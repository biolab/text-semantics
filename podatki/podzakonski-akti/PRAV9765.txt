I. SPLOŠNE DOLOČBE
1. člen
(vsebina pravilnika)
(1) Ta pravilnik določa pogoje in način
organizacije ter opravljanja varnega in rednega železniškega prometa za
konvencionalne hitrosti do 160 km/h na območju Republike Slovenije, ki jih
morajo upoštevati upravljavci železniške infrastrukture in prevozniki, razen če
za industrijske tire in proge drugih železnic niso predpisani drugačni pogoji
za opravljanje železniškega prometa. 
(2) Določbe tega pravilnika, predpisane za
postaje, veljajo tudi za cepišča, če ta pravilnik ne določa drugače. 
(3) Če na službenem mestu, kjer redno ni
prometnika, opravlja delo prometnik, veljajo za takšno službeno mesto določbe,
predpisane za postajo. 
(4) Izvajanje določb tega pravilnika, ki se
nanašajo na zadolžitve prevoznika pri zagotavljanju ter izvedbi varne vožnje
vlaka, mora zagotavljati tudi upravljavec, kadar opravlja vožnje vlakov za
lastne potrebe.
2. člen
(pomen izrazov in kratic)
(1) Izrazi, uporabljeni v tem pravilniku,
imajo naslednji pomen: 
1.     
»avtomatski prevozni režim (APR)« je preklopitev signalnovarnostne
naprave v način delovanja tako, da se pri vožnji vlaka proti postaji ali
odjavnici vozna pot vlaka skozi postajo ali odjavnico avtomatsko postavi in
zavaruje, glavni signali pa pokažejo signalni znak za dovoljeno vožnjo; 
2.     
»avtomatski izklop NPr« je avtomatska prekinitev zavarovanja prometa na
nivojskem prehodu po preteku programiranega časa v primerih, ko vlak ne
prepelje izklopnega mesta; 
3.     
»brzojavka« je nujno pisno sporočilo, ki se nanaša na vodenje
železniškega prometa; 
4.     
»center vodenja prometa« je mesto, s katerega progovni prometnik z
napravami za daljinsko vodenje prometa vodi promet na najmanj treh daljinsko
vodenih postajah; 
5.     
»centralna postavljalnica« je naprava, ki omogoča krmiljenje notranjih
in zunanjih signalnovarnostnih naprav na eni postaji; 
6.     
»cepišče« je službeno mesto, na katerem se na odprti progi odcepi druga
proga ali industrijski tir, železniški promet nasprotnih in zaporednih vlakov
pa vodi prometnik sosednje postaje ali progovni prometnik; 
7.     
»cepna kretnica« je kretnica, kjer se cepi druga proga ali industrijski
tir; 
8.     
»cepna postaja« je postaja, kjer se cepi druga proga; 
9.     
»cepni vlak« je vlak, ki se loči od glavnega vlaka na cepni postaji; 
10.  
»čuvaj nivojskega prehoda« je delavec, ki je strokovno usposobljen za
delovno mesto izvršilnega železniškega delavca, katerega strokovna
usposobljenost vsebuje tudi zavarovanje prometa na nivojskem prehodu; 
11.  
»daljinsko vodenje prometa« je vodenje prometa z napravami za daljinsko
vodenje prometa s sosednje postaje ali iz centra vodenja prometa; 
12.  
»daljinsko vodena postaja« je nezasedena postaja, na kateri je promet
daljinsko voden z napravami za daljinsko vodenje prometa; 
13.  
»dejanska relacija vlaka« je pot, ki jo vlak dejansko prepelje od
svojega začetnega do končnega mesta; 
14.  
»deljeni vlak« je vlak, ki vozi po voznem redu osnovnega vlaka; 
15.  
»dvopotna vozila« so motorna vozila za posebne namene, ki so prirejena
za vožnjo po cesti in po tirih; 
16.  
»fonogram« je dokazno oddano in sprejeto kratko ustno sporočilo
predpisane vsebine; 
17.  
»glavni vlak« je vlak, od katerega se na cepni postaji loči del vlaka; 
18.  
»izredni dogodek« je v tem pravilniku skupno ime za resno nesrečo,
nesrečo in incident; 
19.  
»izredni prevoz« je prevoz vozil, ki prazna ali naložena presegajo
nakladalni profil, predpisane kode proge, osno ali dolžinsko obremenitev proge
ali mejno nakladalno maso; 
20.  
»izredni vlak« je vlak, za katerega je izdelan vozni red posameznega
vlaka, nima pa koledarja vožnje, ali pa vlak, ki vozi po posebej izdelanem
voznem redu posameznega vlaka ali vozi po voznem redu osnovnega vlaka; 
21.  
»izvozna kretnica« je kretnica, kjer se končajo postajni tiri in se
prične progovni tir; 
22.  
»izvršilni železniški delavec« oziroma delavka (v nadaljnjem besedilu:
izvršilni železniški delavec) je oseba, ki je strokovno usposobljena v skladu s
pravilnikom, ki ureja strokovno usposobljenost izvršilnih železniških delavcev,
in neposredno sodeluje v železniškem prometu; 
23.  
»kodifikacija« je način označevanja pošiljk, katerih prečni prerez
presega dovoljene nakladalne profile in bi se brez takšnega sistema prevažale
kot izredni prevoz; 
24.  
»koda proge« je označba proge, s katero se določa, katere kodificirane
pošiljke se po progi še lahko prevažajo, ne da bi zapadle pod režim izrednega
prevoza; 
25.  
»komunikacijsko mesto« je mesto na odprti progi ali na službenem mestu,
od koder je mogoče vzpostaviti telekomunikacijsko zvezo vsaj s prometnikom ali
progovnim prometnikom; 
26.  
»krajevno ravnanje« je upravljanje s centralno postavljalnico zasedene
postaje; 
27.  
»križna postaja« je postaja, kjer se križata vlaka iz nasprotnih smeri,
in na katero je križanje preloženo ali odrejeno; 
28.  
»lahek vlak« je vlak, ki glede na svoje tehnične karakteristike lahko
vozi z večjimi hitrostmi kot drugi vlaki in je kot »lahek vlak« označen v
dokumentih operativnega voznega reda; 
29.  
»lokalna postavljalnica« je naprava v okviru centralne postavljalnice, s
katero postajno, premikalno ali vlakovno osebje krajevno upravlja s kretnicami,
raztirniki in napravami za zavarovanje prometa na nivojskih prehodih; 
30.  
»medpostajni odsek« je odprta proga med dvema sosednjima postajama; 
31.  
»nakladališče« je mesto na progi, na katerem se naklada in razklada
blago ter opravlja premik, ki je potreben zaradi nakladanja ali razkladanja.
Kretnice na nakladališču morajo biti zavarovane enako kot cepna kretnica, kjer
se cepi druga proga ali industrijski tiri; 
32.  
»največja hitrost vlaka« je največja hitrost, ki je določena z voznim
redom posameznega vlaka za vsak vlak in ki ne sme preseči največje dovoljene
progovne hitrosti; 
33.  
»naprave za daljinsko vodenje prometa« so naprave, ki omogočajo
upravljanje s centralnimi postavljalnicami na daljavo; 
34.  
»nepravi tir« je tir na dvotirnih progah, ki ni določen za redno vožnjo
vlakov te smeri; 
35.  
»nezasedena postaja« je postaja, ki ni zasedena s prometnikom; 
36.  
»obojestranski promet« je promet vlakov na dvotirnih progah oziroma
odsekih dvotirnih prog, ki so opremljene s signalnovarnostnimi napravami za
vožnjo vlakov v obe smeri, po katerem koli tiru; 
37.  
»obvestilo« je pisno ali ustno sporočilo, ki se nanaša na vodenje
železniškega prometa; 
38.  
»odjavnica« je službeno mesto, s katerega se na odprti progi uravnavajo
vožnje zaporednih vlakov v razmiku odjavnih odsekov. Meja med odjavnima
odsekoma je prostorni signal. Na odprti progi je lahko več odjavnic; 
39.  
»odprta proga« je proga, ki povezuje dve postaji. Meja med odprto progo
in postajo so uvozni signali, kjer pa teh ni, pa prvi uvozni kretnici sosednjih
postaj; 
40.  
»odredba« je obvestilo v pisni obliki, ki se nanaša na tehnično,
tehnološko ali organizacijsko delovanje samo ene organizacijske enote in jo
izda vodja te enote; 
41.  
»odrejeno križanje« je križanje vlakov, ki ni predvideno z operativnim
voznim redom in se ga odredi na določeno postajo, kjer se bo križanje izvedlo; 
42.  
»omejena hitrost« je hitrost, ki je manjša od progovne hitrosti in je
signalizirana z enim od naslednjih signalnih znakov, ki jih kažejo glavni
signali: 
- 
»Omejena hitrost’, pričakuj ‘Stoj« 
- 
»Omejena hitrost’, pričakuj ‘Prosto’ ali ‘Previdno« 
- 
»Omejena hitrost’, pričakuj ‘Omejeno hitrost« 
- 
»Omejena hitrost« 
zaradi enega od naslednjih
vzrokov: 
- 
vožnje preko ene ali več kretnic v odklon, kadar je hitrost pri vožnji
preko vsaj ene kretnice v odklon zaradi tehničnega in konstrukcijskega stanja
kretnice nižja od hitrosti pri vožnji v premo; 
- 
vožnje do mejnega tirnega signala; 
- 
vožnje v slepi tir do mejnega tirnega signala ali 
- 
uvoza na tir, kjer ni zagotovljena prepeljevalna pot. 
Omejeno hitrost v km/h je
treba navesti v voznem redu posameznega vlaka. Kadar je hitrost signalizirana s
hitrostnim kazalom, se upošteva hitrost, ki jo določa hitrostno kazalo. 
43.  
»operativni vozni red« je vozni red, ki je sestavljen iz voznih redov
posameznih vlakov za potrebe upravljavca po posameznih progah in voznih redov
posameznih vlakov za potrebe prevoznikov na teh progah ter zajema tudi
dokumente operativnega voznega reda; 
44.  
»osnovni vlak« je vlak, za katerega je vnaprej izdelan in objavljen
vozni red; 
45.  
»počasna vožnja« je vožnja vlaka s hitrostjo, ki je manjša od največje
dovoljene progovne hitrosti ali od omejene hitrosti; počasne vožnje niso
navedene v dokumentih voznega reda; 
46.  
»posebni vlak« je vlak, ki vozi po voznem redu, izdelanem ne glede na
vozne rede drugih vlakov, ali pa se zanj izdela poseben vozni red posameznega
vlaka; 
47.  
»poslovnik« je dokument, ki vsebuje tiste določbe postajnega poslovnega
reda, ki so skupne za upravljavca in prevoznika, in določbe, potrebne za delo
posamezne enote prevoznika ali upravljavca; 
48.  
»postaja« je prometno mesto z najmanj eno kretnico, na katerem se ureja
železniški promet nasprotnih in zaporednih vlakov; 
49.  
»postajališče« je mesto na progi, ki je namenjeno za vstopanje in
izstopanje potnikov; 
50.  
»signalnovarnostne naprave« so naprave za zavarovanje in vodenje
prometa; 
51.  
»postajni poslovni red« je dokument upravljavca, z natančnimi določbami
o postaji, njeni tehnični opremljenosti in organizaciji vodenja prometa na
njej; 
52.  
»postajni tiri« so tiri, ki se nahajajo med uvoznimi kretnicami iste
postaje ali uvozno kretnico in tirnimi zaključki slepih tirov; 
53.  
»postajno osebje« je osebje, ki sodeluje pri zavarovanju vlakovnih
in/ali premikalnih voznih poti na postaji; 
54.  
»postanek vlaka iz prometnih ozirov« je z operativnim voznim redom
predviden postanek vlaka na postaji za potrebe državnih organov oziroma za
zagotovitev urejenosti železniškega prometa; 
55.  
»potniški vagoni« so železniška vozila brez lastnega pogona; namenjeni
so za prevoz potnikov in so: sedežni, ležalni, spalni, jedilni, bifejski,
poštni, službeni in posebni; 
56.  
»pravi tir« je tir na dvotirnih progah, določen za redno vožnjo vlakov
ene smeri; 
57.  
»predvidena relacija« vlaka je pot, ki jo mora vlak prevoziti glede na
sestavo ali potrebe vpeljave vlaka; 
58.  
»preloženo križanje« je križanje, ki se ga je preložilo iz voznoredne
križne postaje na novo križno postajo; 
59.  
»premik« je skupno ime za vsa premikalna dela; 
60.  
»premikalna skupina« je skupno ime za vodjo premika in najmanj enega
premikača; število premikačev je odvisno od obsega in vrste premikalnih del,
krajevnih in drugih tehnoloških pogojev; 
61.  
»premikalno osebje« je skupno ime za strojevodjo, pomočnika strojevodje
(če je le-ta na vlečnem vozilu) in premikalno skupino; 
62.  
»prepeljevalna pot« je del tira za ločnico, premikalnim signalom oziroma
mejnim tirnim signalom oziroma glavnim signalom, do katerega je postavljena
vozna pot, ki mora biti prosta in mora znašati najmanj 50 m; 
63.  
»priključni vlak« je vlak, ki se priključi glavnemu vlaku na priključni
postaji; 
64.  
»priročnik za strojevodjo« je skupek pravil, postopkov in informacij, ki
jih potrebuje strojevodja, da lahko opravlja naloge vožnje vlaka na določeni
relaciji in vozilu, ki se uporablja na tej relaciji (priložena so mu lahko
navodila, ki podrobneje definirajo posamezne postopke); 
65.  
»pristojni vzdrževalec« je izvršilni železniški delavec, strokovno
usposobljen za enega od vzdrževalcev upravljavca; 
66.  
»privolitev« je vzpostavitev stanja na signalnovarnostni napravi tako,
da omogoča signaliziranje voženj s signalnimi znaki glavnih signalov samo v eni
trenutno izbrani smeri; 
67.  
»progovna hitrost« je največja dovoljena hitrost na progi ali delih
proge, odvisna od tehničnega stanja proge, njene opremljenosti in tehničnih
značilnosti vlaka; določena je s signalnimi znaki za progovno hitrost; 
68.  
»progovni prometnik« je delavec upravljavca, ki iz centra vodenja
prometa neposredno vodi promet na progi ali odseku proge; 
69.  
»progovni telefon« je telefon, ki je nameščen v posebni omarici ali na
posebnem stebričku in je namenjen za neposredno sporazumevanje s progovnim
prometnikom oziroma prometnikoma sosednjih postaj; 
70.  
»progovni tir« je tir med uvoznim signalom in uvozno kretnico; 
71.  
»progovno vozilo« je motorno vozilo za posebne namene, kadar se dalj
časa zadržuje med dvema postajama in za njegovo vožnjo ni mogoče uporabiti
voznega reda posameznega vlaka, ali ročno progovno vozilo; 
72.  
»program omrežja« je dokument, ki vsebuje podatke o razpoložljivih
zmogljivostih javne železniške infrastrukture; 
73.  
»prometno mesto« je tehnično opremljeno mesto na progi z najmanj eno
kretnico, na katerem se ureja železniški promet nasprotnih in zaporednih
vlakov; v nadaljevanju postaja; 
74.  
»prometnik« je delavec upravljavca, ki neposredno vodi promet na
krajevno vodeni postaji in/ali na največ dveh daljinsko vodenih postajah; 
75.  
»ranžiranje vlaka« je premikalno delo, pri katerem sestavo ali razstavo
vlaka opravlja stalna premikalna skupina (dodajanje ali odvzemanje vagonov);
zamenjava vlakovne lokomotive, dodajanje ali odvzemanje doprege ali priprege ni
ranžiranje vlaka; 
76.  
»redni vlak« je vlak, ki ima izdelan vozni red posameznega vlaka s
koledarjem vožnje in je objavljen v dokumentih operativnega voznega reda ali z
voznoredno odredbo; 
77.  
»razstava vlaka« je premik vagonov, ki ga opravlja prevoznik z namenom
dostave vagonov iz vlaka na določena mesta, za predvidena dela z vagoni; 
78.  
»relacija vlaka« je pot od začetne do končne postaje vlaka; 
79.  
»sestajanje« je skupni naziv za križanja, prehitenja, srečanja in
dohitenja; 
80.  
»sestava vlaka« je premik vagonov, ki ga opravlja prevoznik z namenom
razvrstitve vagonov tako, kot je predvidena sestava vlaka; 
81.  
»sprednji vlak« je vlak, ki vozi pred zaporednim vlakom v isti smeri po
istem tiru; 
82.  
»strojevodja« je v tem pravilniku skupen naziv za strojevodjo in voznika
progovnih vozil, razen kadar je voznik progovnega vozila posebej naveden; 
83.  
»tovorni vagoni« so železniška vozila brez lastnega pogona, namenjena
prevozu blaga; 
84.  
»uvozna kretnica« je kretnica, kjer se konča progovni tir in začnejo
postajni tiri; 
85.  
»validacija« je postopek, s katerim se zagotavlja identičnost
uporabljenih podatkov s posredovanimi podatki; 
86.  
»vlaki z nagibno tehniko« so vlaki, ki z dodatnim aktivnim ali pasivnim
nagibanjem vagonskega groda na notranjo stran krivine zmanjšujejo bočni
pospešek, ki deluje na potnike; 
87.  
»vlakovna pot« je zmogljivost transportne infrastrukture za vožnjo vlaka
med dvema krajema ob določenem času; 
88.  
»vlakovna vožnja« je vožnja vlaka po predpisanem voznem redu; 
89.  
»vlakovno osebje« je skupno ime za vlakospremno osebje in strojevodjo
ter pomočnika strojevodje, če je ta na vlečnem vozilu pri vlaku; 
90.  
»vlakospremno osebje« je osebje, ki spremlja vlak, kamor se ne šteje
strojevodje ter pomočnika strojevodje; 
91.  
»vlečna vozila« so železniška vozila z lastnim pogonom, ki so namenjena
za vleko vlakov, vožnjo pri premiku ali samostojno vožnjo in so lokomotive, motorniki
in motorne garniture; 
92.  
»vozlišče« je v pomenu uravnavanja prometa območje več železniških
postaj, ki glede na potrebe železniškega prometa sestavljajo celoto. Območja
vozlišč določi upravljavec in jih s podatki o progi posreduje prevozniku, da jih
ta objavi v Navodilu o progi; 
93.  
»voznoredna križna postaja« je postaja, na kateri je križanje določeno z
operativnim voznim redom; 
94.  
»voznoredna odredba« je službeno obvestilo upravljavca v pisni obliki,
ki se nanaša na napovedi in odpovedi vlakov v veljavnem voznem redu omrežja; 
95.  
»zaporedni vlak« je prvi vlak, ki vozi za vlakom v isti smeri po istem
tiru; 
96.  
»zavorna pot« je razdalja, ki jo prevozi vozilo oziroma vlak od trenutka
začetka zaviranja do njegove zaustavitve. Zavorna pot nekega vozila ali vlaka pri
sprožitvi hitrega zaviranja ne sme prekoračiti zavorne razdalje. 
(2) Delovna mesta, navedena v tem
pravilniku, imajo enak pomen, kot ga določa pravilnik, ki ureja delovna mesta
izvršilnih železniških delavcev. 
(3) Drugi izrazi, uporabljeni v tem pravilniku,
imajo enak pomen, kot ga določa zakon, ki ureja varnost v železniškem prometu. 
(4) Kratice, uporabljene v tem pravilniku,
imajo naslednji pomen:
-       
APB         avtomatski progovni blok
-       
APR         avtomatski prevozni režim
-       
CP            centralna postavljalnica
-       
CVP         center vodenja prometa
-       
EU            Evropska unija
-       
MO           medpostajna odvisnost
-       
NPr          nivojski prehod
-       
OP           obojestranski promet
-       
SV            signalnovarnostna (naprava)
-       
TSI           tehnične specifikacije interoperabilnosti
-       
UIC          mednarodna železniška unija.
3. člen
(zavorna razdalja)
(1) Zavorna razdalja je fiktivna
standardizirana razdalja, na podlagi katere se urejajo signalnovarnostne
naprave na določeni progi ali delu proge. 
(2) Osnovna zavorna razdalja na železniških
progah v Republiki Sloveniji je 1000 m. 
(3) Za zavorno razdaljo 1000 metrov je treba
izpolniti naslednje pogoje: 
1.     
uvozni in kritni signali morajo biti postavljeni največ 500 m (v
izjemnih primerih se ta razdalja lahko poveča za največ 30 %) in najmanj 100 m pred prvo uvozno
kretnico oziroma pred mestom, ki ga krijejo; 
2.     
razdalja med uvoznim oziroma kritnim signalom in signalom »premikalni
mejnik« mora biti najmanj 50 m; 
3.     
če je proga na dolžini najmanj 2 km pred uvoznim oziroma kritnim
signalom v padcu 10‰ ali več, se morata najmanjši razdalji iz prvih dveh točk
tega odstavka povečati s 100 m na 300 m in s 50 m na 150 m; 
4.     
medsebojna oddaljenost glavnih signalov, ki predsignalizirajo signalne
znake naslednjega glavnega signala, ne sme biti večja od 3000 m in ne manjša od
1000 m; 
5.     
predsignali morajo biti postavljeni na največ 1500 m in najmanj na 1000
m pred glavnim signalom, katerega signalne znake predsignalizirajo; 
6.     
kadar zaradi krajevnih razmer ni mogoče doseči predpisane vidnostne
razdalje, je najmanjšo razdaljo med glavnimi signali, ki predsignalizirajo
signalne znake naslednjega glavnega signala, oziroma med glavnim signalom in
predsignalom dovoljeno zmanjšati za največ 5 %,
to je na najmanjšo razdaljo 950 m. 
(4) Ne glede na drugi odstavek tega člena
je na posameznih progah, odsekih prog ali postajah, kjer niso izpolnjeni pogoji
za zavorno razdaljo 1000 m, zavorna razdalja 700 m. Pregled zavornih razdalj po
progah in odstopanj od 1000 m zavorne razdalje na obstoječih progah upravljavec
navede v registru infrastrukture. Te podatke, ki morajo biti validirani,
posreduje prevozniku, ki jih mora objaviti v navodilu o progi. Za zavorno
razdaljo 700 m je treba izpolniti naslednje pogoje: 
1.     
uvozni in kritni signali morajo biti postavljeni največ 500 m (v
izjemnih primerih se ta razdalja lahko poveča za največ 30 %) in najmanj 100 m pred prvo uvozno
kretnico oziroma pred mestom, ki ga krijejo; 
2.     
razdalja med uvoznim oziroma kritnim signalom in signalom »premikalni
mejnik« mora biti najmanj 50 m; 
3.     
če je proga na dolžini najmanj 2 km pred uvoznim oziroma kritnim
signalom v padcu 10‰ ali več, se morata najmanjši razdalji iz prvih dveh alinej
povečati s 100 m na 200 m in s 50 m na 100 m; 
4.     
medsebojna oddaljenost glavnih signalov, ki predsignalizirajo signalne
znake naslednjega glavnega signala, ne sme biti večja od 3000 m in ne manjša od
700 m; 
5.     
predsignali morajo biti postavljeni na največ 1050 m in najmanj na 700 m
pred glavnim signalom, katerega signalne znake predsignalizirajo; 
6.     
kadar zaradi krajevnih razmer ni mogoče doseči predpisane vidnostne
razdalje, je najmanjšo razdaljo med glavnimi signali, ki predsignalizirajo
signalne znake naslednjega glavnega signala, oziroma med glavnim signalom in
predsignalom dovoljeno zmanjšati za največ 5 %,
to je na najmanjšo razdaljo 665 m. 
(5) Prepeljevalna pot mora znašati najmanj
50 m od mesta, kjer se konča vozna pot pri uvozu vlaka. Prepeljevalna pot za
eno vozno pot se ne sme istočasno uporabiti za drugo vozno pot. 
(6) Progovna vozila se morajo zaustaviti na
razdalji, ki ni daljša od 400 m.
4. člen
(predpisi o opravljanju železniškega
prometa)
(1) Pri opravljanju železniškega prometa je
treba poleg določb tega pravilnika upoštevati še postajne poslovne rede,
poslovnike, izvlečke iz postajnih poslovnih redov ali poslovnikov, odredbe,
voznoredne odredbe in obvestila, s katerimi se natančneje določa opravljanje
železniškega prometa. 
(2) Železniške postaje morajo imeti
postajni poslovni red, druge organizacijske enote upravljavca in prevoznika, v
katerih opravljajo delo izvršilni železniški delavci, morajo izdelati
poslovnik. 
(3) Določbe postajnega poslovnega reda, tehnološkega
procesa dela in poslovnega reda na industrijskem tiru, ki se nanašajo na delo
strojevodje, morajo biti objavljene v Priročniku za strojevodjo in/ali Navodilu
o progi. Določbe, ki se nanašajo na ostalo osebje prevoznika, mora prevoznik
objaviti v poslovniku. 
(4) Določbe v postajnem poslovnem redu, ki
se nanašajo tudi na delo drugih organizacijskih enot upravljavca in prevoznika,
morajo le-ti vnesti v svoj poslovnik. 
(5) Na postajah izmenjave prometa med
sosednjima upravljavcema je treba upoštevati še določbe meddržavnih sporazumov
in pogodb. 
(6) Izvršilni železniški delavec mora v
primeru nevarnosti opraviti vse, kar je predpisano za zagotovitev varnosti
železniškega prometa, preden zapusti delovno mesto. 
(7) Navzočnost osebe, ki je pooblaščena za
nadzorstvo, oziroma navzočnost pristojnega vodje, ne odvezuje odgovornosti
delavca pri opravljanju njegovega dela.
5. člen
(sporazumevanje pri opravljanju
železniškega prometa)
(1) Pri opravljanju železniškega prometa se
je treba sporazumevati jasno, zanesljivo, hitro in na enoten način v slovenskem
jeziku, in sicer ustno, pisno ali s predpisanimi signalnimi znaki. 
(2) Ustno sporazumevanje je lahko
neposredno ali z uporabo telekomunikacijskih naprav. 
(3) Pisno sporazumevanje je lahko v obliki
ročnega izpisa ali v drugi obliki (telefaks, računalnik, daljnopisnik). 
(4) Sporazumevanje je dokazno, če so oddana
sporočila ohranjena tako, da je njihovo vsebino in obliko ter dokaz, da je
prejemnik sporočilo dobil in razumel, mogoče preveriti. Sporočila se ohranjajo
na enega od naslednjih načinov: 
1.     
z napravami, ki omogočajo stalno in zanesljivo registriranje sporočil
(ustnih ali pisnih); 
2.     
z izpisom in s potrditvijo prevzema; 
3.     
z zapisovanjem sporočil. 
(5) Fonograme je treba zapisati v
predpisane obrazce, če naprav, ki omogočajo stalno in zanesljivo registriranje
sporočil, ni ali pa ne delujejo. Za številko fonograma se uporablja zaporedna
številka iz beležnice brzojavk in fonogramov. 
(6) Fonograme, ki se nanašajo na vožnjo
vlaka ali progovnega vozila, je treba vpisati v obrazce z vnaprej pripravljenim
besedilom fonogramov tudi takrat, ko naprave, ki omogočajo stalno in zanesljivo
registriranje sporočil, delujejo. Za številke fonogramov se v tem primeru
dajejo poljubne številke, za katere pa velja pravilo: 
1.     
da je številka med 10 in 99; 
2.     
da številke niso zaporedne; 
3.     
da se ne uporabljajo stalno ali pogosto enake številke; 
4.     
da niso enake zadnjim številkam v številki vlaka. 
(7) Sporazumevanje po telekomunikacijskih
sredstvih se opravlja tako, da tisti, ki želi oddati sporočilo, pokliče
tistega, ki mu je sporočilo namenjeno, nato pa: 
1.     
se poklicani javi tako, da pove ime postaje oziroma službenega mesta ali
številko vlaka in svoj priimek; 
2.     
tisti, ki kliče, pove ime postaje oziroma službenega mesta ali številko
vlaka, vsebino in številko fonograma, če mora biti fonogram zapisan, ter svoj
priimek; 
3.     
poklicani sprejem fonograma potrdi tako, da ponovi besedilo fonograma,
doda besedo »razumel«, pove številko, če je moral fonogram zapisati, in svoj
priimek. 
(8) Predpisana obvestila in fonogrami se
pri opravljanju železniškega prometa ne smejo krajšati in spreminjati. 
(9) Za sporazumevanje pri opravljanju
železniškega prometa je treba zagotoviti neposredne zveze za prenos informacij
med vsemi navedenimi: 
1.     
dvema sosednjima postajama; 
2.     
sosednjima postajama in službenimi mesti med njima; 
3.     
sosednjima postajama in komunikacijskimi mesti na progi med njima; 
4.     
vlakovnim dispečerjem in vsemi postajami na progi oziroma odseku proge,
na katerem vlakovni dispečer vodi promet; 
5.     
postajo in progovnim prometnikom; 
6.     
postajo in elektronapajalno postajo; 
7.     
prometnikom, progovnim prometnikom in dispečerjem stabilnih naprav
elektrovleke; 
8.     
prometnikom in kretnikom; 
9.     
med vsemi postajami na progi, če prometa ne vodi vlakovni dispečer ali
progovni prometnik in 
10.  
progovnim prometnikom in komunikacijskimi mesti. 
(10) Neposredne zveze v točkah 4, 5 in 7
predhodnega odstavka morajo biti vključene v naprave za registriranje
pogovorov. 
(11) Proga je opremljena s komunikacijskimi
mesti, če razdalja med njimi ni večja od 3000 m. Kot komunikacijska mesta se
štejejo poleg progovnih telefonov, tudi telefoni na delovnih mestih kretnikov,
čuvajev nivojskih prehodov, odjavnikov, in mesta, od koder je možno vzpostaviti
telekomunikacijsko zvezo s prometnikom ali progovnim prometnikom. 
(12) Za medsebojno sporazumevanje
izvršilnih železniških delavcev postaj in službenih mest, kot tudi za njihovo
sporazumevanje z drugimi delavci, ki delajo na progi, in strojevodji vlakov, se
uporabljajo telekomunikacijske naprave. 
(13) Za sporazumevanje v železniškem
prometu se lahko uporablja tudi računalniški informacijski sistem upravljavca.
Uporaba tega sistema mora biti omogočena prevoznikom glede na podatke, ki jih
potrebujejo pri svojem delu.
6. člen
(službena mesta)
(1) Službena mesta, na katerih stalno ali
začasno opravlja delo izvršilni železniški delavec, so: odjavnice, cepišča,
nakladališča, postajališča, nivojski prehodi, na katerih promet varuje čuvaj
nivojskega prehoda, in mesto dela delovne skupine, kadar železniški izvršilni
delavec zahteva obveščanje o vožnji vlakov in progovnih vozil. 
(2) Vsako službeno mesto mora imeti najmanj
izpisek iz operativnih voznih redov. V primeru, da izvršilni železniški delavec
na tem službenem mestu sodeluje pri zavarovanju vlakovnih poti z uporabo SV
naprav, mora tako službeno mesto imeti tudi navodilo za ravnanje s to napravo.
7. člen
(vlaki in njihov namen)
(1) Vlak je: 
1.     
po predpisih sestavljena in speta skupina železniških potniških in/ali
tovornih vagonov z enim ali več vlečnimi vozili oziroma en vagon, spet z enim
ali več vlečnimi vozili, ali 
2.     
en ali več med seboj spetih motornikov ali motornih garnitur, ali 
3.     
vlečno vozilo, ki vozi samo, ali 
4.     
motorno vozilo za posebne namene, s pripetimi vozili ali brez njih, ki
vozi kot vlak, ali 
5.     
po predpisih sestavljena skupina železniških vozil, ki čaka na vlečno
vozilo ali na ranžiranje. 
(2) Glede na namen so vlaki potniški,
tovorni in službeni za potrebe upravljavca: 
1.     
potniški vlaki: 
a)   
vlaki z nagibno tehniko, katerih tehnična izvedba zmanjšuje bočne
pospeške, ki delujejo na potnika; 
b)   
motorni potniški vlaki (motorniki, motorne garniture ali več med seboj
spetih motornikov ali motornih garnitur); 
c)   
vagonski potniški vlaki, ki so sestavljeni iz ene ali več lokomotiv in
potniških vagonov; 
d)   
lokomotivski vlaki, ki so motorniki ali motorne garniture, kadar vozijo
kot prazne, ali lokomotive potniških vlakov; 
e)   
poskusni vlaki; 
2.     
tovorni vlaki: 
a)   
vlaki za prevoz tovora, ki vozijo po naročilu prevoznikov; 
b)   
poskusni vlaki in 
c)   
lokomotivski vlaki, ki so lokomotive tovornih vlakov; 
3.     
službeni za potrebe upravljavca: 
a)   
motorna vozila za posebne namene, kadar vozijo kot vlak; 
b)   
merilni vlaki; 
c)   
poskusni vlaki; 
d)   
delovni vlaki; 
e)   
intervencijski vlaki.
8. člen
(razpored, predaja in prevzem službe)
(1) Izvršilni železniški delavci opravljajo
službo po vnaprej izdelanem razporedu. Menjava razporeda službe za določen dan
je mogoča le z dovoljenjem vodje organizacijske enote oziroma od njega
pooblaščene osebe. 
(2) Če se delo opravlja neprekinjeno, se
služba predaja in sprejema osebno (pisno in ustno ali samo ustno), če se delo
opravlja prekinjeno, pa le pisno. Delavec, ki delovno obveznost predaja, mora
delavcu, ki jo sprejema, prenesti vse, kar je potrebno, da lahko ta pravilno,
brez zastoja in brez motenj delo takoj nadaljuje. Ob predaji mora sporočiti vse
že storjene ukrepe in tiste, ki jih je treba še storiti. Delovna mesta in način
predaje ter sprejemanje službe upravljavec predpiše v postajnem poslovnem redu
ali poslovniku, prevoznik pa v poslovniku. Pisno morajo predajati službo: 
1.     
vlakovni dispečerji; 
2.     
progovni prometniki; 
3.     
prometniki; 
4.     
odjavniki; 
5.     
čuvaji nivojskih prehodov; 
6.     
kretniki; 
7.     
izvršilni železniški delavci, ki sodelujejo pri uvrščanju tirnih vozil v
vlake in pregledu vlakov, in jih je prevoznik določil v operativnem predpisu.
9. člen
(službeni znaki izvršilnih železniških
delavcev)
Službeni znak mora med opravljanjem dela
nositi: 
1.     
prometnik – rdečo kapo z emblemom in 
2.     
vodja premika stalne premikalne skupine – rdeč trak na rokavu leve roke.
II. POSTAJNI POSLOVNI RED, TEHNOLOŠKI PROCES DELA IN POSLOVNI
RED NA INDUSTRIJSKEM TIRU
10. člen
(postajni poslovni red)
(1) Za vsako postajo mora upravljavec
izdelati postajni poslovni red kot dokument ali računalniško datoteko, v
katerem se predpišejo natančnejši postopki in obveznosti upravljavca in
prevoznikov ter njihovo medsebojno sodelovanje pri opravljanju železniškega
prometa. 
(2) Določbe postajnih poslovnih redov, ki
veljajo za izvršilne železniške delavce upravljavca in prevoznika, mora
upravljavec posredovati prevozniku, ki jih prevoznik za strojevodjo navede v
Priročniku za strojevodjo in/ali Navodilu o progi, za ostale izvršilne
železniške delavce pa v poslovniku. Podatke, ki se nanašajo na vozne rede
posameznih vlakov, morata prevoznik in upravljavec pred veljavnostjo operativnega
voznega reda uskladiti. 
(3) Postajni poslovni red izdela
upravljavec oblikovno enako za vse postaje. 
(4) Postajni poslovni red mora biti
razdeljen na prvi del in drugi del. 
1.     
Prvi del mora vsebovati določbe stalnega značaja in mora biti razdeljen
na naslednja poglavja: 
a)   
tehnične zmogljivosti in opremljenost postaje in industrijskih tirov; 
b)   
organizacija in način vodenja prometa vlakov; 
c)   
kdo, kako in kdaj obvešča o spremembah v vlakovnem prometu; 
d)   
zaviranje pri premiku; 
e)   
posebni pogoji in navodila za opravljanje prometa in posameznih del na
postaji, industrijskih tirih oziroma odsekih prog, ki jih narekujejo specifične
razmere na tej postaji oziroma med postajami in se nanašajo na postopke in
ravnanja upravljavca in prevoznikov; 
f)    
organizacija in način opravljanja prometa po delovnih mestih na postaji
in stalno zasedenimi službenimi mesti do sosednjih postaj; 
g)   
oskrbovanje na odprti progi; 
h)   
vpeljava lokomotivskih vlakov, ki niso vrisani v grafikon prometa
vlakov; 
i)     
posebne določbe za elektrificirane proge; 
j)     
ravnanje ob izrednih dogodkih in 
k)   
priloge – situacijski načrt lastne postaje in skice sosednjih postaj in
službenih mest do sosednjih postaj, navodilo za ravnanje s signalnovarnostno
napravo, v katerem morajo biti po poglavjih navodila za vse naprave, ki se
nahajajo na postaji in na sosednjih medpostajnih odsekih, navodilo za ravnanje
z električnimi stikali, shema električnih ločitev na postaji in službenih
mestih do sosednjih postaj, poslovnik za posamezno stalno zasedeno službeno
mesto in ostale priloge, glede na specifičnost postaje. 
2.     
Drugi del mora vsebovati določbe, ki so vezane na veljavni operativni
vozni red; izdelati ga je treba za vsako voznoredno obdobje, razdeljen mora
biti na naslednja poglavja: 
a)   
prometno-tehnična dela; 
b)   
opravljanje drugih del; 
c)   
druge priprave in 
d)   
predviden čas in tiri, na katerih bo posamezni prevoznik sestavljal
ali/in razstavljal vlake, ter ukrepi, ki so potrebni pri tem delu. 
(5) Upravljavec lahko določi, da se na
manjših postajah, na katerih se organizacija dela ob uveljavitvi novega voznega
reda bistveno ne spremeni, namesto drugega dela postajnega poslovnega reda
izdela samo odredba, v kateri se objavijo spremembe in podaljša veljavnost
drugega dela postajnega poslovnega reda še za eno voznoredno dobo. 
(6) Za delovno mesto, na katerem ni
dosegljiv postajni poslovni red ali poslovnik, mora vodja izdelati izvleček.
Izvleček mora vsebovati določbe, ki jih mora delavec upoštevati pri delu za
zagotovitev varnega in rednega prometa, in določbe, ki se nanašajo na to
delovno mesto. 
(7) Delavci na delovnih mestih izvršilnih
železniških delavcev se morajo seznaniti z določbami izvlečka za delovno mesto,
če je ta izdelan oziroma poslovnikom ali postajnim poslovnim redom, kar
potrdijo s svojim podpisom na izvodu, ki ga hrani njihov vodja. 
(8) V primeru sprememb postajnega
poslovnega reda mora upravljavec o spremembah obvestiti prevoznika ter mu
posredovati spremembe. Po izvršeni validaciji med prevoznikom in upravljavcem
je potrebno vlakovno osebje obveščati še 14 dni.
11. člen
(tehnološki proces dela postaje)
(1) Tehnološki proces dela je dokument, s
katerim se določi organizacija dela na postaji, ki jo zahteva izvajanje
operativnega voznega reda. 
(2) Za postaje, na katerih opravlja
ranžiranje vlakov stalna premikalna skupina, mora tehnološki proces dela
postaje izdelati upravljavec. Določbe tehnološkega procesa dela postaje, ki se
nanašajo na delo vlakovnega osebja posameznega prevoznika, mora upravljavec
posredovati prevozniku. Prevoznik določbe, ki se nanašajo na strojevodjo, objavi
v Priročniku za strojevodjo in/ali Navodilu o progi, določbe, ki se nanašajo na
ostalo osebje prevoznika, pa v poslovniku. 
(3) V programu omrežja upravljavec objavi
postaje, za katere mora prevoznik, v primeru da na tej postaji sestavlja ali
razstavlja vlake, izdelati tehnološki proces dela sestave ali razstave vlakov.
Tehnološki proces za sestavo in razstavo vlakov izdela prevoznik na osnovi
podatkov iz 2. dela postajnega poslovnega reda, ki mu jih posreduje upravljavec
za čas in tire, na katerih bo sestavljal in/ali razstavljal vlake. Upravljavec
tehnološki proces za sestavo in razstavo vlakov posameznega prevoznika uskladi
s tehnološkimi procesi za sestavo in razstavo vlakov drugih prevoznikov, potrdi
in vrne prevozniku. Prevoznik določbe, ki se nanašajo na strojevodjo, objavi v
Priročniku za strojevodjo in/ali v Navodilu o progi, določbe, ki se nanašajo na
ostalo osebje prevoznika pa v poslovniku. Vsi usklajeni tehnološki procesi za
sestavo in razstavo vlakov posameznih prevoznikov pa predstavljajo tehnološki
proces dela postaje. 
(4) Za posamezno službo, delovno enoto ali
delovno mesto na postaji, na katerem ni dosegljiv tehnološki proces dela, mora
vodja enote izdelati izvleček iz tehnološkega procesa dela postaje. Izvršilno
osebje mora seznanitev z določbami tehnološkega procesa dela postaje potrditi s
podpisom na izvodu, ki ga hrani upravljavec. 
(5) Tehnološki proces dela postaje mora
vsebovati dela, ki jih je treba opraviti na postaji, in grafični prikaz
pripravljalnih, glavnih in končnih del pri vlakih. 
(6) Izvršilni železniški delavci
upravljavca in osebje stalne premikalne skupine, ki opravlja ranžiranje vlakov
na postaji, morajo biti seznanjeni z določbami postajnega poslovnega reda in
tehnološkega procesa dela postaje, kar potrdijo s svojim podpisom na izvodu, ki
ga hrani upravljavec.
12. člen
(poslovni red na industrijskem tiru)
(1) S poslovnim redom industrijskega tira
se natančneje predpišejo postopki in obveznosti lastnika industrijskega tira
ter sodelovanje z upravljavcem in/ali prevoznikom pri uporabi industrijskega
tira. 
(2) Poslovni red industrijskega tira izdela
lastnik industrijskega tira najmanj po naslednjih poglavjih: 
1.     
splošne določbe; 
2.     
opis tirov in naprav; 
3.     
organizacija premikalnega dela; 
4.     
vzdrževanje industrijskega tira, naprav na njem ter nadzor nad stanjem; 
5.     
izredni dogodki na industrijskem tiru; 
6.     
končne določbe; 
7.     
priloge (sheme industrijskega tira in ostala specifična navodila); 
8.     
zdravstveni pogoji izvršilnih železniških delavcev na industrijskem tiru
in 
9.     
strokovna usposobljenost izvršilnih železniških delavcev na
industrijskem tiru. 
(3) Določbe poslovnega reda na
industrijskem tiru, ki se nanašajo na delo osebja prevoznika, mora upravljavec
posredovati prevozniku. Prevoznik določbe, ki jih mora upoštevati strojevodja,
objavi v Priročniku za strojevodjo in/ali Navodilu o progi, za ostalo osebje
prevoznika pa v poslovniku. 
(4) Če tirna vozila prehajajo iz
industrijskega tira na javno železniško infrastrukturo in obratno, mora k
poslovnemu redu industrijskega tira dati soglasje upravljavec javne železniške
infrastrukture. V primeru, da premik tirnih vozil opravljajo izvršilni
železniški delavci na industrijskem tiru z lastnimi vozili na območje javne
železniške infrastrukture, mora upravljavec v cilju zagotovitve upravljanja z varnostjo
v lastnem sistemu varnega upravljanja določiti pogoje opravljanja premika in
območje na javni železniški infrastrukturi, po katerem lahko izvršilni
železniški delavci industrijskega tira ta premik opravljajo.
III. PROGOVNE IN POSTAJNE NAPRAVE
13. člen
(signalnovarnostne naprave APB)
(1) Signalnovarnostne naprave avtomatskega
progovnega bloka (APB) so naprave za zavarovanje in uravnavanje voženj več
zaporednih vlakov od izvoznega signala ene do uvoznega signala druge postaje. 
(2) Odprta proga je razdeljena na dva ali
več blokovnih odsekov. Blokovne odseke dolžine 950 do 3000 m krijejo prostorni
signali, katerih signalni znaki se predsignalizirajo s signalnimi znaki
prejšnjega glavnega signala. Prostorni signal pred uvoznim signalom (preduvozni
signal) hkrati predsignalizira signalne znake uvoznega signala. Blokovne
odseke, daljše od 3000 m, krijejo prostorni signali, katerih signalni znaki se
predsignalizirajo s signalnimi znaki predsignala. Prvi blokovni odsek s postaje
krijejo izvozni signali. 
(3) Kadar so naprave APB v redni legi,
kažejo prostorni signali signalni znak »Prosto«, razen preduvoznega signala, ki
kaže signalni znak »Previdno’, pričakuj ‘Stoj«. Na enotirnih progah v nasprotni
smeri od dane privolitve kažejo prostorni signali signalni znak »Stoj« ali pa
niso razsvetljeni, preduvozni signal kaže signalni znak »Previdno’, pričakuj
‘Stoj«. 
(4) Z vključitvijo naprav APB v osnovno
stanje morajo prostorni signali na medpostajnem odseku (tudi preduvozni) kazati
signalni znak »Stoj«. Takšen poseg se opravi, ko je medpostajni odsek prost in
po postopku, ki mora biti predpisan v navodilu za ravnanje z varnostno napravo.
(5) Ob nevarnosti in v primerih,
predpisanih v navodilu za ravnanje z varnostno napravo, se smejo naprave APB
vključiti v osnovno stanje tudi, če je medpostajni odsek zaseden. 
(6) Ko vlak zapelje v blokovni odsek, se
signalni znak na glavnem signalu, ki ta odsek krije, avtomatsko spremeni v
signalni znak »Stoj«. Ko vlak zapusti blokovni odsek, se na prostornem signalu,
ki ta blokovni odsek krije, spremeni signalni znak »Stoj« v signalni znak
»Previdno’, pričakuj ‘Stoj«. Po zapustitvi naslednjega blokovnega odseka se na
istem prostornem signalu spremeni signalni znak »Previdno’, pričakuj ‘Stoj« v
signalni znak »Prosto«. 
(7) Signalni znak »Stoj« na izvoznem
signalu postaje na progi z APB je mogoče spremeniti v signalni znak za
dovoljeno vožnjo, ko je: 
1.     
prost prvi blokovni odsek; 
2.     
dana privolitev z naslednje postaje za smer vožnje vlaka na enotirnih
progah in progah, opremljenih za obojestranski promet, in 
3.     
zavarovana izvozna vozna pot vlaka.
14. člen
(signalnovarnostne naprave MO)
(1) Signalnovarnostne naprave medpostajne
odvisnosti (MO) so naprave za avtomatsko zavarovanje in uravnavanje vožnje
enega vlaka med izvoznim signalom ene in uvoznim signalom druge postaje. 
(2) Vožnjo v odsek medpostajne odvisnosti
dovoljuje ali prepoveduje izvozni signal. 
(3) Signalne znake uvoznih signalov
predsignalizirajo predsignali ali prejšnji glavni signali. 
(4) Signalni znak »Stoj« na izvoznem signalu
postaje na progi z MO je mogoče spremeniti v signalni znak za dovoljeno vožnjo,
ko je: 
1.     
prost odsek medpostajne odvisnosti; 
2.     
dana privolitev z naslednje postaje za smer vožnje vlaka na enotirnih
progah in progah, opremljenih za obojestranski promet, in 
3.     
zavarovana izvozna vozna pot vlaka.
15. člen
(signalnovarnostne naprave na odjavnici)
(1) Na odjavnici odjavnik uravnava vožnje
zaporednih vlakov med postajo in odjavnico, med odjavnicama, ali med odjavnico
in postajo. 
(2) Odjavnik uravnava vožnje zaporednih
vlakov: 
1.     
s postavitvijo prostornega signala za dovoljeno vožnjo, ki je odvisen s
signalnovarnostno napravo medpostajne odvisnosti, ali 
2.     
s postavitvijo prostornega signala za dovoljeno vožnjo po dobljeni
odjavi za sprednji vlak.
16. člen
(označbe ob progi)
Ob progi morajo biti postavljene označbe,
ki označujejo kilometrski in hektometrski položaj proge, ter označbe o
velikosti in dolžini nagiba.
17. člen
(postajne naprave)
Postajne naprave so: 
1.     
postajne signalnovarnostne naprave 
2.     
tiri 
3.     
kretnice 
4.     
naprave za zavarovanje prometa na nivojskih prehodih na postaji 
5.     
postajne telekomunikacijske naprave 
6.     
stabilne naprave električne vleke.
18. člen
(postajne signalnovarnostne naprave)
Postajne signalnovarnostne naprave so
naprave za zavarovanje in uravnavanje železniškega prometa na postaji. S
postajnimi signalnovarnostnimi napravami se ravna s signali, kretnicami,
raztirniki in napravami za zavarovanje prometa na nivojskih prehodih na postaji
ter ugotavlja zasedenost postajnih tirov, kretnic in prostornih odsekov z
železniškimi vozili.
19. člen
(tiri na postajah)
(1) Tiri na postajah so glavni in stranski.
(2) Glavni tiri so tiri, ki so namenjeni za
uvoze, izvoze ali prevoze vlakov in morajo biti vezani v signalnovarnostno
napravo tako, da je mogoč uvoz, izvoz ali prevoz vlakov z uporabo
signalnovarnostne naprave, in so: 
1.     
glavni prevozni tiri, ki so podaljšek progovnega tira na postaji; 
2.     
nepravilni glavni prevozni tiri, ki so podaljšek progovnega tira na
postaji, vendar pri njih vlaki uvažajo v premo, izvažajo pa v odklon ali
obratno, in 
3.     
drugi glavni tiri. 
(3) Stranski tiri so tiri, ki so namenjeni
za nakladanje in razkladanje vagonov, za sestavljanje in razstavljanje vlakov,
za povezovanje tirnih skupin med seboj ali tirnih skupin in industrijskih
tirov, za postavitev vagonov v rezervi, za razkuževanje itd. 
(4) Stranski tiri, ki povezujejo skupino
stranskih tirov med seboj ali stranske tire z industrijskimi tiri, so
povezovalni (zvezni tiri). Način premika na povezovalnem (zveznem) tiru mora
biti predpisan v postajnem poslovnem redu. 
(5) Slepi tiri so glavni ali stranski tiri,
ki so s sosednjim tirom zvezani le z ene strani. Slepi tiri morajo biti
zaključeni s predpisanim tirnim zaključkom, skladno s pravilnikom, ki ureja
zgornji ustroj. 
(6) Več tirov iste namembnosti (uvozni,
izvozni, ranžirni, nakladalno-razkladalni) sestavlja tirno skupino.
20. člen
(kretnice in lege kretnic)
(1) Kretnice so naprave, ki omogočajo
prehod vozil oziroma vlakov z enega tira na drugega brez zaustavitve. 
(2) Kretnice se prestavljajo s centralnega
mesta ali ročno na kraju samem. 
(3) Kretnice so lahko v redni, pravilni in
natančni legi. Kretnica je: 
1.     
v redni legi, kadar se prek nje ne vozi ali premika; za kretnice, ki se
prestavljajo ročno na kraju samem ali na daljavo s pomočjo žicevoda, se v
postajnem poslovnem redu določi redna lega tako, da glede na tirno situacijo
zagotavlja večjo varnost; 
2.     
v pravilni legi, kadar je postavljena za nameravano vožnjo (v premo ali
odklon); 
3.     
v natančni legi, kadar se ostrica tesno prilega pripadajoči osnovni
tirnici in je končana zadnja faza prestavljanja kretnice.
21. člen
(zavarovanje kretnic in hitrosti čez
kretnice)
(1) Kretnice so lahko zavarovane ali
nezavarovane. 
(2) Zavarovane kretnice so tiste kretnice,
ki imajo napravo, s katero se pritrdijo v pravilni in natančni legi in s katero
se po pritrditvi kretnice onemogoči njeno nekontrolirano prestavljanje.
Zavarovane kretnice so zanesljivo zavarovane ali pritrjene. 
(3) Zanesljivo zavarovane kretnice so
kretnice z napravo, ki poleg pritrjevanja v pravilni in natančni legi ter
onemogočanja njenega nekontroliranega prestavljanja zagotavlja še odvisnost z
glavnimi signali. Odvisnost z glavnimi signali pomeni, da je kretnica
zavarovana v pravilni in natančni legi in da se ne da prestaviti tako dolgo,
dokler glavni signal kaže, glede na postavljeno vozno pot, ustrezen signalni
znak za dovoljeno vožnjo oziroma dokler vozna pot ni razrešena. 
(4) Hitrost vožnje prek zanesljivo
zavarovanih kretnic je odvisna od smeri vožnje (v premo oziroma v odklon). 
(5) Pri vožnji v premo prek zanesljivo
zavarovanih kretnic je dovoljena hitrost enaka hitrosti, ki jo te kretnice
dovoljujejo glede tehničnih lastnosti in stanja kretnic za vožnjo v premo
(največja dovoljena progovna hitrost). 
(6) Pri vožnji v odklon prek zanesljivo
zavarovanih kretnic je dovoljena hitrost enaka hitrosti, ki jo te kretnice
dovoljujejo glede na tehnične lastnosti in stanje kretnic za vožnjo v odklon
(omejena hitrost pri vožnji čez kretnice v odklon, kadar je hitrost pri vožnji
preko vsaj ene kretnice v odklon nižja od hitrosti pri vožnji v premo). Ta
hitrost velja za celotno postajno območje oziroma do prvega naslednjega
glavnega signala na postaji, ki signalizira hitrost čez kretnice pripadajočega
kretničnega področja. Z omejeno hitrostjo je treba voziti od glavnega signala
naprej, najkasneje pa je treba imeti omejeno hitrost na prvi uvozni kretnici. 
(7) Pritrjene kretnice so kretnice, ki
nimajo kontrolnega zapaha, so pa pritrjene s postavitvijo vozne poti tako, da
omogočajo, da glavni signal pokaže signalni znak za dovoljeno vožnjo: 
1.     
če je pri relejni ali elektronski varnostni napravi postavljena
premikalna vozna pot in premikalni signali kažejo signalni znak za dovoljeno
vožnjo; 
2.     
če javljalniki na postavljalni mizi kažejo, da so kretnice v pravilni in
natančni legi in pritrjene, skupinski javljalnik napake na kretnicah pa ne
javlja napake; 
3.     
če zaklenjene kretnice niso s ključem v odvisnosti z glavnimi signali. 
(8) Hitrost vožnje prek pritrjenih kretnic
v premo ali v odklon je enaka omejeni hitrosti, ki jo te kretnice dovoljujejo
glede na tehnične lastnosti in stanje kretnic za vožnjo v odklon, vendar največ
50 km/h. 
(9) Nezavarovane kretnice so: 
1.     
kretnice, ki nimajo naprave za kontroliranje natančne lege in
onemogočitev nekontroliranega prestavljanja, in 
2.     
vse zavarovane kretnice, če so v okvari (prerezi kretnic, okvara
kretnice na varnostni napravi, na napravah za zavarovanje na kretniških delih)
ali izključene iz varnostne naprave in niso zavarovane s kretniško ključavnico.
(10) Vožnjo vlaka preko nezavarovane
kretnice progovni prometnik oziroma prometnik dovoli, ko se prepriča o pravilni
in natančni legi kretnice: 
1.     
po javljalnikih na varnostni napravi (če je kretnica na vozni poti v
pravilni legi, jo je treba prestaviti v nasprotno lego in nato nazaj v pravilno
lego in opazovati javljalnik) ali 
2.     
na kraju samem za vse ostale nezavarovane kretnice in ko so na kretnice,
ki jih je treba pregledati na kraju samem, nameščene ambulantne ključavnice. 
(11) Hitrost vožnje prek nezavarovanih
kretnic v premo ali v odklon je največ 20 km/h. 
(12) O pravilni in natančni legi kretnice,
na katero je nameščena ambulantna ključavnica, se prometnik osebno prepriča po
vsaki namestitvi. Progovnega prometnika oziroma prometnika, ki ravna s
signalnovarnostno napravo na daljinsko vodeni postaji, o namestitvi ambulantne
ključavnice, legi kretnice (premo ali odklon) in natančni legi dokazno obvesti
izvršilni železniški delavec, ki namesti ambulantno ključavnico. 
(13) O hitrosti prek kretničnega območja se
strojevodja obvešča z vpisom v voznem redu posameznega vlaka, s signalnim
znakom hitrostnega kazala, z Nalogom za vožnjo vlaka, s Splošnim nalogom ali s
fonogramom. 
(14) Če pride do spremembe uvoznega tira,
je treba strojevodjo z Nalogom za vožnjo vlaka, s Splošnim nalogom ali s
fonogramom obvestiti o omejeni hitrosti takrat, če je omejena hitrost manjša od
hitrosti, predpisane v voznem redu posameznega vlaka, če ga o tem ni mogoče
obvestiti s signalnimi znaki. 
(15) Če mora vlak iz kakršnega koli razloga
voziti prek kretnice z manjšo hitrostjo, kot je vpisana v voznem redu
posameznega vlaka (prerez kretnice, izključitev kretnice iz varnostne naprave,
vožnja na nepravi tir ali z njega ...), je treba strojevodjo o tem obvestiti z
Nalogom za vožnjo vlaka, s Splošnim nalogom ali s fonogramom, če ga o tem ni
mogoče obvestiti s signalnimi znaki.
22. člen
(odpravljanje napak na postajnih in
progovnih napravah)
(1) Če se na postajni ali progovni napravi
opazi napaka ali motnja, je treba o tem obvestiti progovnega prometnika oziroma
prometnika, ki mora storiti vse, da se zagotovi varen promet oziroma da prepove
vse vožnje. O napaki ali motnji progovni prometnik oziroma prometnik obvesti
pristojne vzdrževalce. 
(2) Pred vsakim začetkom dela na napravi
mora vzdrževalec naprave vpisati čas začetka dela v prometni dnevnik ali s
fonogramom hkrati obvestiti progovnega prometnika, prometnika ali prometnika
sosednjih postaj. Po končanem delu mora vzdrževalec vpisati v prometni dnevnik
ene od sosednjih postaj oziroma dokazno sporočiti, da je naprava usposobljena
za reden promet oziroma navesti pogoje za zagotovitev varnega prometa. 
(3) Če opravlja delo skupina vzdrževalcev
vpis ali obvestilo o začetku dela in koncu dela opravi eden od skupine
vzdrževalcev. Če opravlja delo več skupin na isti ali različnih napravah, mora
eden od vzdrževalcev vsake skupine vpisati začetek in konec dela svoje skupine.
Skupina vzdrževalcev sta najmanj dva vzdrževalca istega področja. 
(4) Če je treba posamezni element, ki ima
vpliv na varnost prometa, izključiti iz delovanja, je treba to storiti med
presledki voženj vlakov z dovoljenjem progovnega prometnika oziroma prometnika.
Če presledki med vlaki ne zadostujejo, se je treba ravnati po določbah za
odobritev zapore tira ali proge, odredbi za izključitev SV in/ali TK naprave in
predpisati ukrepe za zagotovitev varnega prometa. 
(5) Na nezasedenih daljinsko vodenih
postajah, kretnice, ki so zaradi okvare nezavarovane, strojevodja pregleda in
zavaruje z ambulantno ključavnico po ukazu progovnega prometnika oziroma
prometnika sosednje zasedene postaje.
23. člen
(prerez kretnic)
(1) Prerez kretnice je nasilna prestavitev
kretnice s kolesi vozil pri vožnji po ostrici, ko le-ta ni v pravilni legi. O
prerezani kretnici mora tisti, ki je to opazil, obvestiti progovnega prometnika
oziroma prometnika, le-ta pa vzdrževalca signalnovarnostnih naprav in
vzdrževalca prog. 
(2) Če se kretnico nasilno prestavi oziroma
prereže, je treba: 
1.     
vlak ali premik ustaviti; 
2.     
o prerezu kretnice obvestiti progovnega prometnika oziroma prometnika; 
3.     
kretnico pregledati in ugotoviti, ali so na njej vidne poškodbe; 
4.     
če na prerezani kretnici ni vidnih poškodb, z vozili, ki so se ustavila
na njej, nadaljevati vožnjo v isti smeri (po ostrici), v kateri je nastal
prerez (ni dovoljeno voziti nazaj); 
5.     
prerezano kretnico zavarovati z ambulantno ključavnico. 
(3) Vožnjo vlakov in vožnjo pri premiku
prek prerezane kretnice sme prometnik dovoliti le, če se je osebno prepričal,
da na kretnici ni vidnih poškodb. V tem primeru je treba na kretnico namestiti
ambulantno ključavnico, hitrost vožnje pa ne sme preseči 20 km/h. 
(4) Na nezasedeni postaji je treba o
prerezu kretnice obvestiti progovnega prometnika oziroma prometnika sosednje
zasedene postaje. Na njegovo zahtevo mora kretnico pregledati strojevodja in
nanjo namestiti ambulantno ključavnico, ki mora biti za takšne primere
shranjena v posebni omarici na kretničnem območju. V omarici mora biti tudi
navodilo za ročno prestavitev kretnice. 
(5) Vožnje vlakov in vožnje pri premiku z
redno hitrostjo prek prerezane kretnice progovni prometnik oziroma prometnik
dovoli šele, ko sta pristojna vzdrževalca prog in SV naprav ugotovila in
dokazno potrdila, da kretnica ni poškodovana oziroma da je usposobljena za
redno hitrost.
IV. OZNAČEVANJE PROG, TIROV, KRETNIC, SIGNALOV IN DRUGIH
NAPRAV
24. člen
(splošno o označevanju prog, tirov,
kretnic, signalov in drugih naprav)
Za sporazumevanje izvršilnih železniških
delavcev pri vodenju prometa je treba proge, tire, kretnice, signale in druge
naprave označiti s številko, črko ali črko in številko. Pri označevanju tirov,
kretnic in signalov se ne smejo uporabljati črke s strešico.
25. člen
(označevanje prog)
(1) Na območju Republike Slovenije morajo
biti proge razdeljene na glavne in regionalne, poimenovane in označene s številkami
in/ali črkami in številkami. 
(2) Za poimenovanje prog se uporablja
uredba, ki ureja in določa kategorizacijo, razvrstitev in označevanje prog. 
(3) Dvotirne proge z omogočenim
obojestranskim prometom se označujejo glede na številko proge, objavljene v
uredbi, ki ureja in določa kategorizacijo prog, s tem, da se pred številko doda
črka D – za progo, ki je za to progo kot desni tir in črka L – za progo, ki je
za to progo kot levi tir (npr. L10, D10). 
(4) Kadar z dvotirno progo vzporedno poteka
ena ali več prog, se le-te označijo tako, da se k številki proge, objavljene v
uredbi, ki ureja in določa kategorizacijo prog s tem, da se številki proge
prišteje sto (npr. prva proga 10, naslednja 110, 210, …). 
(5) Na vsaki postaji in službenem mestu je
območje iz smeri od začetka proge »A« stran službenega mesta, območje iz
nasprotne smeri (iz smeri od konca proge) pa »B« stran službenega mesta. Na
cepnih postajah in tam, kjer sta dve ali več prog vzporednih, se strani »A« in
»B« postaje določijo po smeri proge, od katere se druga proga cepi. 
(6) Na postaji Ljubljana je stran »A«
določena po smeri proge državna meja–Dobova–Ljubljana.
26. člen
(označevanje tirov)
(1) Tiri na postajah se označijo z
zaporednimi številkami od 1 do 99, in sicer tako, da dobi prvi tir pred
postajno zgradbo številko 1, naslednji pa 2, 3 … do najbolj oddaljenega. 
(2) Če so na postaji tudi tiri levo ali
desno od postajne zgradbe ali za postajno zgradbo, se najprej po zaporedju
označijo tiri pred postajno zgradbo, nato tiri na »A« strani postaje, nato v
nadaljevanju na »B« strani postaje in nato tiri za postajno zgradbo. Tiri za
postajno zgradbo se označujejo tako, da številke naraščajo v nasprotni smeri
kot tiri pred postajno zgradbo. 
(3) Del tira med dvema kretnicama, kretnico
in tirnim zaključkom ali kretnico in mejnim tirnim signalom (deljeni tir) se
označi kot tirni odsek. Del tira, ki z dvema sosednjima kretnicama ali več
kretnicami tvori skupni odsek javljanja prostosti, se ne šteje kot tirni odsek,
ampak kot kretniško območje. Tiri, ki so sestavljeni iz dveh ali več tirnih
odsekov, se označujejo tako, da se označi vsak tirni odsek posebej. 
(4) Tirni odseki se označujejo: 
1.     
tirni odsek, ki je hkrati tudi osnovni tir (ki ni razdeljen na več
tirnih odsekov), se označi po pravilu označevanja tirov; 
2.     
ostali tirni odseki dobijo pred osnovno številko tira zaporedne številke
od 1 dalje, ki naraščajo v smeri od »A« strani postaje v smeri proti »B« strani
postaje (101, 201, 1, 301 oziroma 112, 212, 12, 312, 412 …), pri čemer se tirom
od 1 do 9 pred številko tira doda 0;
3.     
progovni tir se označi kot prvi ali zadnji tirni odsek glavnega
prevoznega tira; 
4.     
progovni tir na cepno progo se označi kot naslednji tirni odsek tira, od
katerega se progovni tir cepi oziroma nadaljuje; 
5.     
slepi tir, ki se nadaljuje od tirnega odseka do tirnega zaključka, se
upošteva kot naslednji tirni odsek; vsi naslednji slepi tiri, ki se odcepijo od
osnovnega tira oziroma tirnega odseka, se označijo kot samostojni tiri po
pravilu označevanja tirov; 
6.     
na večjih postajah, kjer več tirov sestavlja skupine tirov, se tiri
posamezne skupine označijo po pravilu označevanja tirov, s tem da se prvi tir
prve skupine tirov na »A« strani postaje označi z naslednjo številko tira (tiri
posamezne skupine naj bodo od postajnih tirov oziroma tirov druge skupine
ločeni z nekaj rezerviranimi številkami) in nato naprej po zaporedju za
naslednje skupine tirov.
27. člen
(označevanje kretnic)
(1) Kretnice na postaji, službenih mestih
in na odprti progi se označijo z zaporednimi številkami (1–999), in sicer s
številko 1 za prvo kretnico v smeri od začetka proti koncu proge in nato
preostale po zaporedju. 
(2) Na večjih postajah, kjer več tirov
sestavlja skupine tirov oziroma industrijskih tirov, se kretnice v posamezni
skupini označijo s trimestno številko po zaporedju tako, da je prva kretnica v
prvi skupini označena s številko 101, prva kretnica v drugi skupini označena s
številko 201 itd. 
(3) Če se na postaji naknadno vgradi
dodatna kretnica, se označi s številko najbližje kretnice in dodano malo črko. 
(4) Križiščne kretnice morajo imeti poleg
številke še mali črki »ab« za dvojico ostric kretnice, ki so bližje začetku
proge, in mali črki »cd« za drugo dvojico tako, da se s črkama »ac« označi
vožnja v glavno premo, s črkama »bd« pa vožnja v stransko premo.
28. člen
(označevanje signalov)
(1) Glavni signali se označijo s črkami,
številkami ali črkami in številkami. Glede na mesto nahajanja se glavni signali
označujejo na naslednji način: 
1.     
uvozni signali na »A« strani postaje se označijo s črko »A«, uvozni
signali na »B« strani postaje pa s črko »B«, kateri se doda številka, in sicer:
a)   
na postaji in na cepni postaji na enotirni progi z »A1«, »A2«…, »B1«,
»B2«...; 
b)   
ob pravem tiru dvotirne proge z »A1«, »B1«; 
c)   
ob nepravem tiru dvotirne proge z »A2«, »B2«; 
d)   
pri obojestranskem prometu z: 
-   »A1« uvozni signali ob desnem tiru na odseku proge Dobova–Zidani
Most in uvozni signali ob levem tiru na odseku proge Zidani Most–Ljubljana in
progi Ljubljana–Sežana ter na odseku proge Zidani Most–Maribor; 
-   »A2« uvozni signali ob levem tiru na odseku proge Dobova–Zidani
Most in uvozni signali ob desnem tiru na odseku proge Zidani Most–Ljubljana in
na progi Ljubljana–Sežana ter na odseku proge Zidani Most–Maribor; 
-   »B1« uvozni signali ob levem tiru na odseku proge Dobova–Zidani
Most in uvozni signali ob desnem tiru na odseku proge Zidani Most–Ljubljana in
na progi Ljubljana–Sežana ter na odseku proge Zidani Most–Maribor; 
-   »B2« uvozni signali ob desnem tiru na odseku proge Dobova–Zidani
Most in uvozni signali ob levem tiru na odseku proge Zidani Most–Ljubljana in
na progi Ljubljana–Sežana ter na odseku proge Zidani Most–Maribor; 
e)   
ob priključni progi na cepni postaji z »A3«, »B3«, »A4«, »B4« …; 
2.     
izvozni signali se označijo: 
a)   
tirni izvozni signali s številko osnovnega tira in številko 2 za smer
proti koncu proge in številko 1 za smer proti začetku proge; 
b)   
skupinski izvozni signal se označi s črko »S«, številko osnovnega tira,
ob katerem je vgrajen, in številko 2 za smer proti koncu proge in številko 1 za
smer proti začetku proge; 
c)   
na postajah s trikotno tirno zvezo se izvozni signal s tira v trikotu na
cepno progo označi s številko tira in številko 3 (cepna proga); 
3.     
kritni signali se označijo: 
a)   
postajni kritni signal s črko »K«, ki se ji doda številka osnovnega
tira, za katerega velja, ter številko 2 za smer proti koncu proge oziroma
številko 1 za smer proti začetku proge; 
b)   
progovni kritni signal enako kot uvozni signal, s tem da se pred označbo
doda velika črka K (npr.: KA1, KB1 …); 
4.     
prostorni signali, ki niso kritni, se označijo: 
a)   
prostorni signali APB se označujejo z najmanj dvomestnim številom, pri
katerem je enka številka 1 za smer proti začetku proge oziroma številka 2 za
smer proti koncu proge; številka pred enko je številka blokovnega mesta,
kateremu signal pripada; prvo blokovno mesto na začetku proge se označi s
številko 1, vsa naslednja blokovna mesta proti koncu proge pa z naslednjimi
zaporednimi številkami; 
b)   
prostorni signali na progah ali odsekih prog z obojestranskim prometom
se za označbo dodatno označijo z veliko črko »D« za desni tir oziroma z veliko
črko »L« za levi tir; 
5.     
prostorni signali odjavnic se označijo po sistemu označevanja uvoznih
signalov, označbi pa se doda mala črka ''o'' (npr.: A1o, B1o …); 
6.     
predsignal se označi s črko »P« in oznako glavnega signala, katerega
signalne znake predsignalizira (PA1, PA2...); 
7.     
ponavljalnik predsignaliziranja se označi s črkama »PP« in oznako
glavnega signala, za katerega ponavlja predsignaliziranje (PPA1, PPA2...); 
8.     
mejni tirni signali se označijo z veliko črko »M«, številko osnovnega
tira oziroma tirnega odseka in številko 1 za smer proti začetku proge oziroma
številko 2 za smer proti koncu proge; 
9.     
premikalni signali se označijo: 
a)   
premikalni signali se označijo z oznako kretnice, ki jo varujejo, in
veliko črko: 
-    »V«, kar pomeni, da je signal pred vrhom kretnice; 
-    »L«, kar pomeni, da je signal ob levem kraku kretnice; 
-    »D«, kar pomeni, da je signal ob desnem kraku kretnice; 
b)   
levi in desni krak enojne kretnice se določi iz smeri vrha kretnice; 
c)   
premikalni signali pred križiščnimi kretnicami se označijo s številko
kretnice in črko pripadajočega dela kretnice, pred katerega se vgradi
premikalni signal; 
d)   
kolikor po navedenem sistemu premikalnega signala ni mogoče označiti
(npr.: premikalni signal pred oziroma za raztirnikom), se le-tega označi z
oznako elementa, ki ga krije, in številko 1 za smer proti začetku proge oziroma
številko 2 za smer proti koncu proge; 
10.  
kontrolni signali na nivojskih prehodih se označujejo z velikima črkama
»KS« in številko 1 za smer proti koncu proge oziroma številko 2 za smer proti
začetku proge; 
11.  
pomožni kontrolni signali se označujejo z velikimi črkami »PKS« in
številko 1 za smer proti koncu proge oziroma številko 2 za smer proti začetku
proge. 
(2) Kadar je glavni signal v funkciji
kritnega in prostornega signala istočasno, se ga označi kot je predpisano za
kritne signale.
29. člen
(označevanje drugih naprav)
(1) Raztirniki se označujejo z veliko črko
»R« ter zaporedno številko, in sicer s številko 1 prvi raztirnik v smeri od
začetka proti koncu proge in nato preostali po zaporedju. 
(2) Nivojski prehodi se označijo s črkovno
oznako ''NPr'' in kilometrsko označbo z eno decimalko, ki se zaokrožuje do
0,049 navzdol in od 0,050 navzgor. 
(3) Električne ključavnice se označujejo s
črkovno oznako »EK« in oznako kretnice, za katero velja.
V. RAVNANJE S TIRNIMI VOZILI
30. člen
(pogoji za obratovanja tirnih vozil)
(1) V železniškem sistemu lahko obratujejo
samo tirna vozila, ki: 
1.     
imajo veljavno obratovalno dovoljenje; 
2.     
imajo predpisane napise in oznake; 
3.     
so vzdrževana v skladu s predpisi; 
4.     
so lahko naložena, če so pravilno naložena in je tovor pravilno
zavarovan. 
(2) Tirna vozila morajo biti vzdrževana v
skladu z določbami pravilnika, ki ureja vzdrževanje železniških vozil. 
(3) Naklad na/v železniško vozilo mora biti
naložen in zavarovan v skladu s predpisi, ki urejajo nakladanje železniških
tirnih vozil. 
(4) Prevoznik in upravljavec v sistemu
varnega upravljanja predpišeta vse potrebne vsebine, postopke in osebje, s
katerimi bosta zagotovila izpolnjevanje pogojev za obratovanje tirnih vozil.
31. člen
(pogoji za uvrščanje tirnih vozil v vlake)
(1) V vlak se lahko uvrsti tirno vozilo, ki
izpolnjuje pogoje za obratovanje iz prejšnjega člena in je brezhibno. 
(2) Brezhibno tirno vozilo je vozilo, ki
izpolnjuje pogoje za obratovanje in izpolnjuje še naslednje pogoje: 
1.     
da na vozilu ni okvar ali poškodb; 
2.     
da je vozilo opremljeno s predpisano opremo; 
3.     
da je vozilo, ki je naloženo, označeno s predpisanimi nalepkami; 
4.     
da izpolnjuje tehnično-konstrukcijske pogoje za prevoz zadevnega blaga. 
(3) Tirno vozilo, na katerem so okvare ali
poškodbe, ki ne ogrožajo varnosti prometa, izpolnjujejo pa pogoje za
obratovanje, se mora predpisno označiti z ustrezno nalepnico, prevoz pa se mora
opraviti po pogojih, ki jih določi prevoznik. 
(4) Tirnega vozila, na katerem so okvare
ali poškodbe, ki bi lahko ogrozile varnost prometa, kljub temu da izpolnjujejo
pogoje za obratovanje, ni dovoljeno uvrstiti v vlak. 
(5) Vlak, ki je sestavljen iz vozil v
skladu z določbami prvega in drugega odstavka tega člena, lahko prične vožnjo,
če ima dovolj resnično zavrte mase, glede na največjo dovoljeno hitrost,
določeno z voznim redom posameznega vlaka, ali določeno najvišjo hitrost, ki jo
določi prevoznik glede na razpoložljivo resnično zavrto maso v vlaku. 
(6) Zaradi zagotovitve vseh zgoraj
navedenih pogojev, mora prevoznik opravljati pregled vlakov, ki ga izvaja kot
nadzor nad tehničnim stanjem in opremljenostjo vozil v skladu z določbami
pravilnika, ki ureja vzdrževanje železniških vozil. 
(7) Nadzor nad tehničnim stanjem in
opremljenostjo vozil v vlaku opravljajo izvršilni železniški delavci
prevoznika, ki so strokovno usposobljeni za pregled vozil v vlaku. 
(8) Zaradi preverjanja predpisanih pogojev
mora pri pregledu vlaka biti ugotovljeno: 
1.     
ali vagoni izpolnjujejo pogoje za obratovanje in pogoje brezhibnosti; 
2.     
ali so izpolnjeni pogoji za prevoz izredne pošiljke, kadar je le-ta
naložena na/v vagon; 
3.     
so vagoni označeni s predpisanimi nalepkami nevarnosti, glede na
naloženo nevarno blago; 
4.     
ali ne izteka ali uhaja nevarno blago iz vagona (iztekanje tekočin,
uhajanje plina ipd.); 
5.     
ali so ustrezno zaprte in zavarovane izpustne odprtine, vrata, lopute in
6.     
ali so izpolnjeni pogoji iz šestega odstavka tega člena. 
(9) Pregled vlaka mora biti opravljen,
preden prevoznik dokazno obvesti upravljavca, da je vlak pripravljen za vožnjo.
(10) Če se pri pregledu vlečenih vozil v
vlaku, ki ga ne opravlja preglednik vagonov, ugotovi nepravilnost in delavec ne
more oceniti, ali ta nepravilnost ogroža varnost prometa, zahteva strokovno
oceno preglednika vagonov, ali pa zahteva odstavitev takega vozila od vlaka. 
(11) Če kdorkoli opazi pri vlaku
nepravilnost, ki lahko ogrozi varnost prometa, mora poskrbeti za čimprejšnjo
ustavitev vlaka. 
(12) Prevoznik mora voditi evidenco: 
1.     
o vseh pregledih vlakov in 
2.     
o olistanih vagonih v skladu z drugim odstavkom tega člena. 
(13) Vse evidence morajo vsebovati najmanj
naslednje podatke: 
1.     
kraj pregleda, datum in uro, številko vlaka, ime in priimek delavca, ki
je opravil pregled; 
2.     
evidenco o olistanih vagonih z navedbo vrste napake, vrste ukrepa in
pogojih prevoza, če so bili določeni. 
(14) Prevoznik v sistemu varnega
upravljanja predpiše vse potrebne vsebine, postopke in osebje, s katerimi bo
zagotovil izpolnjevanje pogojev za uvršanje tirnih vozil v vlake, nadzor nad
tehničnim stanjem in opremljenostjo vozil, pregled vlaka in vodenje evidenc.
VI. DELO PRI PREMIKU
32. člen
(premik)
(1) Premik je vsaka premaknitev vozil, ki
ni vlakovna vožnja, in se opravlja z namenom, da bi se vozila prestavila z
enega na drugo mesto na istem tiru, z enega tira na drugega in za zavarovanje
premikalne vozne poti. Premik je tudi delo pri spenjanju in razpenjanju vozil,
upočasnitvi in zaustavitvi voženj, zavarovanju vozil pred samopremaknitvijo in
utekom ter dela pri vodenju in nadzorovanju premika. K premiku sodi tudi
premaknitev vlaka za sprostitev ločnice ali premaknitev vlaka zaradi kakšnega
drugega vzroka po njegovi zaustavitvi. Nadaljevanje vožnje vlaka, ki je bil na
postaji ustavljen z glavnim signalom, se ne šteje za premik, če se da dovoljenje
za vožnjo s signalnim znakom tega signala. 
(2) Ranžiranje vlakov se lahko izvaja na
ranžirni postaji, ki jo v programu omrežja določi upravljavec. Ranžirna postaja
je lahko tista, ki je opremljena s posebnimi napravami za ranžiranje (drčo).
Ranžiranje vlakov lahko izvaja le stalna premikalna skupina. Stalno premikalno
skupino na ranžirni postaji organizira upravljavec. Stalno premikalno skupino
sestavljajo izvršilni železniški delavci, ki so v delovnem razmerju pri
prevozniku in za upravljavca zagotavljajo ranžiranje, lahko pa so tudi v
delovnem razmerju pri upravljavcu. 
(3) Premik dovoli prometnik ustno ali s
pisnim dovoljenjem za premik, progovni prometnik oziroma prometnik daljinsko
vodene postaje pa ustno s telekomunikacijskimi napravami. Na postajah, kjer se
premik opravlja stalno s posebno premikalno lokomotivo in stalno premikalno
skupino na tirih, ki so namenjeni samo za premik, je lahko s poslovnim redom
določeno, na katerih tirih in do kam se sme premikati brez dovoljenja
prometnika ali progovnega prometnika. 
(4) Določbe, predpisane za premik z
vlečnimi vozili, veljajo tudi za premik z motornimi vozili za posebne namene,
če ni s tem pravilnikom za posamezna vozila drugače določeno. 
(5) Pri opravljanju premikalnih del je
treba upoštevati še določbe postajnih poslovnih redov, tehnološkega procesa
dela, odredb in obvestil. 
(6) Dela, ki se opravljajo v specifičnih
pogojih, v določenih krajevnih razmerah ali s posebnimi napravami in opremo,
morajo biti še natančneje predpisana v postajnem poslovnem redu ali z navodili
za ravnanje s takimi napravami ali opremo.
33. člen
(opravljanje premika)
(1) Premik se opravlja: 
1.     
s posebno premikalno lokomotivo in stalno premikalno skupino; 
2.     
z vlakovno lokomotivo in premikalno skupino ali vlakospremnim osebjem; 
3.     
z vlečnim vozilom; 
4.     
na tirih z nagibom s potencialno energijo vozil; 
5.     
s človeško silo; 
6.     
z ročnim motornim tirničnim potiskalnikom; 
7.     
z dvopotnim vozilom ali motornim vozilom za posebne namene; 
8.     
s cestnim motornim vozilom; 
9.     
s premikalno vrvjo z vitlom ali brez njega; 
10.  
s prenosnico ali obračalnico. 
(2) Premik se opravlja kot: 
1.     
premikalna vožnja, kadar vlečno vozilo vleče, rine ali istočasno vleče
in rine vozila ali vozi samo pod vodstvom premikalnih delavcev; 
2.     
odbijanje, ki je pospešitev rinjenega premikalnega sestava do neke
določene hitrosti, in hitra, toda mirna zaustavitev premikalnega sestava tako,
da odpeta vozila sama stečejo do določenega mesta; 
3.     
spuščanje, ki je premik, pri katerem dobijo vozila na tiru pospešek
zaradi vzdolžnega nagiba tira in sama stečejo do določenega mesta; 
4.     
lokomotivska vožnja; 
5.     
premik s premikalno vrvjo, ki je premikanje vozil s premikalno vrvjo ob
strani tira s pomočjo vitla ali brez njega; 
6.     
premik s človeško silo, ki je premik vozil z neposrednim človeškim
potiskanjem s pomožnimi napravami (železni vzvod) ali brez njih; 
7.     
premik z ročnim motornim tirničnim potiskalnikom, ki je rinjenje vozil z
ročnim motornim tirničnim potiskalnikom, pri čemer njegovo pogonsko kolo teče
po tirnici; 
8.     
premik s cestnim motornim vozilom, ki je vlečenje vozil s cestnim
motornim vozilom, ki vozi ob strani tira; 
9.     
premik s prenosnico ali obračalnico, ki je premeščanje ali obračanje
vozil s tema napravama; 
10.  
premik v vlečnih enotah in delavnicah, ki zajema vse načine premika
znotraj vlečnih enot in delavnic. 
(3) Premikalni sestav je skupina vozil ali
posamična vozila med vožnjo ali v mirovanju pri vseh vrstah premika.
34. člen
(oprema premikalnih delavcev)
(1) Za opravljanje premika mora imeti vsak
delavec premikalne skupine pri sebi: 
1.     
ustno piščalko; 
2.     
podnevi signalno zastavico, ponoči ročno svetilko z belo lučjo. 
(2) Zaradi narave dela morajo določeni
premikalni delavci imeti tudi: 
1.     
kljuko za spajanje mehov potniških vagonov; 
2.     
kljuko za snetje zavornih cokel s tirnice (lahko je na palici signalne
zastavice); 
3.     
ključ vtičnice za električno gretje in ključ za odpiranje potniških
vagonov (štirirobni ključ); 
4.     
drog za odpenjanje vozil. 
(3) Delavci premikalne skupine morajo imeti
med delom pri sebi tudi prenosne radijske naprave na postajah in službenih
mestih, ki so s temi napravami opremljena.
35. člen
(mesta premikačev pri premiku)
(1) Pri opravljanju premika zavzamejo
premikači stalna mesta, določena s poslovnikom ali pa ta delovna mesta določi
vodja premika v vsaki izmeni enkrat za daljše časovno obdobje ali med delom za
vsak primer posebej. 
(2) Glede opravljanja del na določenih
mestih se premikači imenujejo: 
1.     
prvi premikač je premikač, ki je na premikalnem vlečnem vozilu ali v
njegovi bližini zaradi pripenjanja in odpenjanja ter posredovanja (prenosa) ukazov
in signalnih znakov za premik; 
2.     
srednji premikač je premikač, ki je približno v sredini premikalnega
sestava ali v bližini kraja pripenjanja zaradi posredovanja (prenosa)
premikalnih signalnih znakov, opazovanja opravil pri pripenjanju ali zaviranja skupine
vagonov, ki se odbijajo z ročno zavoro; 
3.     
sklepni premikač je premikač, ki pripenja vagone v zadnjem delu
premikalnega sestava, zasede zadnji vagon vlečenega premikalnega sestava
oziroma zasede čelni vagon rinjenega premikalnega sestava; 
4.     
spenjalec je premikač, ki na tirih za pripravo vlakov po končanem
premiku vozila spne; 
5.     
spremljevalec vlečnih vozil je premikač, ki spremlja vlečna vozila pri
premiku z enega tira na drugi tir; 
6.     
lovilec je premikač, ki pri premiku zaustavlja vozila z zavornimi coklami,
ali na drči, ki ima napravo za izbijanje cokel, z zavornimi coklami zmanjšuje
hitrost spuščenih vozil. 
(3) Pri manjših opravilih pri premiku en
premikač opravlja vsa opravila, določena za premikače na stalnih mestih.
36. člen
(vodenje in nadziranje premikalnih del)
(1) Premik se sme opravljati le pod
neposrednim vodstvom vodje premika, vodja premika pa se mora ravnati po ukazih
progovnega prometnika ali prometnika. Če vodja premika začasno ne more voditi
premika, sme vodstvo prenesti na drugega strokovno usposobljenega delavca. V
vsaki premikalni skupini je treba vnaprej določiti, kdo sme zamenjati vodjo
premika. 
(2) Na postajah s stalno premikalno skupino
neposredno vodi ranžiranje vlakov vodja premika, ki je za to delo stalno
določen. 
(3) Pri vlakih z vlakovodjo je vodja
premika vlakovodja, pri vlakih z vodjo vlaka je vodja premika vodja vlaka. 
(4) Na postajah in industrijskih tirih,
kjer ni stalne premikalne skupine, opravlja sestavo in razstavo vlaka vlakovno
osebje. Osebje vlaka se mora pri premiku in z njim povezanih delih ravnati po
ukazih vodje premika. 
(5) Pri manjših premikalnih opravilih,
kamor ne spada sestava, razstava ali ranžiranje vlakov in to delo opravlja samo
eden izvršilni železniški delavec, se takšen premik lahko opravlja brez vodje
premika. 
(6) Vodja premika se mora takoj po prihodu
vlaka o premiku, ki ga bo opravil, sporazumeti s progovnim prometnikom oziroma
prometnikom. 
(7) V vlečnih enotah in delavnicah vodijo
premik za lastne potrebe za to določeni in strokovno usposobljeni delavci, kar
mora biti navedeno v poslovniku.
37. člen
(obveznosti vodje premika)
(1) Vodja premika vodi premik po določbah
tega pravilnika in po določbah postajnega poslovnega reda in/ali poslovnika,
izpolnjuje ukaze progovnega prometnika oziroma prometnika ter pazi, da se ne
poškodujejo ljudje, sredstva in blago. 
(2) Vodja premika ima naslednje dolžnosti,
da: 
1.     
seznanja premikalno in drugo osebje, ki pride v neposreden stik s
premikom, z vsako pred videno vožnjo pri premiku; 
2.     
se postavi na takšen kraj, s katerega lahko opazuje premik in se
sporazumeva s premikalnim osebjem; 
3.     
določi vsakemu premikaču delo, če ni to že vnaprej določeno; 
4.     
se po končanem premiku prepriča sam ali po premikačih o legi kretnic in
raztirnikov, o tem, ali so podložene ali odstranjene zavorne cokle, ali so
vozila zavarovana proti samopremaknitvi in ali so ločnice proste; 
5.     
ob nastopu službe se seznani s predvidenim premikalnim delom, pregleda
pisno predajo službe ter o tem obvesti njemu dodeljene delavce; 
6.     
po končani službi pisno in s potrebnimi obrazložitvami preda službo
tistemu, ki jo prevzema; če prevzemnik službe ni navzoč, službo preda z vpisom
v knjigo predaje službe; 
7.     
o vsaki izrednosti pri premiku takoj obvesti progovnega prometnika ali
prometnika.
38. člen
(hitrost vožnje pri premiku)
(1) Vsako vožnjo pri premiku je treba
izvajati varno, da se ne povzročijo nesreče in poškodbe vozil, nakladov ter
naprav. 
(2) Hitrost vožnje pri premiku se uravnava
tako, da se premikalni sestav lahko zanesljivo ustavi na želenem mestu. Glede
na predvideno hitrost in razpoložljivo zavrto maso je treba za posamezno
prometno mesto določiti največje število osi premikalnega sestava, ki se lahko
zavira z neposredno zavoro. Največje število osi premikalnega sestava, ki se
zavira z neposredno zavoro vlečnega vozila, se izračuna po enačbi, predpisani v
pravilniku, ki ureja zaviranje, varnostne naprave in opremo železniških vozil. 
(3) Čez kretnice se vožnje pri premiku
opravljajo s hitrostjo do 35 km/h, če zaradi vrste zavarovanja in tehničnih
lastnostih kretnic ni ta hitrosti nižja. Omejitve hitrosti morajo biti navedene
v postajnem poslovnem redu, upravljavec pa jih mora posredovati prevozniku.
Prevoznik določbe, ki se nanašajo na strojevodjo, objavi v Navodilu o progi,
določbe, ki se nanašajo na ostalo osebje prevoznika pa v poslovniku. 
(4) Pri spremembi hitrosti pri premiku čez
kretnice se mora strojevodjo in vodjo premika, ki opravljata premik, obveščati
s Splošnim nalogom, o nižjih hitrostih čez kretnice pa še 14 dni od uveljavitve
sprememb. Postopek popravka postajnega poslovnega reda, Navodila o progi in
poslovnika prevoznika se opravi v skladu z določbami predhodnega odstavka, ki
se nanaša na objavo teh določb. 
(5) Kadar stoji premikač med vožnjo pri
premiku na stopnici vozila premikalnega sestava, hitrost ne sme biti višja kot
20 km/h.
39. člen
(spenjanje in razpenjanje)
(1) Spenjanje so opravila pri pripenjanju železniških
vozil in spajanju vseh vodov ter naprav na železniških vozilih. 
(2) Razpenjanje so opravila pri odpenjanju
železniških vozil in razdvajanju vseh vodov ter naprav na železniških vozilih. 
(3) Naprave za pripenjanje in odpenjanje
(spenjače) železniških vozil so: 
1.     
avtomatične 
2.     
polavtomatične 
3.     
pomožne 
4.     
vretenske 
5.     
toge. 
(4) Avtomatične ali polavtomatične spenjače
so vgrajene na posameznih motornikih oziroma motornih garniturah in omogočajo
spenjanje vozil iste vrste. Konstrukcijske rešitve veljajo za vsako vrsto vozil
posebej. Način spenjanja predpiše prevoznik v Priročniku za strojevodjo. 
(5) Pomožna spenjača je namenjena za
pripenjanje vozil z avtomatičnimi ali polavtomatičnimi spenjačami k vlečnim
vozilom z vretensko spenjačo. Način spenjanja predpiše prevoznik v Priročniku
za strojevodjo. 
(6) Vretenske spenjače so vgrajene na
potniških in tovornih vagonih ter lokomotivah ter omogočajo spenjanje vozil z
vretenskimi spenjačami med seboj. 
1.     
Deli vretenske spenjače so: 
- 
streme z matico, 
- 
obesni železi s čepom vlečnega kavlja z ene strani in matico obesnih
želez z druge strani, 
- 
dvosmerno vreteno z ročajem v sredini in z varnostnima obročema na
konceh.
2.     
Pri odvijanju stremena je treba paziti, da na vretenu ostane med matico
in varnostnim obročem najmanj en navoj prost. Enostransko uvito vreteno je
treba spraviti v srednji položaj z obračanjem stremena okoli vretena ali
stremena in vretena skupaj v matici obes. 
3.     
Vozila z vretensko spenjačo imajo na čelnih straneh po dva odbojnika, ki
sta dela odbojno-vlečne naprave, z osnovno nalogo amortiziranja vzdolžnih sil
in udarcev. Odbojniki so po konstrukciji različni, vsi pa imajo vzmeti in
plošče, s katerimi vozila nalegajo drugo do drugega. 
(7) S togo spenjačo se sme spenjati vozila
le ob sodelovanju izvršilnega železniškega delavca, ki je strokovno usposobljen
za delo na delovnem mestu preglednik vagonov, strojevodja, vlakovodja ali vodja
vlaka. 
(8) Spenjanje le z nakladom je izjemoma
dovoljeno pri izrednih pošiljkah, kar se posebej odobri s pogoji za prevoz
takšnih pošiljk. 
(9) Pri spenjanju vozil je treba paziti, da
višinske razlike med osmi nasprotnih odbojnikov ne presegajo: 
1.     
80 mm: 
a)   
pri potniških vlakih; 
b)   
pri vseh vlakih, ki se potiskajo ali rinejo; 
c)   
pri tovornih vlakih, pri katerih vagoni niso uvrščeni glede na maso. 
2.     
125 mm pri tovornih vlakih, pri katerih so uvrščeni težji vagoni pred
lažjimi.
40. člen
(pripenjanje vozil)
(1) Delavci, ki ne premikajo redno, smejo
pripenjati vozila le, če ta mirujejo. Premikači smejo pripenjati vozila tudi,
ko se premikajo, vendar hitrost približujočega se vozila ali skupine vozil
proti stoječim vozilom ne sme biti večja kot 5 km/h. Potniške vagone, vlečna
vozila s plugom, vozila aerodinamične oblike, vagone, katerih deli ali nakladi
segajo prek čelnih stranic, vagone, naložene z eksplozivom, se pripenja le,
kadar mirujejo. 
(2) Delavec, ki pripenja vozila, opravi to
tako, da streme spenjače enega vozila namesti na vlečni kavelj sosednjega
vozila. Če je na vlečnem kavlju vagona nadeto streme lastne spenjače, je treba
to streme sneti s kavlja prej, preden se namesti streme spenjače sosednjega
vozila. 
(3) Vozila pripenja redno en premikač.
Drugi premikač sme istočasno pripenjati vozila v istem premikalnem sestavu le,
kadar vozila mirujejo in če to odredi vodja premika ter zagotovi varnost
premikačev. Kadar je treba vozila izjemoma pripeti na nevarnih krajih
(kretnica, križišče), se to opravi samo, če vozila mirujejo. Če je to treba
opraviti ponoči, prostor pa ni razsvetljen, se sme to opraviti le, če prostor
osvetljuje drug delavec. 
(4) Premikač, ki opravlja pripetje, mora
preveriti funkcionalnost spenjače na čelu premikalnega sestava, in če je treba,
odviti vreteno spenjače oziroma sneti spenjačo z vlečnega kavlja ali z držala
za streme spenjače. 
(5) Pri pripenjanju mirujočih vozil
premikač prej, preden vstopi med vozila, preveri, ali ni ovir v tiru. Potem
vstopi med vozila, sklonjen pod odbojnikoma, pri tem pa pazi na morebitne ovire
(kretnica, križišče, razni deli tirnic, pragi, tolčenec, neravnine ipd.). Med
vstopanjem se prime za ročico pod odbojnikom vozila. 
(6) Pri pripenjanju vozil, ki se gibljejo,
premikač: 
1.     
stopi v tir tako pravočasno, da lahko vstopi pokonci med vozila, ko
bližajoča se vozila niso bližje kot 10 metrov, sicer počaka, da se vozila
ustavijo; 
2.     
po vstopu v tir pregleda prostor, ki ga ima na voljo za gibanje, ter se
pripravi za prijemanje spenjače bližajočega se vozila; 
3.     
nekaj korakov prej, preden pride vozilo, pazljivo prime streme spenjače
gibajočega se vozila in spenjačo dvigne tako pravočasno, da ob dotiku
odbojnikov vozil lahko nadene streme spenjače na vlečni kavelj prej, preden se
mirujoče vozilo premakne; 
4.     
pri premaknitvi vozil stopa v smeri gibajočih se vozil in v ugodnem
trenutku izstopi iz tira; 
5.     
ob izstopanju se prime za ročaj pod odbojnikom vozila pred seboj z roko,
ki je z notranje strani, paziti mora na ovire, ki so pred nogami, in sklonjen
izstopiti ven; 
6.     
vstopi in izstopi, če je le mogoče, na isti strani oziroma na strani,
kjer je vodja premika. 
(7) Če premikač, ki spremlja premikalni
sestav, ni preveril funkcionalnosti spenjače na čelu premikalnega sestava in
odvil vretena spenjače oziroma snel spenjače z vlečnega kavlja ali z držala na
prsnem brunu vozila, sme opraviti pripetje vagonov šele, ko se vozila ustavijo.
(8) Ponoči premikač, preden vstopi med
vozila, pregleda prostor v tiru, ki mora biti razsvetljen z zunanjo
razsvetljavo. Kadar prostor ni zadostno razsvetljen, premikač vstopi v tir šele
tedaj, ko se vozila ustavijo in ko s signalno svetilko osvetli tir ter ga
pregleda. 
(9) Po pripetju je treba ročaj vretena
spenjače vpeti v varnostno držalo; če varnostnega držala ni, je treba ročaj
naravnati v viseči položaj. 
(10) Da ne nastanejo poškodbe naprav ob
tiru in v njem, je treba neuporabljene vretenske spenjače namestiti na njihova
držala. Na čelu in na koncu vlaka je treba vretensko spenjačo obesiti na vlečni
kavelj ali držalo za neuporabljeno streme spenjače. Neuporabljene pnevmatske
cevi je treba namestiti na obešala za pnevmatske cevi. Pri tem je treba čelne
pipe neuporabljenih pnevmatskih vodov zapreti. Proste kabelske vtikače je treba
namestiti v slepe vtičnice. 
(11) Ukaz za nadaljevanje vožnje pri
premiku se sme dati šele, ko premikač, ki je opravil pripetje, izstopi iz tira.
Kadar je vodja premika oddaljen od mesta pripenjanja, mu premikač, takoj ko
izstopi iz tira, potrdi pripravljenost za nadaljevanje vožnje pri premiku z
oddajo ustreznega ročnega signalnega znaka glede na nameravano vožnjo pri
premiku. Če pripenjanje opravljata dva ali več premikačev, odda signalni znak
tisti premikač, ki zadnji izstopi iz tira. 
(12) Pri pripenjanju vagona z motornim
vozilom za posebne namene sme premikač stopiti med motorno vozilo za posebne
namene in vagon šele, ko se odbojne naprave že dotikajo in ko vozila mirujejo. 
(13) Z motornimi vozili za posebne namene
se zasedeni potniški vagoni, vagoni z nalepnicami »Previdno premikati« in
vagoni, naloženi z nevarnimi snovmi, ne smejo premikati. 
(14) Premikalni delavci morajo pri sestavi
vlakov upoštevati določbe za sestavo vlakov. 
(15) Vozila je treba pripeti tako, da se
vzmeti dotikajočih odbojnikov po dotiku z dvakratnim obračanjem vretena
spenjače narahlo napnejo.
41. člen
(opravila pri spenjanju in razpenjanju
vozil)
(1) Spenjanje in razpenjanje ter odpenjanje
vozil opravljajo izvršilni železniški delavci, ki so za izvajanje teh del
strokovno usposobljeni. 
(2) Opravila pri spenjanju in razpenjanju
ter odpenjanju vozil z vretensko spenjačo, postopek in zahteve za spajanje in
razpajanje glavnega električnega voda ter osebje, ki izvaja ta dela, prevoznik
predpiše v operativnem predpisu. 
(3) Opravila pri spajanju in razpajanju
prehodnic, mehov ter postopek, zahteve in osebje, ki izvaja ta dela, prevoznik
predpiše v operativnem predpisu.
42. člen
(premikalna vozna pot)
(1) Premikalna vozna pot je pot, ki jo bo
premikalni sestav ali posamezno vozilo predvidoma prevozil od premaknitve do
zaustavitve. 
(2) Premikalna vozna pot obsega en ali več
tirov ali delov tirov z vsemi napravami, prek katerih poteka vožnja pri
premiku. Obsega tudi signale, ki veljajo za posamezno vožnjo. 
(3) Pred vsako vožnjo (premaknitvijo)
vozila pri premiku je treba postaviti in preveriti pravilnost postavljene
premikalne vozne poti.
43. člen
(ravnanje z napravami pri premiku)
(1) Kretnice prestavlja izvršilni
železniški delavec, ki je za ta dela strokovno usposobljen. 
(2) Na progi, kjer se promet vodi
daljinsko, ravna s kretnicami, raztirniki in napravami za zavarovanje prometa
na nivojskih prehodih: 
1.     
progovni prometnik iz centra vodenja prometa, ali 
2.     
prometnik, ali 
3.     
vodja premika z lokalno postavljalnico na nezasedeni postaji, kjer je
lokalna postavljalnica. 
(3) Progovni prometnik ali prometnik, ki
ravna s signalnovarnostnimi napravami na daljinsko vodeni postaji, lahko dovoli
izvršilnemu železniškemu delavcu, zaradi opravljanja premika, da ravna z
napravami za zavarovanje prometa na nivojskih prehodih s tipko v omarici pri
nivojskem prehodu, če ta ni vključen v lokalno postavljalnico. 
(4) Način zahtevanja in dajanja dovoljenja
za krajevno ravnanje s centralno postavljalnico oziroma krajevno ravnanje z
lokalno postavljalnico mora biti predpisan z navodilom za ravnanje s
signalnovarnostno napravo na postaji in poslovnikom. 
(5) Kretnice sme delavec, določen za
prestavljanje kretnic, prestaviti le, če so ločnice, meje odsekov, raztirniki
na premikalni vozni poti prosti in če je kretnica prosta tako, da jo je mogoče
pred premikom zanesljivo in pravilno prestaviti. 
(6) S kretnicami mora delavec ravnati
pazljivo. Kadar kretnice, ki jih delavec prestavlja daljinsko, ne dobijo
kontrole v pravilni legi, mora ravnati po navodilu za ravnanje z varnostnimi
napravami. 
(7) Kadar delavec pri elektromehaničnih
napravah ne more prestaviti kretnic v natančno lego ali to doseže z naporom,
jih mora takoj prestaviti v prvotno lego in v tej legi pustiti. 
(8) Pri spremembi lege kretnice, ki se
prestavlja ročno, je treba med prestavljanjem kretnice utež kretnice pritisniti
k tlom, dokler ostrici ne dosežeta končne lege. Po spremembi lege kretnice se
je treba prepričati, da se ostrica dobro prilega h glavni tirnici. 
(9) V vseh primerih, kadar ni mogoče
prestaviti kretnic v natančno lego, mora delavec, ki prestavlja kretnice, o tem
obvestiti vodjo premika. 
(10) Vožnja vozil prek kretnice, ki ni v
pravilni legi, ni dovoljena. 
(11) Kadar se ostrica ne prilega k eni od
glavnih tirnic, je kretnica na pol prestavljena. 
(12) Pri vožnji vozila prek na pol
postavljene kretnice proti ostrici zapelje vozilo s kolesi po glavnih tirnicah
in se iztiri v območju sredine kretnice. Takšna vožnja je viličasta vožnja. 
(13) Če bi med vožnjo vozila proti ostrici
delavec prestavil kretnico tako, da bi ostrice po prestavitvi dosegle natančno
lego med kolesnima dvojicama, ko vozilo še pelje prek kretnice, bi v tem primeru
ena ali več kolesnih dvojic zapeljalo na en tir, druga kolesna dvojica ali več
pa na drug tir. Takšna vožnja je vožnja v razdvoj. Pri vožnji bi se vozilo
iztirilo. 
(14) Da je kretnica prestavljena v pravilno
in natančno lego, je odgovoren tisti delavec, ki kretnico prestavlja. Na
postajah, kjer ni premikalnih signalov in se kretnice prestavljajo s
centralnega mesta, mora delavec, ki spremlja premikalne vožnje, pred vsakim
začetkom vožnje preko kretnice dobiti dovoljenje (s signalnimi znaki ali ustno
po sredstvih za sporazumevanje) od delavca, ki kretnice prestavlja.
44. člen
(postavljanje premikalnih voznih poti in
dajanje dovoljenj za premik)
(1) Delavec, ki vodi premik, mora za vsako
vožnjo pri premiku zahtevati postavitev premikalne vozne poti. 
(2) Prestavitev kretnic na premikalni vozni
poti se zahteva šele, ko so kretnice in njihove ustrezne ločnice, meje odsekov
in raztirniki prosti. 
(3) Pri premiku na daljinsko vodeni postaji
vodja premika skrbi, da se premik konča oziroma ustavi v času, ki ga je določil
progovni prometnik oziroma prometnik. 
(4) Delavec, ki kretnice prestavlja, sme
postaviti premikalno vozno pot šele, ko se prepriča, da za vožnjo pri premiku
ni ovir. Če nameravane premikalne vozne poti ne more postaviti, ne sme dovoliti
začetka premikalne vožnje. 
(5) V primeru, da se na stoječih vozilih
opravlja pregled vozil ali vlaka, preskus zavor ali odprava napak na teh
vozilih, je prepovedano takšna vozila premakniti, ali na tem tiru opravljati
premik, dokler se ta dela ne zaključijo. Pred pričetkom in o koncu takšnih del
mora delavec, ki bo dela izvajal, dokazno obvestiti delavca, ki postavlja vozne
poti. 
(6) V primeru, da se na tiru, na katerem se
opravljajo dela iz predhodnega odstavka, opravlja premik, je treba vlak ali
skupino vagonov, na katerih se ta dela opravljajo, zavarovati s postavitvijo
skupine šestih vagonov, ki so zavrti z ročnimi ali pritrdilnimi zavorami, na
razdalji najmanj 20 metrov od prvega vozila v vlaku ali skupini vagonov. 
(7) Če je na premikalni vozni poti več kretnic,
je vrstni red prestavljanja kretnic odvisen od načina prestavljanja kretnic, in
sicer: 
1.     
pri kretnicah, ki se prestavljajo električno in so premikalne vozne poti
zavarovane s premikalnimi signali, je vrstni red prestavljanja kretnic določen
s signalnovarnostno napravo; 
2.     
pri kretnicah, ki se prestavljajo električno s posamičnimi tipkami
varnostne naprave, mehanično s centralnega mesta ali ročno na kraju samem, je
treba prestavljati kretnice na premikalni vozni poti tako, da se najprej
prestavi najbolj oddaljena in nato kretnice po zaporedju proti stoječemu
premikalnemu sestavu ali vozilu. 
(8) Premikalna vozna pot se ne sme dotikati
voznih poti vlakov, niti drugih premikalnih voznih poti. Premik je treba takoj
ustaviti, če bi ogrožal kakšno drugo vožnjo. 
(9) Zahtevo za sprostitev tira mora vodja
premika takoj in brez odlašanja izpolniti. 
(10) Vožnjo mora dovoliti delavec, ki je
postavil premikalno vozno pot. Vožnjo dovoli vodji premika z ročnim signalnim
znakom ali ustno ali s signalnim znakom mejnega tirnega signala ali
premikalnega signala. Dovoliti sme tudi več voženj hkrati, če te vožnje ne
ogrožajo druga druge. 
(11) Vožnja pri premiku prek kretnice, ki
se prestavlja s centralnega mesta, nima pa premikalnega signala ali mejnega
tirnega signala, ima pa kretniški nastavek, se sme opraviti šele po dobljenem
dovoljenju tistega, ki je kretnico postavil.
45. člen
(premik prek več premikalnih območij)
(1) Na postajah z večjim obsegom dela
opravlja premik več premikalnih skupin, vsaka na svojem premikalnem območju.
Premikalna območja so lahko glede na tirne zmogljivosti postaje določena tako,
da: 
1.     
premikalna dela ene premikalne skupine ne ovirajo dela druge premikalne
skupine, ker se njihove premikalne vozne poti ne dotikajo ali križajo; 
2.     
premikalne skupine opravljajo premik na istih tirih, vsaka s svoje
strani. 
(2) Na postajah, kjer premikalne skupine
premikajo na istih tirih, je treba določiti meje na tirih, do koder sme
premikati ena premikalna skupina na eni strani in druga premikalna skupina na
drugi strani tirov. Meje je treba zapisati v postajni poslovni red. Na tir, na
katerega namerava premikalna skupina odbijati, mora pred odbijanjem na tir
postaviti najmanj šest vagonov in jih ročno zavreti. Če na isti tir z nasprotne
strani namerava odbijati tudi druga premikalna skupina, mora tudi ta skupine
postaviti na tir skupino šestih vagonov. Med tema skupinama šestih vagonov mora
biti zagotovljena varnostna razdalja najmanj 20 metrov. 
(3) Delavci, ki so odgovorni za postavitev
premikalne vozne poti na posameznem premikalnem območju, se morajo med seboj
sporazumeti o vsaki vožnji z enega na drugo premikalno območje. Za vožnjo pri
premiku z enega na drugo območje ali prek več območij morajo drug od drugega
dobiti dovoljenje. 
(4) Dovoljenje za premik z enega na drugo
premikalno območje sme dati vodji premika delavec, ki prestavlja kretnice na
območju, kjer se nahaja premikalni sestav po dobljenem dovoljenju delavca
sosednjega premikalnega območja. Pri premiku prek več premikalnih območij mora
vodja premika dobiti dovoljenje za premik na vsakem premikalnem območju
posebej. 
(5) Na postajah, kjer opravlja premik več
premikalnih skupin, premikalna skupina premika na območju, ki ji je dodeljeno
neodvisno od druge premikalne skupine. Če je treba premikati tudi na območje
druge premikalne skupine, mora vodja premika, ki želi premikati na območju
druge premikalne skupine, dobiti od premikalnega vodje območja, na katerega
želi premikati, dovoljenje za ta premik. Preden premikalni vodja dovoli premik
na svojem območju drugi premikalni skupini, mora zagotoviti, da premik njegove
skupine ne bo ogrožal premika skupine, kateri je dovolil premik.
46. člen
(preverjanje in opazovanje premikalnih
voznih poti)
(1) Delavci so dolžni pri premiku
preverjati in opazovati postavljene premikalne vozne poti. Preverjanje in
opazovanje premikalne vozne poti se opravi po signalnih znakih signalov za
zavarovanje tirnih poti, mejnih tirnih signalov ali kretničnih signalov.
Preverjanje postavljene premikalne vozne poti je obveznost delavca, ki
prestavlja kretnice, in vodje premika. 
(2) Delavec, ki postavlja premikalne vozne
poti, preverja pravilnost postavljene vozne poti: 
1.     
na monitorju ali na panoramski sliki računalniško vodenega postavljanja
voznih poti elektrorelejne ali elektronske varnostne naprave; 
2.     
na postavljalni mizi elektrorelejne varnostne naprave; 
3.     
po vzvodih kretniških postavljal elektromehanične varnostne naprave, ali
4.     
na kraju samem po signalnih znakih kretničnih signalov. 
(3) Vodja premika preverja premikalno vozno
pot vse do tja, do koder lahko vidi postavljeno premikalno vozno pot.
Pravilnost postavljene vozne poti preverja: 
1.     
po signalnih znakih signalov za zavarovanje tirne poti in po mejnih
tirnih signalih; 
2.     
po signalnih znakih kretničnih signalov kretnic, ki se postavljajo na
kraju samem ali na daljavo prek žicevoda, ali pa 
3.     
mora za kretnice, ki se prestavljajo na daljavo električno in imajo
kretnične signale, nimajo pa premikalnih signalov, dobiti dovoljenje ustno ali
s signalnim znakom za vožnjo preko kretnice od tistega, ki kretnico prestavlja.
(4) Strojevodja preverja in opazuje
premikalno vozno pot, če je vlečno vozilo ali motorno vozilo za posebne namene
na čelu premikalnega sestava. 
(5) Vodja premika si za opazovanje
premikalne vozne poti izbere mesto, na katerem stoji med premikom tako, da ima
dober pregled nad premikom ter se lahko sporazume s strojevodjo in premikači.
Če to iz kakršnih koli razlogov ni mogoče, potem mora določiti na prvo vozilo
premikalnega sestava v smeri vožnje premikača, ki bo opazoval vozno pot in
dajal potrebne signalne znake. 
(6) Premikači se razporedijo na premikalnem
sestavu tako enakomerno na vagonih, da lahko opazujejo in vidijo vozno pot čim
dlje, da lahko zapazijo signalne znake delavcev premikalne skupine in kretnikov
ter da lahko ob nevarnosti takoj ustavijo vožnjo pri premiku. 
(7) Če vlečno vozilo ali motorno vozilo za
posebne namene rine vozila na tir, katerega preglednost ni možna zaradi krivin,
profila rinjenih vozil (nakladov) itd., ali rine ob peronih, na katerih utegne
priti do poškodb potnikov, mora na zadostni oddaljenosti pred vozili iti
premikač, ki daje potrebne signalne znake. V tem primeru ne sme biti hitrost
pri rinjenju večja od hitrosti človeške hoje (5 km/h). 
(8) Pred začetkom vožnje pri premiku se
morajo premikači in vodja premika prepričati: 
1.     
da je tir oziroma del tira, na katerega je predvidena vožnja, prost; 
2.     
da so ločnice tira, na katerega se premika, proste; 
3.     
da stalni signali dovoljujejo vožnjo pri premiku; 
4.     
da je promet na nivojskih prehodih zavarovan; 
5.     
da so na nakladalnih tirih in klančinah odstranjena vsa nakladalna
sredstva (deske, prehodni mostički itd.) ter da se nihče ne nahaja na nevarnem
območju; 
6.     
da električno ogrevanje z vlečnim vozilom ali stabilno napravo za
ogrevanje potniških vagonov ni vključeno; 
7.     
da je odstranjena zavorna cev, kadar se opravlja preskus zračne zavore s
stabilno napravo za preskus zračnih zavor; 
8.     
da so s tirov odstranjene zavorne cokle in druga sredstva za zaviranje
in 
9.     
da so stranska vrata vagonov zaprta, če pa morajo biti pred dostavo ob
klančino odprta, da so v odprtem položaju tudi pritrjena. 
(9) Vodja premika se mora prepričati tudi: 
1.     
da so na elektrificiranih tirih, ki niso redno pod napetostjo,
odstranjene ozemljilne palice; 
2.     
da je vklopljena napetost v voznih vodih tirov, ki niso redno pod
napetostjo, če se bo premikalo z električnim vlečnim vozilom; 
3.     
da so delavci, ki opravljajo dela na tiru, ob tiru ali v njegovi bližini
oziroma na vozilih, ki stojijo na tiru, na katerih se izvajajo dela, obveščeni
o nameravani vožnji oziroma; v primeru, da niso, jih o nameravani vožnji
obvesti. 
(10) Če premikalno osebje opazi, da vožnja
pri premiku utegne povzročiti kakšno nevarnost oziroma bi premiku pretila
nevarnost, mora takoj ukrepati za njeno preprečitev in o tem obvestiti vodjo premika.
(11) Premikač, ki ga je vodja premika
določil za preverjanje vozne poti, je odgovoren za izpolnitev pogojev za varen
premik. 
(12) Na vseh nivojskih prehodih je treba
pred vsako vožnjo pri premiku čeznje zavarovati promet. Na nivojske prehode, na
katerih promet ni zavarovan z napravami za zavarovanje prometa na nivojskih
prehodih, se sme zapeljati šele, ko premikač, ki ga je poslal vodja premika,
vnaprej fizično zavaruje promet na nivojskem prehodu. Premikač fizično zavaruje
promet na nivojskem prehodu tako, da zaustavi udeležence v cestnem prometu: 
1.     
podnevi z roko, iztegnjeno proti udeležencem v cestnem prometu; 
2.     
ponoči s signalno svetilko z rdečo lučjo, s katero maha povprek čez
cesto. 
(13) Če se premika čez nivojski prehod dalj
časa, je treba za vožnje intervencijskih vozil premik takoj ustaviti in jim
dovoliti vožnjo, za druga cestna vozila pa najmanj vsakih 10 minut.
47. člen
(dajanje ukazov za premik)
(1) Vodja premika se z nalogami premikalnih
del seznani: 
1.     
z določbami poslovnika prevoznika, ki se nanašajo na reden premik ali 
2.     
s pisnim planom premika prevoznika za premik, ki ni predviden s
poslovnikom, ali s tehnološkim procesom dela, na osnovi katerega zahteva
dovoljenje za premik, ali 
3.     
z ukazom progovnega prometnika oziroma prometnika, ki se nanaša na
začetek ali končanje premika ter zasedbo ali sprostitev tira. 
(2) Na postajah, kjer ranžiranje vlakov
opravlja stalna premikalna skupina, se vodja premika stalne premikalne skupine
z nalogami seznani z določbami postajnega poslovnega reda in/ali tehnološkega
procesa. 
(3) Sporazumevanje pri premiku se opravlja
po sredstvih za sporazumevanje, s signalnimi znaki ali ustno. V postajnem
poslovnem redu je treba predpisati vrsto in način sporazumevanja pri premiku
oziroma rabo posamičnih naprav za posamezno postajo. 
(4) Sporazumevanje pri premiku je odvisno
od tehnične opremljenosti postaje in vrste ranžirnih naprav. Upoštevati je
treba še navodila za uporabo posameznih vrst naprav za sporazumevanje. 
(5) O končanju premikalnih del mora vodja
premika obvestiti progovnega prometnika ali prometnika. Na daljinsko vodenih
postajah mora to obveščanje biti dokazno. 
(6) Prometnik mora vnaprej po
telekomunikacijskih sredstvih ali ustno obvestiti postajno osebje o času
začetka in prekinitve premika. 
(7) Premik na daljinsko vodenih postajah
dovoli progovni prometnik oziroma prometnik, ki določi čas, ko se mora premik
končati. Če premika v določenem času ni mogoče končati, ga je treba ustaviti in
od progovnega prometnika oziroma prometnika ponovno zahtevati dovoljenje za
nadaljevanje premika. 
(8) Ukaze za izvajanje ali ustavitev vožnje
pri premiku daje vodja premika, premikači pa jih prenašajo drug drugemu in
strojevodji: 
1.     
ustno: 
a)   
z radijskimi napravami; 
b)   
neposredno ustno; 
2.     
s signalnimi znaki premikalnega osebja. 
(9) Ukaze za izvajanje ali ustavitev voženj
pri premiku je treba dajati ustno, če raba signalnih znakov moti vožnje vlakov
(v bližini uvoznih oziroma izvoznih tirov). 
(10) Uporaba prenosnih ali stabilnih
radijskih naprav za dajanje ukazov pri premiku je dovoljena, če: 
1.     
so vsi delavci premikalne skupine opremljeni z radijsko napravo; 
2.     
premikalna skupina uporablja za njo določen radijski kanal in 
3.     
se pogovori po radijskih napravah registrirajo. 
(11) Ukaz za vožnjo pri premiku (ustno,
signalni znak) se daje tako dolgo, dokler delavec, ki ga daje, ne ugotovi, da
ga je tisti, ki mu je ukaz namenjen, razumel. 
(12) Ukaz za vožnjo pri premiku velja tako
dolgo, dokler ni preklican z drugim ukazom, razen danih ukazov preko radijske
zveze, kjer je potrebno ukaze ves čas vožnje ponavljati. 
(13) Kadar strojevodji oddani ukaz ni
razumljiv, mora zahtevati ponovitev ukaza pred premaknitvijo. Strojevodja ne
sme začeti z vožnjo pri premiku, če ni dobil ukaza za vožnjo. 
(14) Strojevodja spremljanega premikalnega
sestava mora takoj ustaviti premikalni sestav, ko ugotovi, da je prekinjena
telekomunikacijska zveza, ali da ne vidi premikača, ki spremlja premikalni
sestav in mu je oddajal signalne znake.
48. člen
(dajanje signalnih znakov pri premiku)
(1) Vodja premika pazi, da vsi delavci,
udeleženi pri premiku, pravilno in pravočasno oddajajo signalne znake za varen
premik. 
(2) Za dajanje ročnih signalnih znakov pri
premiku se uporabljajo določbe Signalnega pravilnika. Signalna znaka »Počasi«
in »Stoj« je treba oddati pravočasno, da ne pride do naleta. 
(3) Na ravnem tiru se premikači postavijo
in prenašajo signalne znake na strani, na kateri strojevodja upravlja z vlečnim
vozilom. V lokih oziroma krivinah je treba signalne znake dajati in prenašati
na notranji strani loka. 
(4) Če strojevodja enojno zasedenega
vlečnega vozila med premikom ne more uravnavati vožnje iz strani vozniške
kabine, ki je na notranji strani loka, ustno dajanje ukazov za vožnjo pri
premiku pa ni mogoče, mu vodja premika pred začetkom premika v vozniško kabino
dodeli premikača, ki mu prenaša signalne znake. 
(5) Kadar se premika z dvema med seboj
spetima vlečnima voziloma, vodja premika določi vlečno vozilo, katerega
strojevodja bo uravnaval vožnjo. 
(6) Kadar je potrebna posebna previdnost
(megla, slaba vidljivost, lok, daljši premikalni sestav, profil vozila ali
naklada, zasedeni potniški vagoni ipd.), mora vodja premika ali najbližji
premikač sporočiti strojevodji ustno, kolikšna je razdalja v metrih med
premikajočimi se vagoni in stoječimi vagoni. 
(7) Dolžine je treba začeti sporočati
pravočasno, glede na hitrost vožnje, maso premikalnega sestava in nagib tira.
Ko so vozila blizu dotika, je treba dati ukaz za zaustavitev premikanja. 
(8) Če ni mogoče zanesljivo ugotoviti
potrebne oddaljenosti (na primer zaradi slabe vidljivosti), se mora na mestu,
kjer stojijo vozila, nahajati delavec, ki s signalnimi znaki premikalnega
osebja uravnava vožnjo. 
(9) Če hitrost ni prilagojena sporočilu o
oddaljenosti tako, da se lahko pričakuje nalet (udar), mora vodja premika ali
tisti, ki zapazi nevarnost, brez odlašanja oddati tudi signalni znak »Stoj«.
Pri neposredni nevarnosti je treba ukreniti vse za preprečitev nevarnosti
oziroma opraviti zaustavitev vožnje. Kadar je podatek o oddaljenosti dvomljiv
ali nejasen, mora strojevodja vožnjo pri premiku takoj zaustaviti. 
(10) Premik na zasedene potniške vagone ali
z njimi je treba opraviti z največjo previdnostjo. 
(11) Kadar signali za zavarovanje tirne
poti kažejo signalni znak, ki prepoveduje vožnjo pri premiku, ali kadar je
izdan ukaz za zaustavitev vožnje, je treba premikalni sestav ustaviti pred
kretnico, ločnico, raztirnikom ali pred signalno oznako »Meja odseka«, ki so v
zvezi s kretnico tudi tedaj, kadar je svetlobni mejni tirni signal ali
premikalni signal za kretnico. 
(12) Če signalni znak premikalnega signala
ali svetlobnega mejnega tirnega signala ni jasen ali če signal ni razsvetljen,
je treba premikalni sestav zaustaviti pred njim. V takšnem primeru mora
delavec, ki postavlja premikalne vozne poti, o motnji obvestiti vodjo premika,
le-ta pa strojevodjo. Ravnanja za vožnjo pri premiku mimo nerazsvetljenega
signala ali signala, ki kaže signalni znak »Vožnja prepovedana« oziroma »Premik
prepovedan«, so predpisana s Signalnim pravilnikom. 
(13) Pri lokomotivski vožnji je treba
strojevodjo pravočasno obvestiti o okvari ali določiti delavca, ki pri
premikalnem signalu, ki je v okvari, obvesti strojevodjo, da je signal v okvari
in da ustrezna navodila za nadaljnjo vožnjo.
49. člen
(premikalna vožnja)
(1) Pri premikalni vožnji se lahko vozila
vleče, rine ali istočasno vleče in rine z vlečnim vozilom ali motornim vozilom
za posebne namene, uvrščenim med vozili. 
(2) Pri premiku se je treba izogibati vleki
premikalnega sestava ali vlaka z dvema vlečnima voziloma hkrati, razen če
vlečna sila enega vlečnega vozila ne zadostuje za premaknitev premikalnega
sestava ali vlaka. 
(3) Kadar sta na čelu ali na sklepu vlaka
dve vlečni vozili, se sme opraviti vožnja pri premiku tako, da opravlja vleko
le eno vlečno vozilo. 
(4) Vozila, na katera premikalni sestav
navozi, je treba prej zavreti. Pri navozitvi oziroma stisnjenju na vozila, ki
stojijo, je treba paziti na to, da se stoječi vagoni ne premaknejo. Hitrost pri
stiskanju vozil ne sme biti večja kot 5 km/h. 
(5) Kadar se premika z zasedenimi
potniškimi vagoni, je treba na teh vagonih vsa vrata zapreti. Čelna vrata
prvega in zadnja vrata zadnjega vagona je treba zakleniti, dvigniti prehodnice
in zapreti premične ograje oziroma pritrditi mehove. Prav tako je treba
zakleniti čelna vrata prvega in zadnja vrata zadnjega vagona, dvigniti
prehodnice in zapreti premične ograje tudi na zasedenih potniških vagonih, ki
ostanejo na tiru. 
(6) Strojevodja sme zapustiti vlečno vozilo
ali motorno vozilo za posebne namene in se od njega oddaljiti le v času, ko se
to ne premika, in sicer po dogovoru s progovnim prometnikom ali prometnikom.
50. člen
(premik z motornim vozilom za posebne
namene)
(1) Pri premiku z motornim vozilom za
posebne namene (z vagoni ali brez njih) vodi premik delavec, strokovno
usposobljen za vodenje premika. 
(2) Za premik z motornim vozilom za posebne
namene veljajo enake določbe kot za premikalne lokomotive, če ima vijačno
spenjačo in odbojne naprave. 
(3) Če so vagoni in motorno vozilo za
posebne namene speti s pomožno ali togo spenjačo, se lahko vožnja pri premiku
opravlja s hitrostjo, ki ni večja od 5 km/h.
51. člen
(premik z dvopotnim vozilom)
(1) Železniška vozila se lahko premikajo
tudi z vozili, ki so prirejena za vožnjo po cesti in po tirih (dvopotna
vozila), za katera se mora izdelati navodilo za varno delo. 
(2) Z dvopotnim vozilom se lahko premik
opravi: 
1.     
kot z motornim vozilom za posebne namene, če: 
a)   
je dvopotno vozilo utirjeno na mestu, predvidenem s postajnim poslovnim
redom in Navodilom o progi; 
b)   
premik vodi delavec, ki je strokovno usposobljen za vodjo premika; 
c)   
ravna z vozilom delavec z izpitom za voznika progovnih vozil; 
d)   
hitrost vožnje pri premiku ne presega hitrosti, ki je predpisana v
navodilu za varno delo z dvopotnim vozilom, in 
e)   
je z navodilom za varno delo določena največja dovoljena obremenitev
vozila in največje število osi vagonov, ki jih lahko dvopotno vozilo zavira na
posamezni zavorni razdalji; 
2.     
kot s cestnim vozilom, ne da bi bilo dvopotno vozilo utirjeno.
52. člen
(odbijanje in spuščanje vagonov)
(1) Odbijanje je pospešeno rinjenje odpetih
vagonov, ki po zaustavitvi vlečnega vozila s pripetim delom premikalnega
sestava stečejo sami do določenega kraja. Spuščanje je premik na drči, na
kateri odpeti vagoni ali skupine vagonov zaradi nagiba tira sami stečejo do
določenega mesta. 
(2) Pred odbijanjem ali spuščanjem vagonov
je treba določiti, koliko vagonov imajo skupine vagonov, način upočasnitve
njihove vožnje in način njihove zaustavitve (potrebno število ročnih zavor ter
zavornih cokel). Med posameznimi skupinami vagonov ali vagoni je treba odviti
vretenske spenjače, razdvojiti vse zavorne in druge pnevmatske cevi ter jih
pritrditi v njihova držala. 
(3) Pri spuščanju se vagoni odpenjajo z
drogom za odpenjanje, in sicer le med počasnim gibanjem. 
(4) Drog za odpenjanje vagonov mora biti iz
čvrstega lesa in težko upogljiv, dolžine 2,10 metra in debeline 5 do 8
centimetrov. Biti mora raven in gladko obdelan. 
(5) Drog za odpenjanje se sme uporabljati,
če ob tiru v smeri vožnje ni predmetov, zaradi katerih bi bila raba droga
nevarna. Ob tiru mora biti urejena premikalna steza in ponoči razsvetljena.
Premikač, ki odpenja vagone z drogom, mora biti med odpenjanjem obrnjen v smeri
premikanja vagonov. Pri odpenjanju en konec droga namesti preko stročnice odbojnika
pod streme vretenske spenjače, drugi konec droga namesti pod pazduho in s
pritiskom na drog, ki s tem deluje kot vzvod, vzdigne streme spenjače iz
vlečnega kavlja. 
(6) Po odpetju vagona z drogom za
odpenjanje, premikač drog izvleče in nasloni na ramo tako, da je v navpični
legi. Drog za odpenjanje prenese v navpični legi do drugega mesta odpenjanja.
Pri prenašanju droga za odpenjanje se premikač ne sme vzpenjati na stopnice
vagonov in se na njih voziti. 
(7) Uporaba droga za odpenjanje je dovoljena
tudi pri odbijanju, če so izpolnjeni pogoji iz tretjega in petega odstavka tega
člena. Natančnejše določbe za ravnanje z drogom za odpenjanje se določijo v
postajnem poslovnem redu in poslovniku prevoznika. 
(8) V skupini odbitih ali spuščenih vagonov
morajo biti vse zavore popuščene. 
(9) Vagone se lahko odbije, če: 
1.     
so odbiti vagoni v eni skupini in med seboj speti; 
2.     
je del tira, na katerega se odbija, pregleden, vse kretnice na
premikalni vozni poti pa v pravilni in natančni legi; 
3.     
se bodo odbiti vagoni premikali s takšno hitrostjo, da se brez močnega
naleta zaustavijo pri stoječih vozilih; 
4.     
padec v smeri odbijanja ni večji kot 2,5 ‰ oziroma vzpon ne večji kot 5
‰; 
5.     
je zagotovljena upočasnitev in zaustavitev odbitih vagonov in 
6.     
na tiru, na katerega se odbija, ni vozil, ki jih je prepovedano
odbijati. 
(10) Odbijati in spuščati se ne smejo
naslednja vozila: 
1.     
zasedeni potniški vagoni; 
2.     
vagoni, naloženi z eksplozivnimi snovmi; 
3.     
vagoni, naloženi s tirnicami ali drugimi nakladi, daljšimi kot 60 m,
brez opreme za preprečitev premaknitve naklada; 
4.     
vozila s skupno maso več kot 100 ton; 
5.     
vagoni z nakladi, ki presegajo nakladalni profil; 
6.     
vozila z napisom »Prepovedano odbijanje – spuščanje«; 
7.     
vozila, ki so med seboj speta s togo spenjačo; 
8.     
vlečna vozila vseh vrst, razen električnih lokomotiv, na postajah, kjer
se stikata dva različna sistema; upravljavec predpiše za vsako postajo posebej
posebne varnostne ukrepe; 
9.     
vagoni s spremljevalci pošiljk; 
10.  
vagoni, naloženi s konji; 
11.  
vagoni, naloženi z vnetljivimi tekočinami in 
12.  
delno naloženi in razloženi vagoni. 
(11) Ne sme se odbijati in spuščati vozil: 
1.     
proti progovnemu tiru; 
2.     
prek nivojskih prehodov, na katerih promet ni zavarovan; 
3.     
prek obračalnic ali prenosnic; 
4.     
čez vagonsko tehtnico, kadar je vožnja prek nje prepovedana, in 
5.     
na slepe tire brez tirnih odbijal. 
(12) Čez drčo se ne smejo spuščati oziroma
voziti naslednja vozila: 
1.     
vozila, ki imajo napisano ali nalepljeno znamenje; če
je pod tem znamenjem napisana še kakšna številka, je prepovedano takšne vagone
spuščati in voziti čez drčo, katere polmer zaokroženja vrha drče je manjši od
te številke, in 
2.     
tovorni vagoni s podstavnimi vozički, z razmikom notranjih osi, večjim
kot 14 m, kot tudi vsi potniški vagoni s podstavnimi vozički na avtomatiziranih
drčah, kadar delajo v avtomatskem režimu; tovorni vagoni s takšnim razmikom osi
so zaznamovani z znamenjem; številka pod znamenjem pa
kaže, kolikšen je razmik notranjih osi. 
(13) Hitrost odbitih ali spuščenih vagonov
se znižuje s tirnimi ali ročnimi zavorami. 
(14) Odbiti ali spuščeni vagoni oziroma
skupine vagonov se zaustavljajo z ročnimi zavorami ali zavornimi coklami.
Zavornih cokel se ne sme uporabiti, če se odbiti ali spuščeni vagoni že
zaustavljajo z ročno zavoro. 
(15) Zavorne cokle se uporabljajo za
zaustavitev odbitih ali spuščenih vozil in za zavarovanje vozil proti
samopremaknitvi. Pri uporabi zavorne cokle je treba upoštevati, da: 
1.     
se z zavorno coklo lahko ustavlja največ 12 osi odbitih ali spuščenih
vagonov; 
2.     
je treba z dvema vzporedno položenima zavornima coklama zaustavljati
vagone, če se oceni, da je njihova hitrost večja kot 20 km/h, in vagone, ki jih
je treba posebno previdno premikati; 
3.     
v slabih vremenskih razmerah (padavine, poledica) obstaja verjetnost, da
vagon položeno zavorno coklo izbije, zato je treba v takšnih razmerah uporabiti
še drugo zavorno coklo; drugo coklo mora lovilec položiti na primerni razdalji
za položeno zavorno coklo tako, da potem ko opazi, da položena zavorna cokla
učinkuje, lahko drugo zavorno coklo varno odstrani (s kljuko). 
(16) S pritrdilno zavoro se lahko zavirajo
vozila neposredno pred zaustavitvijo, če: 
1.     
je prostor poleg tira urejen; 
2.     
je urejena pot, ki zagotavlja uporabo zavore in varnost delavcev; 
3.     
hitrost vozil ni večja kot 5 km/h; 
4.     
je prostor ponoči razsvetljen in 
5.     
so v postajnem poslovnem redu navedeni tiri, na katerih je takšna
uporaba pritrdilne zavore dovoljena. 
(17) Spuščene vagone oziroma skupine
vagonov, katerih hitrost se s tirno zavoro zmanjša na hitrost 5 km/h ali manj,
se lahko zaustavlja z zavorno coklo ne glede na število osi. 
(18) Če v skupini odbitih vagonov ni
brezhibne ročne zavore, takšna skupina vagonov pa teče na prej odbite ali
stoječe vagone, jo je treba zaustavljati z dvema coklama, položenima vzporedno
na obe tirnici tira. Z dvema vzporedno položenima coklama je treba zaustavljati
tudi vagone ali skupine vagonov: 
1.     
v katerih so žive živali (razen konj); 
2.     
naložene z vozili; 
3.     
naložene cisterne, razen cistern, naloženih z vnetljivimi snovmi; 
4.     
potniške vagone, kadar v njih ni potnikov; 
5.     
vagone z nalepnico »Previdno premikati« in 
6.     
vagone, naložene s sadjem ali malimi pošiljkami. 
(19) Kadar je treba odbite vagone ali
skupine vagonov zaustavljati na tiru v loku, jih je treba zaustavljati z dvema
vzporedno položenima zavornima coklama na obeh tirnicah. 
(20) Tovorne vagone s podstavnimi vozički
je treba zaustavljati: 
1.     
z eno zavorno coklo, če se oceni, da njihova hitrost ni večja od 20
km/h, ali 
2.     
z dvema vzporedno položenima zavornima coklama, če se oceni, da je
hitrost večja od 20 km/h. 
(21) Vagone, ki jih je treba pri odbijanju
oziroma spuščanju zaustavljati z ročno zavoro ali dvema vzporedno položenima
zavornima coklama, je treba zavarovati pred drugimi odbitimi vozili.
Zavarovanje je treba opraviti z dvema vzporedno postavljenima zavornima coklama
ali z ročno zavrtim vagonom, ki nima omejitev za odbijanje in zaustavljanje. 
(22) Glede na tehnično opremljenost in
stopnjo avtomatizacije drče, število in razporeditve drugih ranžirnih
zmogljivosti morajo biti ravnanja pri premiku na postajah, opremljenih z
napravami za spuščanje vagonov, natančneje predpisana v posebnem navodilu za
delo na drči, v katerem se lahko predpišejo samo ostrejši ukrepi, kot so
predpisani s tem pravilnikom. 
(23) Tire, na katerih je prepovedano
spuščanje in odbijanje vagonov, je treba za premikalno osebje navesti v postajnem
poslovnem redu, za vlakovno osebje pa v poslovniku. 
(24) Z odbijanjem ali spuščanjem se sme
začeti, ko se vodja premika prepriča, da so: 
1.     
odvrte ročne, pritrdilne in zračne zavore; 
2.     
oprema in naprave pripravljene za delo in 
3.     
delavci, ki zagotavljajo pogoje za odbijanje in spuščanje, na svojih
delovnih mestih. 
(25) Če ves postopek ni programiran
(avtomatizirane drče), je treba lovilce obveščati po radijski zvezi, s tirnim
javljalnikom, po ozvočenju ali z ranžirnim listom, na kateri tir bo vagon
oziroma skupina vagonov odbita oziroma spuščena. 
(26) Rinjenje čez drčo mora biti
enakomerno, vagone oziroma skupine vagonov je treba spuščati z zadostnim
časovnim razmikom, da je mogoče kretnice zanesljivo prestaviti v pravilno in
natančno lego. Hitrost rinjenja mora biti določena z navodilom za ravnanje na
drči. 
(27) Kadar spuščeni vagon obstane na
kretnici ali na drugem neželenem mestu, mora lovilec z oddajanjem signalnega
znaka »Stoj« ali na drug predpisan način takoj opozoriti vodjo premika in
delavca, ki postavlja premikalne vozne poti (postavljavca). Poleg tega mora na
zadostni razdalji pred zaustavljenim vagonom položiti zavorno coklo.
Postavljavec premikalnih voznih poti mora takoj ustaviti premik. 
(28) Če hitrost vagona po izstopu iz tirne
zavore iz kakršnega koli razloga ni zadosti zmanjšana, mora postavljavec ali
delavec, ki ravna s tirno zavoro, na to opozoriti lovilca, da bi utegnil
zavorno coklo položiti na zadostni razdalji za večjo zaustavno pot.
53. člen
(lokomotivske vožnje)
(1) Lokomotivske vožnje so posebna vrsta
premika, ki se pričnejo po predhodnem obvestilu strojevodje prometniku ali
progovnemu prometniku o pripravljenosti za pričetek lokomotivske vožnje.
Lokomotivska vožnja obsega eno ali več premikalnih voznih poti. Lokomotivska
vožnja se opravlja brez spremljave premikalnega osebja, in sicer: 
1.     
vlečnih vozil ali motornih vozil za posebne namene samih, oziroma
vlečnih vozil ali motornih vozil za posebne namene, ki vlečejo največ 12 osi
pripetih vagonov. Skupina vagonov mora biti vključena v glavni zavorni vod, pri
čemer sta na sklepu lahko največ dva vagona brez delujoče zračne zavore; 
2.     
celega vlaka z lokomotivo, ki vlak vleče, in pri katerem je bil
opravljen popolni zavorni preskus zaradi premaknitve na prosti tir, s katerega
bo možna postavitev in zavarovanje vlakovne vozne poti. 
(2) Lokomotivske vožnje se lahko opravijo
le na postaji, kjer so premikalne vozne poti zavarovane z mejnimi tirnimi
signali ali premikalnimi signali. Takšne lokomotivske vožnje dovoljuje
prometnik ali progovni prometnik s signalnimi znaki mejnega tirnega signala ali
premikalnega signala. 
(3) V primeru spremembe že dovoljene
lokomotivske vožnje, ali če se bo lokomotivska vožnja vršila na zaseden tir,
mora prometnik ali progovni prometnik pred dovolitvijo ali spremembo signalnega
znaka premikalnega signala ali mejnega tirnega signala obvestiti strojevodjo o
spremembi lokomotivske vožnje ali vožnji na zaseden tir z obvestilom, do kod je
tir prost. 
(4) Če strojevodja ni obveščen o vožnji na
zaseden tir, postavitev premikalnega signala ali mejnega tirnega signala v
lego, ki dovoljuje premik ali vožnjo, pomeni, da mu je dovoljena lokomotivska
vožnja na prosti tir. 
(5) Na postajah, kjer premikalne vozne poti
niso zavarovane z mejnimi tirnimi signali ali premikalnimi signali, se
lokomotivske vožnje lahko opravijo samo po prostem tiru od ločnice do ločnice
ali od ločnice do vrha prve kretnice na istem tiru. Takšne lokomotivske vožnje
dovoljuje prometnik ali delavec, ki s signalnovarnostno napravo postavlja in
zavaruje premikalne vozne poti, ustno, z uporabo telekomunikacijskih sredstev
ali signalnimi znaki premikalnega osebja. 
(6) Strojevodja mora pri lokomotivskih
vožnjah upravljati vlečno vozilo iz prve vozniške kabine v smeri vožnje. 
(7) Kadar vozi zaporedno dvoje ali več
lokomotivskih voženj, je treba dovoljevati vsako lokomotivsko vožnjo posebej. 
(8) Strojevodja mora pri lokomotivski
vožnji opazovati premikalno vozno pot v smeri vožnje, da lahko lokomotivo ali
premikalni sestav pravočasno ustavi pred: 
1.     
stoječimi vozili na tiru; 
2.     
premikalnim ali svetlobnim mejnim tirnim signalom, ki kaže signalni znak
za prepovedano vožnjo; 
3.     
ločnico ali 
4.     
kretnico. 
(9) S postajnim poslovnim redom in
poslovnikom se določi način opravljanja lokomotivskih voženj po postajnem
območju ter območju, kjer vozila prehajajo z ali na javno železniško
infrastrukturo.
54. člen
(premik s premikalno vrvjo)
(1) Premikalna vrv se sme rabiti v
naslednjih primerih: 
1.     
za prestavitev vagonov na tiru z uporabo lokomotive, ki pelje po
sosednjem tiru kot kaže slika 1a;
2.     
za prestavitev vagonov z enega na drugi tir, pri čemer se uporabi
lokomotiva, ki vozi po sosednjem tiru; premikalno vrv je dovoljeno pripeti za
lokomotivo šele, ko prevozi mimo ločnice ustrezne kretnice, kretnica pa je
postavljena za vožnjo na tir, na katerega je treba prestaviti vagone, kot kaže
slika 1b.
(2) Premikalna vrv ne sme biti krajša kot
10 m in mora imeti kavelj s primernim varovalom. Premikalno vrv je treba zapeti
na enem koncu na vlečni kavelj vlečnega vozila, na drugem koncu pa za sidrni
kavelj na sprednjem delu bočne strani prvega vagona. 
(3) Za prestavitev vagonov z enega mesta na
drugo mesto na tiru ali z enega tira na drugi se lahko uporabi vitel. V tem
primeru se premikalna vrv s kavljem zapne za vagon in se prek kolesa ter
prenosnih valjev navija na vitlov boben, ta pa se obrača ročno ali z motorjem,
kot kaže slika 1c. Tiri, na katerih se prestavljajo vagoni z vitlom, morajo
imeti na strani za izvleko napravo za preprečitev uteka vagonov (raztirnik,
tirno odbijalo, varovalni tir). Ravnanje z vitlom mora biti določeno z
navodilom za ravnanje z vitlom.
(4) Zaradi preprečitve poškodbe pri premiku
s premikalno vrvjo morajo biti premikači za območjem, kjer je napeta vrv pri
vlečenju. 
(5) Za zaustavitev vagonov brez zavor
oziroma z zavorami, s katerimi ni mogoče zavirati, je treba za zaustavitev
vlečenih vagonov zagotoviti zavorne cokle. Premik s premikalno vrvjo ni
dovoljen na tirih z nagibom, ki je večji kot 2,5 ‰. 
(6) Skupna masa vagonov, vlečenih s
premikalno vrvjo, ne sme biti večja kot: 
1.     
60 ton pri rabi lokomotive ali 
2.     
190 ton pri rabi stabilne naprave za vlečenje (vitel).
55. člen
(ročni premik)
(1) Ročni premik je premikanje vozil s človeško
silo in se izvaja s pomočjo železnega vzvoda, rinjenjem z rokami ali rameni. 
(2) Pri ročnem premiku je treba uporabljati
železne vzvode z dobro podporno površino in ustreznim prenosnim nagibom. 
(3) Ročno se ne sme premikati: 
1.     
z vlečenjem za plošče odbojnikov; 
2.     
z rinjenjem na ploščah odbojnikov in 
3.     
z vlečenjem ali rinjenjem vagonov med odbojnikoma. 
(4) Ob skladiščih, nakladalnih klančinah,
nakladalnih mestih, v vlečnih enotah in delavnicah smejo ročno premikati vagone
tudi tam zaposleni delavci. Druge osebe (neželezniški delavci) smejo opravljati
ročni premik le z dovoljenjem in pod neposrednim vodstvom izvršilnega
železniškega delavca, ki prevzame vlogo vodje premika. 
(5) Ročni premik se sme opravljati le do
ločnice na istem tiru (meja odseka) ali raztirnika s pogojem, da nagib tira ni
večji kot 2,5 ‰. 
(6) Rinjenje posamičnih vagonov pri ročnem
premiku na stranskem tiru se lahko opravi tudi z ročnim motornim tirnim
potiskalnikom. 
(7) Premik z ročnim motornim tirnim
potiskalnikom se lahko opravlja, če to delo opravlja: 
1.     
strokovno usposobljen delavec ali 
2.     
delavec pod neposrednim vodstvom delavca, ki je strokovno usposobljen za
takšno premikalno delo. 
(8) Za delo z ročnim motornim tirnim
potiskalnikom je treba upoštevati proizvajalčevo ter lokalno navodilo, ki mora
biti opisano v postajnemu poslovnemu redu oziroma poslovniku.
56. člen
(premik s cestnimi vozili)
(1) S cestnimi vozili se sme premikati le
pod neposrednim vodstvom in nadzorom izvršilnega železniškega delavca, ki skrbi
za spenjanje, spremlja premikanje, opazuje premikalno vozno pot in zagotavlja
zaustavljanje vagonov. S cestnimi vozili, ki vozijo ob tiru, se sme premikati
le na tirih z nagibom do 2,5 ‰. 
(2) Cestna vozila se pripnejo k železniškim
vozilom z verigami ali vrvmi primerne dolžine. Voznik cestnega vozila mora
upravljati cestno vozilo tako, da vozilo vozi zunaj tira, po katerem se
premikajo vagoni. Pri približevanju skladiščem, nakladalnim klančinam ipd.
cestna vozila ne smejo voziti med temi objekti in vagoni. 
(3) Verige ali vrvi morajo biti pri premiku
s cestnimi vozili pritrjene na železniško vozilo na sidrni kavelj, ki je na
sprednjem delu stranske stranice vagona. 
(4) S cestnimi vozili, ki vozijo ob tiru,
se premika le do ločnice na istem tiru (meje odseka) ali raztirnika.
57. člen
(premik s prenosnico ali obračalnico)
(1) Preden vozila navozijo ali odpeljejo s
prenosnice ali obračalnice, morata biti le-ti natančno postavljeni in pritrjeni
z zapahnitvijo zapaha, ki je v zvezi z ustreznim signalnim znakom za dovoljen
ali prepovedan premik. 
(2) Prenosnico ali obračalnico je dovoljeno
premakniti šele, ko je vozilo na njej zavarovano proti samopremaknitvi in ko je
pri električnih vlečnih vozilih spuščen odjemnik toka.
58. člen
(premik v vlečnih enotah in delavnicah)
Delavci v skladiščih, pri vzdrževanju proge
in progovnih naprav, v delavnicah, v vlečnih enotah idr. smejo vozila premikati
na postajne tire le z dovoljenjem prometnika ali delavca, ki postavlja kretnice
oziroma vozne poti. To velja tudi za utirjenje vozil na tir oziroma za izstop z
odstavnih in garažnih tirov na postajne tire.
59. člen
(premik na glavnih tirih in odprti progi)
(1) Na glavnih tirih se sme pričeti s
premikom ali na njih puščati vagone le z dovoljenjem progovnega prometnika ali
prometnika. 
(2) Do signala 'Premikalni mejnik' se sme
premikati: 
1.     
na enotirni progi; 
2.     
na dvotirni progi: 
a)   
na uvoznem progovnem tiru, 
b)   
na obeh progovnih tirih pri obojestranskem prometu, 
c)   
na progovnem tiru, na katerem je uveden promet v obe smeri (zapora enega
tira). 
(3) O zapori progovnega tira in da sme
premikati le do signala 'Premikalni mejnik' ob progovnem tiru pravega tira,
mora prometnik ali progovni prometnik dokazno obvestiti vodjo premika in
strojevodjo, kadar se premika na progovni tir v smeri izvoza. 
(4) Premik mimo signala 'Premikalni mejnik'
se sme opravljati samo z dovoljenjem progovnega prometnika ali prometnika. 
(5) Pred izdajo dovoljenja za premik mimo
signala 'Premikalni mejnik' mora prometnik zahtevati in dobiti dovoljenje od
prometnika krajevno ali daljinsko vodene sosednje postaje, proti kateri se
premika, ali od progovnega prometnika. Na progah, kjer daljinsko vodi promet
progovni prometnik, mora progovni prometnik pred izdajo dovoljenja za premik
mimo signala 'Premikalni mejnik' dobiti dovoljenje od prometnika krajevno
vodene postaje ali daljinsko vodene postaje, proti kateri se premika. Vodja
premika mora dobiti dovoljenje za premik mimo signala 'Premikalni mejnik' od
prometnika ali progovnega prometnika, od katerega je zahteval dovoljenje za tak
premik. 
(6) Dovoljenje za premik mimo signala
'Premikalni mejnik' se zahteva s fonogramom: 
'Ali dovolite
premik mimo signala 'Premikalni mejnik' proti postaji (ime postaje) po
progi – tiru (številka proge, levi – desni tir) do km ... od … ure, ...
min do … ure … min?' (Priimek prometnika, progovnega prometnika ali vodje
premika.) 
(7) Premik mimo signala 'Premikalni mejnik'
se dovoli s fonogramom: 
'Dovoljujem
premik mimo signala 'Premikalni mejnik' po progi – tiru (številka proge,
levi – desni tir) od … ure, ... min do … ure … min proti postaji (ime
postaje) do km ... .' (Priimek progovnega prometnika ali prometnika.)
(8) Po dobljenem dovoljenju za premik mimo
signala 'Premikalni mejnik' mora progovni prometnik oziroma prometnik, ki je
dovoljenje zahteval, o premiku mimo signala 'Premikalni mejnik' obvestiti tudi
osebje službenih mest na odseku proge, na katerega se premika. 
(9) Progovni prometnik ali prometnik sme
dovoliti premik mimo signala 'Premikalni mejnik' le, ko je prost medpostajni
odsek, na katerega je treba opraviti premik. Če se na enotirni progi ali na
progi z obojestranskim prometom premika za vlakom, se lahko začne premik takoj,
ko vlak prepelje mimo signala 'Premikalni mejnik' in mesta, do koder je
dovoljen premik oziroma na progi z APB, ko zapusti prvi blokovni odsek. 
(10) Pri premiku mimo signala 'Premikalni
mejnik' prek nivojskih prehodov z avtomatskimi napravami za zavarovanje prometa
je treba upoštevati določbe navodil za ravnanje z avtomatskimi napravami za
zavarovanje prometa na nivojskih prehodih. Prometnik oziroma progovni prometnik
mora vodjo premika obvestiti o načinu zavarovanja prometa, kadar sam ne bo
izvršil zavarovanja prometa na takšnem nivojskem prehodu. 
(11) Na postaji, kjer sodelujejo pri
zavarovanju voznih poti vlakov kretniki, mora prometnik o danem soglasju za
premik mimo signala 'Premikalni mejnik' obvestiti izvoznega kretnika s
fonogramom, da je proga zasedena oziroma prosta. 
(12) Dovoljenje za premik mimo signala
'Premikalni mejnik' da na daljinsko vodeni postaji vodji premika progovni
prometnik oziroma prometnik s fonogramom, na zasedenih postajah pa prometnik s
fonogramom ali Splošnim nalogom, v katerem mora navesti, ali je premik dovoljen
le do uvoznega signala ali mimo uvoznega signala in tudi do kod (km) in do kdaj
je dovoljen premik (ura in minuta). 
(13) O končanem premiku mimo signala
'Premikalni mejnik' mora vodja premika na daljinsko vodeni postaji obvestiti
progovnega prometnika oziroma prometnika s fonogramom, na zasedeni postaji pa
prometnika, ki mu je dovolil premik, tako da vrne splošni nalog, ali s
fonogramom: 
'Premik mimo
signala 'Premikalni mejnik' proti postaji (ime postaje) končan ob ...
uri ... min' (Priimek vodje premika.) 
(14) Prometnik krajevno vodene postaje, na
kateri se je opravljal premik, obvesti progovnega prometnika oziroma
prometnika, ki je dal dovoljenje, in osebje službenih mest na odseku proge, na
katerega se je premikalo, o končanem premiku, s fonogramom: 
'Premik mimo
signala 'Premikalni mejnik' proti postaji (ime postaje) končan ob ...
uri ... min' (Priimek prometnika.) 
(15) Progovni prometnik oziroma prometnik,
ki je dovolil premik mimo signala 'Premikalni mejnik', obvesti osebje službenih
mest na odseku proge, na katerega se je premikalo o končanem premiku s
fonogramom: 
'Premik mimo
signala 'Premikalni mejnik' proti postaji (ime postaje) končan ob ...
uri ... min' (Priimek progovnega prometnika.)
60. člen
(previdnostni ukrepi, kadar se pričakuje
vlak)
(1) Glavni signali, ki krijejo kretnično
območje, kjer se opravlja premik, morajo biti med premikom razsvetljeni in
kazati signalni znak 'Stoj', ne glede na to, ali se pričakuje vlak ali ne. 
(2) Pred prihodom vlaka je treba ustaviti
premik na vozni in prepeljevalni poti vlaka tako pravočasno, da vlak ne bi
upočasnil vožnje oziroma da ne bo čakal pred uvoznim signalom na ustavitev
premika in zavarovanje vozne poti. 
(3) Ukaz za zavarovanje vozne poti vlaku na
postajah, kjer sodelujejo pri zavarovanju vlakovnih voznih poti kretniki,
pomeni zanje hkrati tudi ukaz za ustavitev premika. 
(4) Ukaz za ustavitev premika pomeni hkrati
tudi ukaz za sprostitev ločnic glavnih tirov, ki se dotikajo vozne poti vlaka,
prepoved puščanja vozil zunaj ločnic uvoznih in izvoznih kretnic, prepoved
vsake premaknitve vlakov in vozil, ki bi križala vozno pot vlaka ali se je
dotikala, ter tudi ukaz za zavarovanje vozil pred samopremaknitvijo in utekom. 
(5) Pri zavarovanju vozne poti za vlak z
izredno pošiljko je treba paziti še na varnostne ukrepe za prevoz izrednih
pošiljk. 
(6) V času
premika, pregleda vozil ali vlaka, preskusu zavor ali odpravi napak na vozilih
v vlaku je treba zagotoviti varno delovno območje delavcem pri opravljanju
njihovega dela. Varno delovno območje je odvisno od hitrosti vlaka ali vozil,
ki vozijo po sosednjem tiru v času dela in potrebne minimalne medtirne osne
razdalje, prikazane v tabeli:


Hitrost v km/h od

Hitrost v km/h do

Potrebna minimalna medtirna
  osna razdalja v mm


 

50

4525


51

70

4625


71

90

4725


91

120

4825


121

140

4925


141

160

5025


(7) Če so potrebne minimalne medtirne osne
razdalje, prikazane v tabeli iz prejšnjega odstavka tega člena, zagotovljene,
ali je med tiroma fizično onemogočen dostop v nevarno območje sosednjega tira,
se šteje, da delavci opravljajo delo v varnem delovnem območju. 
(8) Če potrebne minimalne medtirne osne
razdalje, prikazane v tabeli iz šestega odstavka tega člena niso zagotovljene,
mora delavec, ki bo delal v nevarnem območju, od delavca, ki postavlja vozne
poti, zahtevati obveščanje o vožnjah po sosednjem tiru. Pred postavitvijo vozne
poti po sosednjem tiru mora delavec, ki postavlja vozne poti, obvestiti
delavca, ki je zahteval obveščanje, o nameravani vožnji po sosednjem tiru in
dobiti potrdilo o sprejemu obvestila. Po končanem delu v nevarnem območju mora
delavec, ki je zahteval obveščanje, obvestiti delavca, ki postavlja vozne poti,
o končanju dela v nevarnem območju in prenehanju obveščanja. Upravljavec v
postajnem poslovnem redu predpiše postopke in osebje, ki sodeluje pri
zagotavljanju varnega dela v nevarnem območju.
61. člen
(posebni ukrepi pri premiku s posamičnimi
vagoni)
(1) Posebna pozornost pri premiku je
potrebna, kadar se premika z: 
1.     
vagoni, naloženimi z nevarnimi snovmi; 
2.     
vagoni, ki so označeni z nalepnicami za lomljive stvari; 
3.     
vagoni, naloženimi z živimi živalmi; 
4.     
vagoni, naloženimi s cestnimi vozili; 
5.     
vagoni s spremljevalci; 
6.     
vagoni, naloženimi cisternami in 
7.     
z vagoni, ki imajo nalepnico 'Previdno premikati'. 
(2) Vsi vagoni iz prejšnjega odstavka tega
člena, ki so označeni z nalepnicami za nevarnost, morajo biti označeni še z
nalepnicami 'Previdno premikati' ─ trikotne oblike z vrhom navzdol, rdeče barve
s klicajem. 
(3) Pri premiku se morajo premikači, preden
premaknejo vagone, prepričati, ali so vagoni označeni s katero od nalepnic za
nevarnost. Med seboj se morajo obveščati o takšnih vagonih. 
(4) Pri premiku z vagoni, naloženimi z
eksplozivnimi snovmi, je treba uvrstiti med takšen vagon in vsako vlečno vozilo
dva dvoosna ali en štiriosni varovalni vagon. Varovalni vagon ne sme biti
naložen z nobeno nevarno snovjo. 
(5) V bližini vagonov, naloženih z
eksplozivnimi in vnetljivimi snovmi, je prepovedano kaditi ali se jim
približevati z odprtim plamenom.
62. člen
(previdnostni ukrepi po končanem premiku)
(1) Po končanem premiku je treba poskrbeti,
da ustavljena vozila na tiru ne segajo z nobenim svojim delom ali nakladom prek
ločnice oziroma meje odseka v profil sosednjega tira. Če to ni mogoče, mora
vodja premika o tem obvestiti progovnega prometnika oziroma prometnika. 
(2) Pri puščanju skupine vagonov v bližini
ločnice ali nivojskega prehoda in na drugih mestih na tiru, na katerih jih je
dovoljeno puščati, je treba upoštevati, da se zaustavljeni vagoni lahko
razmaknejo zaradi sproščanja napetosti v vzmeteh odbojnikov. 
(3) Če se po zaustavitvi vozil vožnja pri
premiku ne nadaljuje takoj, je treba puščena vozila zavarovati proti
samopremaknitvi. 
(4) Na postajah, kjer pri premiku
sodelujejo kretniki, mora prometnik le-te obvestiti, da je dovolil zasedbo
glavnega tira. 
(5) Kadar je zaradi premika treba vklopiti
napetost v voznem vodu, ki redno ni pod napetostjo, jo je treba po končanem
premiku tudi izklopiti. Prometnik mora pred vklopom napetosti obvestiti
udeležene delavce na način, ki je predpisan s pravilnikom, ki določa uporabo
stabilnih naprav električne vleke.
63. člen
(osebna varnost pri premiku)
(1) Za zagotovitev osebne varnosti med
premikom je delavcem prepovedano: 
1.     
zadrževati se ali hoditi v tiru ali neposredno poleg tira; 
2.     
lesti pod vozili ali stopati med vozila v vlaku, ki je pripravljen za
odhod, zaradi odprave motnje, če ni bilo prej opravljeno ustrezno varovanje
(obvestilo, signalni znak ipd.); 
3.     
plezati na streho vozila ali na naklad odkritega vagona, če napetost v
voznem vodu ni izklopljena in vozni vod ni ozemljen; 
4.     
zadrževati se med nakladalno klančino in skladiščnim (nakladalnim)
tirom, na katerem se opravlja premik; 
5.     
zadrževati se na stranskih (bočnih) stopnicah pri vožnji poleg klančin,
objektov, ograj, stebrov (drogov), vhodnih vrat, pri vhodu v remize, predore,
kot tudi nagibati se ven ali odpirati stranska (bočna) vrata vagonov; 
6.     
zadrževati se na stranskih (bočnih) stopnicah vozila pri hitrosti, ki je
večja kot 20 km/h; 
7.     
spajati in razdvajati glavni električni vod, če se prej ne prepriča pri
strojevodju ali na stabilnih grelnih napravah, da je glavni električni vod
izklopljen; 
8.     
pokonci stopiti v tir med vozila, kadar se vozila premikajo in če so med
seboj oddaljena manj kot za eno dolžino vagona (10 metrov); 
9.     
prehajati prek tira na območju kretničnih ostric, src in križišč; 
10.  
sedeti ali stati na odbojniku, vlečnem kavlju ali spenjači; 
11.  
stati hkrati na stopnicah dveh vozil, ki se premikata; 
12.  
prehajati čez tir neposredno pred premikalnimi sestavi ali vlaki, za
njimi ali med njimi; 
13.  
odpenjati vozila med premikanjem s ploščadi, če za to ni uporabljena
posebna priprava; 
14.  
skakati na vozila ali skakati z njih, kadar se le-ta hitro premikajo
(več kot 5 km/h); 
15.  
vstopati med vozila zaradi spetja, če se le-ta premikajo s hitrostjo, ki
je večja kot 5 km/h; 
16.  
odpenjati vagone med premikom s stopnic vagona; 
17.  
vstopati med gibajoča se vozila zaradi pripenjanja vlečnih vozil s
plugom, vozil z aerodinamično linijo, vagonov s spuščenimi prehodnicami,
vagonov, katerih deli ali nakladi segajo prek čelnih stranic vagona, vagonov,
naloženih z eksplozivom, ali kadar obstajajo druge ovire za varno pripenjanje
vagonov; 
18.  
vstopati med vsa vozila zaradi odpenjanja, če se premikajo; 
19.  
oddajati signalne znake za nadaljnjo vožnjo pri premiku prej, preden
pride delavec, ki spenja, s tira; 
20.  
kaditi, približevati se z odkritim plamenom ter kuriti ogenj v neposredni
bližini vagonov, naloženih z eksplozivom ali lahko vnetljivimi snovmi; 
21.  
zavirati z ročno zavoro s ploščadi brez ograje. 
(2) Spenjanje ali razpenjanje lokomotive
sme opraviti samo en delavec. Delavec, ki spenja ali razpenja lokomotivo, lahko
odda signalni znak 'Malo naprej' ali 'Malo nazaj' le z ustno piščalko. 
(3) Po položitvi zavorne cokle se mora
lovilec umakniti tako, da ga morebitno izbita cokla ne poškoduje. 
(4) Pri skakanju na vagone ali z njih je
treba posebej paziti na stanje stranske vogalne stopnice ali stopnice ploščadi.
Vedno je treba skakati v smeri premikanja vagonov, katerih hitrost ne sme biti
večja kot 5 km/h. Pri skakanju s stopnice pa je treba paziti na ovire in na
držo telesa, rok in nog. 
(5) Premikalni delavci se morajo na
vozilih, ki se premikajo, tako trdno držati, da pri sunkih med vožnjo in med
naglim zaustavljanjem ne izgubijo ravnotežja. Kadar se morajo zaradi oddaje
signalnih znakov ali drugih razlogov nagniti ven (iz profila), morajo paziti na
ovire, ki so v bližini tira.
VII. IZREDNI PREVOZI IN IZREDNE POŠILJKE
64. člen
(izredne pošiljke)
(1) Prevoz praznih ali naloženih
železniških vozil, ki presegajo nakladalni profil, mejno nakladalno maso ali
predpisano kodo proge ali dovoljene osne ali dolžinske obremenitve proge, je izredni
prevoz, ki se lahko opravi kot prevoz izredne pošiljke v rednem vlaku ali kot
prevoz izredne pošiljke s posebnim vlakom. 
(2) Izredne pošiljke morajo, glede na svojo
posebnost, izpolnjevati poleg rednih pogojev, predpisanih za navadne pošiljke,
tudi posebne pogoje za varen in urejen prevoz, ki se določijo za vsak posamezni
prevoz, v smislu določb tega pravilnika. 
(3) Izredne pošiljke so: 
1.     
izredni prevozi; 
2.     
pošiljke na elektrificiranih progah, pri katerih niso zagotovljene
predpisane varnostne razdalje med deli pošiljke, ki najbolj izstopajo, in deli
voznega omrežja pod napetostjo; 
3.     
pošiljke, ki ne ustrezajo predpisom za nakladanje vagonov v mednarodnem
prometu; 
4.     
pošiljke, ki bi utegnile zaradi svojega težišča ogroziti varnost
železniškega prometa; 
5.     
nakladi tirnic ali podobnih stvari, dolgih več kot 36 m, naloženih na
dva ali več vagonov brez oplenov; 
6.     
pošiljka, naložena na dva ali več vagonov oziroma z varovalnimi ali
vmesnimi vagoni, kadar se prevaža s trajektom; 
7.     
prazna ali naložena vozila, ki se prevažajo na lastnih kolesih, nimajo
pa na vozilu napisanega znaka 'RIV', 'RIC', 'TEN' ali v rastru ni vpisano 'SŽ'
ali 'SLO'; 
8.     
naložen vagoni z več kot 8 osmi; 
9.     
vlečna vozila, ki jim je pretekel rok za redno vzdrževanje; 
10.  
vlečna vozila, katerih tehnično stanje zahteva posebne pogoje prevoza
(vozila v okvari); 
11.  
vagoni, ki jim je pretekel rok za redno vzdrževanje po določilih objave
UIC 502-1; 
12.  
vse druge pošiljke, ki se morajo prevažati s posebnimi pogoji; 
13.  
enote kombiniranega transporta (zamenljivi zabojniki, polprikolice,
prikolice in veliki kontejnerji), katerih prevoz ni urejen s kodifikacijo prog
v Republiki Sloveniji, in 
14.  
pošiljke, naložene na več vagonov, ki med seboj niso speti z vretensko
spenjačo ali vmesnim vagonom, temveč: 
a)   
s spenjalnim drogom (toga spenjača); 
b)   
z vmesnim vagonom, ki je povezan z obema nosilnima vagonoma s spenjalnim
drogom, ali 
c)   
s samim nakladom, če je ta tako trden in pritrjen na oplene, da lahko
prenese nastale vlečne in udarne sile.
65. člen
(zahteva za prevoz izredne pošiljke)
(1) Prevoznik izdela zahtevo za prevoz
izredne pošiljke in jo pošlje upravljavcu. Zahteva mora vsebovati vse potrebne
podatke o pošiljki, ki so potrebni za določitev pogojev prevoza in mora biti
sestavljena v skladu z objavo UIC 502-1. 
(2) Upravljavec vsako prejeto zahtevo za
prevoz izredne pošiljke vpiše v evidenco prevozov izrednih pošiljk pod
zaporedno številko in jo mora takoj začeti obravnavati. Pod to številko se
zadeva obravnava, dokler ni končana. Številki se dodata veliki črki 'IP', ki
pomenita znak izredne pošiljke. 
(3) Kadar se pošiljka prevaža čez območje
več upravljavcev, mora prevoznik zahtevo za prevoz izredne pošiljke poslati
vsem upravljavcem na prevozni poti pošiljke. 
(4) O izvedbi prevoza izredne pošiljke
odloči upravljavec najkasneje v 15 dneh po vložitvi zahteve. 
(5) Prometno dokumentacijo o izrednih
pošiljkah je treba hraniti tri leta od dneva prvega vpisa, pri čemer se leto
prvega vpisa ne upošteva.
66. člen
(proučitev možnosti prevozov izrednih
pošiljk)
(1) Po prejemu zahteve za prevoz izredne
pošiljke je treba ugotoviti možnosti prevoza in določiti prevozne pogoje, pri
čemer se mora zagotoviti varnost prometa. 
(2) Pri pošiljkah, ki presegajo meje
nakladalnega profila, je treba upoštevati še dodaten prostor zaradi lokov,
nadvišanja in nihanja. 
(3) Predpisani varnostni razmiki med
nakladalnim profilom in najbližjim delom voznega omrežja pod napetostjo so
naslednji:
1.     
pri enosmernem sistemu 3 kV                                                     220
mm
2.     
pri izmeničnem enofaznem sistemu 15 kV, 16 2/3 Hz                270 mm
3.     
pri izmeničnem enofaznem sistemu 25 kV, 50 Hz                      340
mm.
(4) Pri preučitvi možnosti mora upravljavec
na podlagi splošnih in posebnih varnostnih pogojev določiti pogoje, ki jih mora
izpolnjevati pošiljka ali prevoznik oziroma upravljavec.
67. člen
(splošni in posebni varnostni pogoji za prevoz
izredne pošiljke)
(1) V tehničnih pogojih o prevozu izredne
pošiljke je treba navesti, katere splošne varnostne pogoje je treba upoštevati
pri prevozu izredne pošiljke. 
(2) Splošne varnostne pogoje, ki jih je
treba upoštevati, je treba navesti z zaporedno številko, pod katero je pogoj
naveden v tretjem odstavku tega člena. To zaporedno številko je treba napisati
s številko in besedo. 
(3) Splošni varnostni pogoji so: 
1.     
pregled in prevzem izredne pošiljke opravi izvršilni železniški delavec
prevoznika, ki je strokovno usposobljen za preglednika vagonov; 
2.     
pri prevzemu in kontroli sodeluje delavec upravljavca, glede na vrsto in
zahtevnost izredne pošiljke; 
3.     
prevoz z rednimi tovornimi vlaki; 
4.     
prepovedan prevoz ob nakladalnih klančinah, pod previsnimi strehami in
pod kontrolnimi nakladalnimi profili; 
5.     
na postajah ne smejo biti zasedeni sosednji tiri najmanj 20 m znotraj
ločnic; 
6.     
na postajah ne smejo biti zasedeni sosednji tiri najmanj 30 m znotraj
ločnic; 
7.     
odbijanje, ustavljanje s coklo in spuščanje čez drčo ni dovoljeno; 
8.     
uvrstitev izredne pošiljke v vlak kot prvo vozilo za vlakovno lokomotivo
oziroma za službenim vagonom; 
9.     
uvrstitev izredne pošiljke na koncu vlaka pred sklepnim vagonom; 
10.  
uvrstitev izredne pošiljke kot zadnje vozilo v vlaku; 
11.  
obvezna ozemljitev izredne pošiljke na elektrificiranih progah; 
12.  
prazno; 
13.  
na vseh postajah prevoz samo po glavnih prevoznih tirih; 
14.  
prevoz samo podnevi; 
15.  
pošiljko mora spremljati delavec progovne vzdrževalne stroke upravljavca
na svojem progovnem odseku in po potrebi sam določa počasne vožnje mimo
kritičnih objektov, ki niso zajeti v določbah o prevozu; 
16.  
maksimalna hitrost Vmaxje omejena na …km/h; 
17.  
vožnja čez kretnice v odklon z zmanjšano hitrostjo Vmax 20 km/h; 
18.  
na postajah z razmikom med osmi sosednjih tirov, manjšim kot 4,5 m, je
prepovedano prehitevanje in križanje na sosednjih tirih; oba sosednja tira
morata biti prosta; 
19.  
po prevozu vlaka odredi stroka za vzdrževanje prog upravljavca pregled
proge in objektov, če meni, da je to potrebno; 
20.  
po prevozu vlaka odredi stroka za vzdrževanje prog upravljavca pregled
zgornjega in spodnjega ustroja proge; 
21.  
speljava in zaustavitev vlaka ne sme biti sunkovita (hitra); o tem mora
biti strojevodja obveščen z Nalogom za vožnjo vlaka ali s Splošnim nalogom; 
22.  
potreben je pregled predorov zaradi nabiranja ledu in odstranitve ledu; 
23.  
zaradi osebne varnosti je treba o prevozu vlaka s preseženim nakladalnim
profilom obvestiti delavce, ki delajo na progi; 
24.  
pošiljko mora spremljati do namembne postaje spremljevalec, ki ga določi
pošiljatelj; 
25.  
spremljevalce pošiljk mora prevoznik opozoriti na osebno varnost pri
prehodu na elektrificirane proge in jim izročiti izjavo, katere prejem potrdijo
s podpisom na dvojniku; 
26.  
med prevozom na elektrificiranih progah ne sme biti nihče na vagonu,
naloženem z izredno pošiljko; 
27.  
ekscentrično težišče naklada mora biti izravnano s protimaso; 
28.  
na postajah je treba voziti previdno mimo signalnih stebrov,
napajalnikov in drogov za razsvetljavo; 
29.  
na dvotirni progi se sme prevoz opraviti samo po pravem tiru; 
30.  
vagon z izredno pošiljko je treba obrniti na obračalnici ali na trikotu;
31.  
med vlečno vozilo in vagonom z izredno pošiljko ali železniškim vozilom
na lastnih kolesih, kakor tudi med dva vagona z izrednima pošiljkama, je treba
uvrstiti najmanj 6 vmesnih vagonov, katerih masa na dolžinski meter ne presega
3,5 tone; 
32.  
odprava izredne pošiljke skupaj v sestavi enega vlaka; 
33.  
izročilni rok je dogovorjen; 
34.  
obvezna izenačitev potencialov; 
35.  
pošiljko mora spremljati delavec tehnično-vagonske stroke prevoznika.
Med prevozom nadzira stanje vagona in pošiljke, določa počasne vožnje skozi
loke in čez kretnice v odklon ter po potrebi ukrepa; 
36.  
pošiljko mora spremljati delavec elektrotehnične stroke upravljavca na
svojem odseku; 
37.  
pošiljko mora spremljati delavec elektrotehnične stroke z motornim
vozilom za posebne namene za hitra ukrepanja; preverja dimenzije pošiljke in
sproti določa pogoje o prevozu glede na vozno omrežje; 
38.  
dovoljena maksimalna hitrost vlaka Vmax 60 km/h; 
39.  
na dvotirni progi se sme prevoz opraviti samo po nepravem tiru; 
40.  
prazno; 
41.  
uvrstitev izredne pošiljke v vlak po prometnem pravilniku; 
42.  
preverjanje prostega profila proge; 
43.  
pošiljka mora biti zavarovana proti premaknitvi in nihanju po predpisih
o nakladanju; 
44.  
prepovedano je obračanje pošiljke v smeri vožnje (v trikotu ali na
obračalnici); 
45.  
prevoz s posebnim vlakom; 
46.  
pri prekoračitvi nakladalnega profila mora biti točka največje
prekoračitve nakladalnega profila označena na nakladu s črko 'N'. Pri
prekoračitvi nakladalnega profila je zaželeno, da se kritične točke označijo z
barvo, ki odstopa od barve pošiljke. 
(4) Vagon, naložen z izredno pošiljko, mora
prevoznik na mestu za nalepnice označiti z nalepnico, ki označuje izredno
pošiljko, in nalepnico, ki zahteva previden premik. 
(5) Poleg splošnih pogojev mora pošiljka
izpolniti tudi posebne pogoje, ki izhajajo iz specifičnosti izredne pošiljke. 
(6) Posebni varnostni pogoji določajo
omejitev oziroma ukrepe pri vožnji mimo točno določene ovire na progi oziroma
druge ukrepe in omejitve, ki niso zajeti v splošnih varnostnih pogojih. Za
vožnjo mimo določenega kritičnega mesta na objektu ob progi mora posebni
varnostni pogoj vsebovati: 
1.     
vrsto ovire 
2.     
kilometrsko lego 
3.     
opis omejitve 
4.     
pogoje za srečanja na dvotirnih in vzporednih progah z drugimi vlaki 
5.     
hitrost.
68. člen
(dodatni pogoji za prevoz izredne pošiljke
na elektrificiranih progah)
(1) Varnostni pogoji prevoza izredne
pošiljke, ki je v celoti ali delno iz električno prevodnega materiala, na
elektrificiranih progah, kadar presega pošiljka nakladalni profil proti delom
voznega omrežja, so odvisni od razdalje med pošiljko in delom voznega omrežja,
ki je redno pod napetostjo. Varnostni pogoji so: 
1.     
naklad mora biti ozemljen, kadar je razdalja med pošiljko in delom
voznega omrežja: 
a)   
manj kot 34 cm do vključno 27 cm – na progah, elektrificiranih z
enofaznim sistemom 25 kV, 50 Hz, ali 
b)   
manj kot 27 cm do vključno 18 cm – na progah, elektrificiranih z
enofaznim sistemom 15 kV, 16 2/3 Hz, ali 
c)   
manj kot 22 cm do vključno 15 cm – na progah, elektrificiranih z
enosmernim sistemom 3 kV; 
2.     
naklad mora biti ozemljen, napetost v voznem omrežju mora biti
izklopljena, kadar je razdalja med pošiljko in delom voznega omrežja: 
a)   
manj kot 27 cm do vključno 10 cm – na progah, elektrificiranih z
enofaznim sistemom 25 kV, 50 Hz, ali 
b)   
manj kot 18 cm do vključno 10 cm – na progah, elektrificiranih z
enofaznim sistemom 15 kV, 16 2/3 Hz, ali 
c)   
manj kot 15 cm do vključno 10 cm – na progah, elektrificiranih z
enosmernim sistemom 3 kV; 
3.     
kadar je razdalja med pošiljko in delom voznega omrežja manj kot 10 cm –
na vseh elektrificiranih progah, ne glede na sistem, morajo biti izpolnjeni
naslednji pogoji: 
a)   
naklad mora biti ozemljen in izenačeni potenciali; tehnične določbe za
ozemljitev in izenačenje potencialov je treba poslati prevozniku skupaj s
soglasjem za prevzem izredne pošiljke na prevoz; 
b)   
napetost v voznem omrežju mora biti izklopljena; 
c)   
pošiljka se mora prevažati s posebnim vlakom z zmanjšano hitrostjo, ki
sme voziti le podnevi, v času, določenim z razsvetljevalnim koledarjem; 
d)   
pošiljko mora spremljati strokovni delavec vzdrževalca stabilnih naprav
električne vleke; 
e)   
zagotovljena mora biti komunikacijska zveza med strojevodjem in delavci,
ki spremljajo pošiljko (stabilne naprave električne vleke), na progah s predori
pa mora biti omogočena osvetlitev pošiljke in voznega omrežja; 
f)    
na sam naklad mora biti nameščen drsnik, ki je podoben drsniku odjemnika
toka električnega vlečnega vozila (trdota drsnih površin mora biti manjša od
trdote kontaktnega vodnika), in 
g)   
predvideti je treba dviganje ali odstranitev delov voznega omrežja na
mestih, kjer bi lahko prišlo do poškodb voznega omrežja ipd. 
(2) Kadar se prevaža pošiljka na progah,
elektrificiranih z več različnimi sistemi, se uporablja najneugodnejša mejna
razdalja med pošiljko in delom voznega omrežja. Izbor pogojev, ki se bodo
uporabljali, načrt in ostale prevozne pogoje je treba izdati za vsak sistem
posebej, toda v dogovoru z vzdrževalcem za stabilne naprave električne vleke. 
(3) Izrednih pošiljk, ki se prevažajo v
pokritih lesenih zabojih, katerih deli presegajo nakladalni profil proti delom
voznega omrežja pod napetostjo, ni treba ozemljiti. Prav tako ni potrebno
ozemljiti žic, pločevinastih trakov, žebljev in vijakov na lesenih zabojih. 
(4) Pri prevozih izrednih pošiljk pozimi je
treba zagotoviti čiščenje snega s pošiljk ter odstranjevanje ledenih sveč v
predorih in objektih nad tirom.
69. člen
(izvedba ozemljitve in izenačitve
potencialov)
(1) Pošiljka mora imeti zagotovljeni dve
odprtini premera 17 mm ali dva z glavo privarjena vijaka M 16, ki tvorita
osrednji točki za ozemljitev celotnega naklada, s pogojem, da so v primeru, da
naklad v električnem smislu ne tvori galvanske celote, izvedene izenačitve
potencialov. 
(2) Z vodnikom za ozemljitev je treba
spojiti vse osrednje točke za ozemljitev naklada z odprtinami za ozemljitev, ki
so na nosilcu šasije vagona z vsake bočne strani. 
(3) Vodnik za ozemljitev je lahko: 
1.     
bakrena neizolirana vrv preseka 50 mm², ali 
2.     
jeklena neizolirana vrv preseka 95 mm², ali 
3.     
jekleni neizolirani trak preseka 100 mm². 
(4) Bakrena ali jeklena vrv za ozemljitev
mora imeti na koncih kabelski čevelj s premerom odprtine 17 mm. Če se uporabi
za ozemljitev jekleni trak, je treba na koncih trakov zvrtati odprtine premera
17 mm. 
(5) Kadar je pošiljka zelo dolga, naklad pa
leži na več tovornih vagonih, se mora izvesti ozemljitev na prvem in zadnjem
vagonu oziroma na vsakih 50 metrov dolžine naklada. Na vsakem takem mestu se
morata namestiti po dve vezi za ozemljitev. 
(6) Če naklad sam ne dopušča, da se
napravijo na njem osrednje ozemljitvene točke, je treba naklad pokriti z mrežo,
izvedeno z ozemljitvenimi vodniki, s kvadratnimi okni velikosti približno 50 x
50 cm. To mrežo je treba z najmanj dvema ozemljitvenima vodnikoma zvezati s
šasijo vagona. Mesta vozlov na mreži in mesta spajanja mreže z ozemljitvenimi
vodniki se povežejo z ustreznimi pritrdilnimi elementi (skobe za vrvi, vijaki
za trake). 
(7) Za prevoz izrednih pošiljk, ki jih je
potrebno na elektrificiranih progah ozemljiti, je treba uporabiti vagone, ki
imajo odprtine za pritrditev ozemljitvenih vodnikov na šasijo vagona in katerih
električna zveza med šasijo in kolesi je brezhibna in zanesljiva. 
(8) Prevoznik mora poskrbeti, da so na
nakladu, ki v električnem smislu ne tvori galvanske celote, izvedene izenačitve
potencialov. 
(9) Z vodnikom za izenačitev potencialov je
treba spojiti vse dele naklada, ki v električnem smislu ne tvorijo galvanske
celote, s točkami za ozemljitev naklada. 
(10) Vodnik za izenačitev potencialov je
žgana (mehka) jeklena neizolirana žica premera 3 mm. 
(11) Pri nakladih iz številnih enakih ali
podobnih posamičnih dolgih kosov (kovinski profili, cevi, palice, pločevina,
tirnice, predalčne konstrukcije ipd.) morata biti nameščena najmanj dva vodnika
za izenačenje potencialov povprek čez naklad, s tem da sta ovita čez več kosov
naklada posamično. Konci teh vodnikov se zvežejo z vijakom M 16 z odprtinami za
ozemljitev na šasiji vagona. 
(12) Pri nakladih iz delov (enot naklada),
ki so takšne oblike, da se ne more doseči zadovoljiva izenačitev potencialov s
povezavami z vodniki za izenačitev potencialov, je treba uporabiti v ta namen
jekleno neizolirano mrežo, široko najmanj 1 m, okenca v mreži pa morajo biti
velika približno 5 x 5 cm. Žica, iz katere je mreža spletena, mora imeti premer
2 mm. Takšna mreža se položi čez naklad po dolžini po sredi vagona. Mreža se
zveže z najmanj dvema vodnikoma za izenačenje potencialov s šasijo vagona.
70. člen
(obvestilo o sprejetju oziroma zavrnitvi
prevoza izredne pošiljke)
(1) Kadar upravljavec na osnovi preučitve
možnosti prevoza in določenih pogojev dovoli prevoz izredne pošiljke, mora
obvestiti o tem prevoznika pisno, z navedbo prevoznih pogojev, ki jih mora
izpolnjevati pošiljka. Za izredne pošiljke, ki presegajo nakladalni profil,
upravljavec priloži skico izredne pošiljke. 
(2) Prevoznik obvesti upravljavca, da
sprejema prevozne pogoje in da namerava opraviti prevoz izredne pošiljke
oziroma da odstopa od prevoza. 
(3) Če ni mogoče prevzeti izredne pošiljke
na prevoz, upravljavec o tem pisno obvesti prevoznika s potrebno obrazložitvijo.
(4) Postopek odobritve pogojev prevoza
izredne pošiljke se izvaja v skladu z objavo UIC 502-1.
71. člen
(izdaja dovoljenja in izdelava službenega
obvestila za prevoz izredne pošiljke)
(1) Po pridobljenih odobritvah prevoza
izredne pošiljke s strani vseh upravljavcev in prevoznikov na prevozni poti
pošiljke, upravljavec sestavi dovoljenje za prevoz izredne pošiljke za celotni
potek. 
(2) Upravljavec izda dovoljenje za prevoz
izredne pošiljke, s pogoji prevoza in določi čas veljavnosti dovoljenja, ki
praviloma ne sme biti daljši od enega leta od dneva izdaje. 
(3) Če se izredna pošiljka ne preda v
odobrenem roku na prevoz, je treba prijavo za dovoljenje prevoza dati znova
(obnoviti) ali pa zahtevati podaljšanje dovoljenja za prevoz. 
(4) Upravljavec mora izdelati tehnične
pogoje prevoza izredne pošiljke po progah Republike Slovenije. Osebje, ki
sodeluje pri nakladanju, prevzemu, prevozu in predaji izredne pošiljke, se mora
seznaniti s pogoji o prevozu izredne pošiljke preko informacijskega sistema
upravljavca. 
(5) Za prevoz izredne pošiljke mora
upravljavec določiti glavno šifro prevoza po posameznih progah oziroma odsekih
prog.
72. člen
(glavne šifre prevoznih pogojev za
upravljavca)
(1) Pri prevozu izrednih pošiljk se za
označevanje prevoznih pogojev, ki jih mora upoštevati upravljavec, uporabljajo
glavne šifre, in sicer: 
1.     
'A' – Alfa –, za prevoz izredne pošiljke na enotirni progi, ali 
2.     
'B' – Bravo, 'C' – Charlie, 'D' – Delta–, za prevoz izredne pošiljke na
dvotirni progi ali vzporedni progi, ali 
3.     
'E' – Echo–, za prevoz izredne pošiljke s posebnim vlakom na kateri koli
progi. 
(2) S šifro 'A' – Alfa – se označuje prevoz
izredne pošiljke na enotirnih progah, ne glede na vrsto izredne pošiljke, ki pa
se ne opravlja s posebnim vlakom. 
(3) S šifro 'B' – Bravo – se označuje
prevoz izredne pošiljke na dvotirnih in vzporednih progah, ki se ne opravlja s
posebnim vlakom, če je dovoljeno srečanje na odprti progi z vlaki brez izrednih
pošiljk in z vlaki, ki tudi prevažajo izredne pošiljke po šifri 'B'. 
(4) S šifro 'B' – Bravo – se označuje
prevoz izredne pošiljke, kadar njen del proti medtirju v lokih s polmerom R =
250 m ne presega: 
1.     
1675 mm pri razmiku osi tirov 3500 mm; 
2.     
1725 mm pri razmiku osi tirov 3600 mm; 
3.     
1825 mm pri razmiku osi tirov 3800 mm; 
4.     
1875 mm pri razmiku osi tirov 3900 mm ali 
5.     
1925 mm pri razmiku osi tirov 4000 mm. 
(5) Če del izredne pošiljke proti medtirju
do višine 3500 nad GRT ne sega preko nakladalnega profila, se tudi prevoz
takšne pošiljke označi s šifro 'B' – Bravo, progovni prometnik oziroma
prometnik pa mora v fonogramu posebej navesti: 
'Na progi od ...
do ... je dovoljeno srečanje tudi z vlaki, ki prevažajo izredne pošiljke po
šifri 'C' – Charlie'. 
(6) S šifro 'C' – Charlie – se označuje
prevoz izredne pošiljke na dvotirnih in vzporednih progah, ki se ne opravlja s
posebnim vlakom, in če je srečanje na odprti progi prepovedano z vlaki, ki tudi
prevažajo izredne pošiljke s preseženim nakladalnim profilom v širino. 
(7) S šifro 'C' – Charlie – se označuje
prevoz izredne pošiljke, kadar njen del proti medtirju v lokih s polmerom R =
250 m sega: 
1.     
od 1675 mm do 1775 mm pri razmiku osi tirov 3500 mm, ali 
2.     
od 1725 mm do 1875 mm pri razmiku osi tirov 3600 mm, ali 
3.     
od 1825 mm do 2075 mm pri razmiku osi tirov 3800 mm, ali 
4.     
od 1875 mm do 2175 mm pri razmiku osi tirov 3900 mm, ali 
5.     
od 1925 mm do 2275 mm pri razmiku osi tirov 4000 mm. 
(8) Za izredne pošiljke, katerih prevoz je
označen s šifro 'C' – Charlie, mora progovni prometnik oziroma prometnik v
fonogramu posebej navesti: 
'Na progi od ...
do ... je prepovedano srečanje z vlaki, ki prevažajo izredne pošiljke s
preseženim nakladalnim profilom v širino'. 
(9) S šifro 'D' – Delta – se označuje
prevoz izredne pošiljke na dvotirnih in vzporednih progah, ki se ne opravlja s
posebnim vlakom, in če je srečanje na odprti progi prepovedano z vsemi vlaki.
Ta šifra velja tudi za prevoz na dvotirnih progah pri enotirnem prometu, na
določeni progi ali delu proge, ko je treba s sosednjega zaprtega tira umakniti
vsa vozila in predmete, ki bi utegnili ovirati prevoz. 
(10) S šifro 'D' – Delta – se označuje
prevoz izredne pošiljke, kadar njen del proti medtirju v lokih s polmerom R =
250 m sega: 
1.     
prek 1775 mm pri razmiku osi tirov 3500 mm, ali 
2.     
prek 1875 mm pri razmiku osi tirov 3600 mm, ali 
3.     
prek 2075 mm pri razmiku osi tirov 3800 mm, ali 
4.     
prek 2175 mm pri razmiku osi tirov 3900 mm, ali 
5.     
prek 2275 mm pri razmiku osi tirov 4000 mm. 
(11) Za izredne pošiljke, katerih prevoz se
označi s šifro 'D' – Delta, mora prometnik oziroma progovni prometnik v
fonogramu navesti: 
'Na progi od ...
do ... je prepovedano srečanje z vsemi vlaki'. 
(12) S šifro 'E' – Echo – se označuje
prevoz izredne pošiljke, če je treba pošiljko prepeljati s posebnim vlakom od
postaje do postaje. 
(13) S šifro 'E'– Echo – se označuje prevoz
vedno, kadar se izredna pošiljka zaradi izrednega preseganja nakladalnega
profila prevaža s posebno določenimi pogoji, in v primerih, kadar je treba
pošiljko stransko premikati levo ali desno od osi tira. 
(14) Kadar je hitrost prevoza izredne
pošiljke manjša od 10 km/h, je treba v prevoznih pogojih predpisati dodatne
ukrepe.
73. člen
(uvrstitev izredne pošiljke v vlak)
(1) Prevoznik, ki je sprejel prevozne
pogoje, navedene s strani upravljavca, obvesti upravljavca o datumu in številki
vlaka, s katerim namerava opraviti prevoz izredne pošiljke. 
(2) Upravljavec na osnovi obvestila
prevoznika izda dovoljenje za uvrstitev izredne pošiljke v vlak, z navedbo
številke vlaka in datuma vožnje vlaka z uvrščeno izredno pošiljko. 
(3) O izdaji dovoljenja za uvrstitev
izredne pošiljke v vlak, z navedbo številke vlaka in datuma vožnje vlaka mora
upravljavec obvestiti progovne prometnike in prometnike na prevozni poti
izredne pošiljke. 
(4) Pred uvrstitvijo izredne pošiljke v
vlak je treba ugotoviti, ali pošiljka izpolnjuje pogoje za prevoz, ki jih je
predpisal upravljavec v dovoljenju za prevoz izredne pošiljke. 
(5) Na vagon, s katerim se prevaža izredna
pošiljka, in na vozni list mora prevoznik nalepiti nalepko za označitev izredne
pošiljke ter po potrebi priloži voznemu listu obrazec za prikaz prečnega
preseka pošiljke. 
(6) Izredno pošiljko sme prevoznik uvrstiti
v vlak le na podlagi pisnega dovoljenja upravljavca. 
(7) Po uvrstitvi izredne pošiljke v vlak
mora prevoznik obvestiti progovnega prometnika oziroma prometnika postaje, na
kateri je pošiljka uvrščena v vlak, da je v vlak uvrščena izredna pošiljka po
določenem znaku. Obvestilo o uvrstitvi izredne pošiljke prometnik oziroma
progovni prometnik posreduje prometni operativi. 
(8) Postopek obveščanja o uvrstitvi izredne
pošiljke v vlak med sosednjima upravljavcema se določi v medsebojnem sporazumu
ali pogodbi. 
(9) Če se ugotovi, da je prevzeta na prevoz
pošiljka, ki spada med izredne pošiljke, za katero ni bilo dano dovoljenje za
prevoz, se mora takoj ustaviti nadaljnji prevoz takšne pošiljke. 
(10) Prevoznik, v cilju zagotavljanja
sistema varnega upravljanja, v operativnem predpisu določi nalepnice za
označevanje vozil in spremnih dokumentov ter udeležence in postopke, s katerimi
zagotovi varen prevoz izrednih pošiljk.
74. člen
(promet vlakov z izredno pošiljko)
(1) Potrebne varnostne pogoje prevoza
izredne pošiljke morajo progovni prometniki oziroma prometniki proučiti, da
lahko dajo postajnemu in vlakovnemu osebju ustrezne ukaze oziroma navodila. 
(2) Na postajah, kjer objekti poleg tira
niso v mejah predpisanega svetlega (prostega) profila ali kjer je razmik med
osmi tirov manjši kot 4,50 m, je treba v prevoznih pogojih določiti postopek z
izredno pošiljko, ki presega nakladalni profil v širino. Pri prevozih takšnih
pošiljk po tirih, ki nimajo predpisanega svetlega profila ali je razmik med
osmi sosednjih tirov manjši od 4,50 m, je treba izvesti ukrepe za osebno
varnost. 
(3) Pred postavitvijo vozne poti za vlak z
izredno pošiljko, ki presega nakladalni profil v širino, morajo biti sosednji
tiri od ločnice prosti najmanj 20 metrov, kolikor ni v prevoznih pogojih
predpisana večja razdalja. 
(4) Sestajanje vlakov z izrednimi
pošiljkami, ki presegajo nakladalni profil v širino, je na nezasedenih postajah
dovoljeno z drugimi vlaki le, če se lahko progovni prometnik ali prometnik
zanesljivo prepriča, da je zahtevani pogoj o prostosti tira znotraj ločnic na
obeh straneh zagotovljen. Če se o tem ne more zanesljivo prepričati, mora biti
med vlakoma, ki se sestajata, prost najmanj en tir. Enako velja tudi za vagone,
ki stojijo na tiru. 
(5) Kadar je v pogojih prevoza določena
odstranitev signalov ali odstranitev raznih naprav na progi, sme prometnik s
postaje, ki je pred takšnim objektom na progi, dati dovoljenje za vožnjo ali
dovoliti prevoz šele, ko je dokazno obveščen, da so ukrepi za zavarovanje res
izvedeni. Strojevodjo mora o tem obvestiti z Nalogom za vožnjo vlaka ali s
Splošnim nalogom. 
(6) Kadar izredno pošiljko spremlja
spremljevalec, mora ta med prevozom nadzorovati stanje pošiljke. 
(7) Z vagonom, naloženim z izredno
pošiljko, je treba vožnjo pri premiku izvajati počasi, z izredno pozornostjo,
stalno pa je treba pošiljko, kot tudi objekte poleg tira, opazovati. Odbijanje
vagonov z izredno pošiljko, kakor tudi spuščanje čez drče, ni dovoljeno. 
(8) Strojevodjo je treba o pogojih prevoza
izredne pošiljke obvestiti z Nalogom za vožnjo vlaka ali s Splošnim nalogom.
75. člen
(popravilo naklada, prekladanje,
premaknitev pošiljke med potjo in usposobitev izredne pošiljke za vožnjo)
(1) Če je treba naklad izredne pošiljke
popraviti ali če je treba med potjo pošiljko preložiti ali premakniti, je to
dolžan storiti prevoznik. 
(2) Da zaradi premikanja izredne pošiljke
med potjo ni predolgo oviran promet, je treba za vsako premaknitev med potjo
vnaprej določiti, na katero stran, za koliko milimetrov in v katerem času mora
biti to opravljeno. Čas, določen za premaknitev, vsebuje čas za pripravo
pošiljke za premaknitev (odvezovanje, odpenjanje itd.), čas za premaknitev
pošiljke in čas za njeno ponovno pritrditev.
VIII. KODIFIKACIJA PROG ZA KOMBINIRANI TRANSPORT
76. člen
(kodifikacija prog za prevoz kodificiranih
pošiljk)
(1) Kodifikacija prog za prevoz
kodificiranih pošiljk omogoča poenostavitev postopkov pri prevozu kodificiranih
pošiljk. 
(2) Kode prog in odsekov prog po določilih
objave UIC 502-2 in pogoje prevoza pripravi upravljavec. 
(3) Kodificirane pošiljke morajo biti
označene z nalepko za kodificirano pošiljko in se na progah, na katerih ne
presegajo kode proge, prevažajo le po varnostnih pogojih za prevoz kodificirane
pošiljke.
77. člen
(splošno o kodifikaciji)
(1) Kodifikacija omogoča neoviran prevoz enot
kombiniranega transporta, katerih prečni prerez presega dovoljene nakladalne
profile in bi sicer spadale po predpisih v režim izrednih pošiljk. 
(2) Kodifikacija enot kombiniranega
transporta se uporablja na železniških vagonih, ki so posebej označeni za
prevoz kodificiranih pošiljk na kodificiranih progah. 
(3) Kode posameznih prog ali delov prog v
Republiki Sloveniji določi upravljavec, na osnovi pogojev, predpisanih v objavi
UIC, št. 596-6. 
(4) Oblike kombiniranega transporta so: 
1.     
prevoz vlačilcev s polprikolicami in prikolicami; 
2.     
prevoz polprikolic na žepastih vagonih; 
3.     
prevoz zamenljivih zabojnikov in polprikolic (samo transportnih enot
brez uporabe cestnih vlečnih vozil) po železnici; 
4.     
prevoz velikih kontejnerjev po železnici; 
5.     
bimodalna tehnika (prevoz posebnih polprikolic po železniških tirih) in 
6.     
tehnika prevoza posebnih kontejnerjev na posebnih železniških vagonih
(ACTS).
IX. OZNAČEVANJE VLAKOV
78. člen
(splošno o označevanju vlakov)
(1) Vsak vlak je treba označiti s številčno
oznako po analitičnem sistemu označevanja. 
(2) Številka, s katero se vlak označi, je
lahko največ petmestna in sestavljena samo iz arabskih številk. Fond številk za
označevanje vlakov v mednarodnem in notranjem prometu je od številke 0 do
99999. 
(3) Mednarodni promet je tisti promet, pri
katerem vlaki prevozijo državno mejo ene ali več držav, kakor tudi priključni
ali cepni vlaki, katerih vagoni so vsi ali bodo vsi prevozili državno mejo ene
ali več držav. Promet vlakov, ki poteka samo do mejnih ali prvih večjih postaj
sosednjih držav, ali kadar vlak opravi del poti na območju sosednje države in
ponovno preide na območje lastne države, je maloobmejni promet. 
(4) Notranji promet je tisti promet, pri
katerem vlaki vozijo znotraj državnih meja. 
(5) V enem dnevu se lahko na območju
Republike Slovenije z isto številko označi samo en vlak. 
(6) Vlak mora imeti od začetne do končne
postaje vlaka isto številko. 
(7) Pari vlakov se označujejo z dvema
zaporednima številkama tako, da je parna številka manjša. 
(8) Glavni vlak, od katerega se na cepni
postaji loči del vlaka, mora obdržati na celotni relaciji isto številko. Del
vlaka, ki se loči, dobi novo številko od cepne do končne postaje vlaka. 
(9) Priključni vlak se do priključne
postaje označi s svojo številko. 
(10) Iz številke vlaka se mora razbrati: 
1.     
ali je mednarodni ali lokalni vlak; 
2.     
vrsta vlaka (potniški, tovorni); 
3.     
smer vožnje vlaka; 
4.     
obdobje vožnje vlaka in 
5.     
ali je za vlak izdelan vozni red posameznega vlaka (osnovni vlak)
oziroma se za vožnjo vlaka uporablja že izdelan vozni red posameznega vlaka
(deljeni vlak).
79. člen
(določitev smeri vožnje)
(1) Smer vožnje vlaka je določena s
parnostjo ali neparnostjo njegove številke. 
(2) Z neparnimi številkami se označujejo
vlaki, ki vozijo z zahoda ali severa v smeri vzhoda ali juga. V nasprotni smeri
se vlaki označujejo s parnimi številkami. Pri določitvi parnosti oziroma
neparnosti številke je treba upoštevati celo relacijo vlaka. 
(3) Zaradi vožnje vlakov po dveh ali več
progah se na določenih odsekih prog pojavijo vlaki iste smeri, ki imajo eni
parno, drugi pa neparno številko.
80. člen
(označevanje potniških vlakov)
(1) Za označevanje potniških vlakov so
dodeljene številke od 0 do 39999 iz fonda številk za označevanje vlakov, pri
čemer je treba upoštevati vrsto in pomembnost vlaka v mednarodnem oziroma
notranjem prometu. 
(2) Potniškim vlakom v mednarodnem prometu
se določijo številke za vsako voznoredno obdobje na evropskih voznorednih
konferencah, pri čemer so upoštevane smeri voženj potniških vlakov. 
(3) Označevanje osnovnih potniških vlakov v
notranjem prometu se opravi z eno-, dve-, tri-, štiri- in petmestnimi
številkami. 
(4) V maloobmejnem prometu se lokalni vlaki
označijo s številkami iz fonda za notranji promet enega ali drugega upravljavca
po medsebojnem dogovoru. 
(5) Glede na vrsto in pomembnost vlaka je
odvisno, s koliko mestnim številom bo označen posamezni vlak. Na osnovi tega je
fond številk, predviden za označevanje potniških vlakov, razdeljen po
posameznih razponih. 
(6) Pri osnovnih potniških vlakih, ki se označujejo
s petmestno številko, označevanje deljenih vlakov ni mogoče in jih kot takšne
ni dovoljeno vpeljati v promet. 
(7) Podrobno označevanje potniških vlakov
objavi upravljavec v operativnem predpisu.
81. člen
(označevanje tovornih in službenih vlakov)
(1) Tovorni vlaki v mednarodnem in
notranjem prometu se označujejo s petmestnimi številkami. Fondi številk so
določeni posebej za označevanje tovornih vlakov v mednarodnem prometu in
posebej v notranjem prometu. 
(2) Tovorni vlaki v mednarodnem prometu se
označujejo s številkami od 40000 do 49999 za posamezne vrste vlakov na območju
posameznih držav. 
(3) Iz številk tovornih vlakov v
mednarodnem prometu se mora razbrati: 
1.     
da je mednarodni vlak; 
2.     
smer vožnje vlaka; 
3.     
vrsta vlaka. 
(4) Tovorni in službeni vlaki v notranjem
prometu se označujejo s številkami od 50000 do 99999. V razpoložljivem fondu
petmestnih števil so številke osnovnih vlakov označene z zadnjimi tremi
številkami v razponu od 000 do 499. 
(5) Iz številk tovornih in službenih vlakov
v notranjem prometu se mora razbrati, da je vlak v notranjem prometu, smer
vožnje vlaka in vrsta vlaka. 
(6) Za označevanje deljenih vlakov v
notranjem prometu s številko '5' na mestu desettisočice v številki osnovnega
vlaka je določen fond številk. Označevanje deljenih tovornih in službenih
vlakov je treba opraviti tako, da se številki osnovnega vlaka prišteje številka
500. 
(7) Za lokomotivske vlake v vozliščih, ki
niso predvideni z voznim redom omrežja, vlake začasnega formiranja in delovne
vlake v notranjem prometu ni predvideno, da bi vozili kot deljeni vlaki. Zato
jih kot deljene vlake ni dovoljeno vpeljati v promet. 
(8) Podrobno označevanje tovornih in
službenih vlakov objavi upravljavec v operativnem predpisu.
X. VOZNI RED
82. člen
(vozni red)
(1) Železniški promet poteka po vnaprej
določenem voznem redu omrežja. 
(2) Vozni red omrežja obsega dokumente in
podatke o vseh načrtovanih vožnjah vlakov na železniškem omrežju Republike
Slovenije ter predstavlja osnovo tehnološkega procesa izvajanja in realizacije
prevoznih storitev po železnici. 
(3) Vozni red omrežja je sestavljen iz
operativnega voznega reda po posameznih progah ali odsekih prog. Operativni
vozni red mora najmanj vsebovati vozne rede posameznih vlakov za potrebe
prevoznika in upravljavca. 
(4) Za izvajanje operativnega voznega reda
mora prometnik ali progovni prometnik imeti dokumente operativnega voznega
reda, ki so: 
1.     
grafikon prometa vlakov za proge ali odseke prog, na katerih ureja
promet; 
2.     
Določbe za uveljavitev operativnega voznega reda; 
3.     
izpisek iz operativnih voznih redov (za postaje, na katerih vodi
promet); 
4.     
določbe postajnih poslovnih redov. 
(5) Za izvajanje operativnega voznega reda
mora strojevodja imeti dokumente operativnega voznega reda, ki so: 
1.     
Priročnik za strojevodjo; 
2.     
Navodilo o progi, za proge, po katerih vozi; 
3.     
vozni red posameznega vlaka, ki ga vozi; 
4.     
Določbe za uveljavitev operativnega voznega reda. 
(6) Vlakovodja, ki opravlja delo na
postaji, in preglednik vagonov morata imeti na delovnem mestu izpisek iz vseh
voznih redov posameznih vlakov, za vlake prevoznika, za katerega delo
opravljata. 
(7) Kretnik, odjavnik in progovni čuvaj
morajo imeti na delovnem mestu izpisek iz operativnih voznih redov vlakov vseh
prevoznikov in upravljavca. 
(8) Vozni red omrežja za posamezno voznoredno
obdobje prične veljati ob 00.00 uri drugo nedeljo v mesecu decembru in velja do
24.00 ure druge sobote v mesecu decembru naslednjega leta. 
(9) Operativni vozni red uveljavi
upravljavec.
83. člen
(grafikon prometa vlakov)
(1) Grafikon prometa vlakov je dokument
operativnega voznega reda upravljavca, ki mora vsebovati grafični prikaz
vlakovnih poti oziroma voznih redov posameznih vlakov ter osnovne podatke o
dotičnem progovnem odseku ali progi. Grafikon je lahko izdelan v elektronski
ali tiskani obliki. 
(2) Na grafikonu je prikazana trasa oziroma
vozni red posameznega vlaka s črto, ki je linearni graf funkcije poti in časa.
Nagib črte nakazuje hitrost vlaka. 
(3) Grafikonska mreža mora biti sestavljena
iz pravokotno se sekajočih črt, ki predstavljajo v eni smeri (navpični ali
vodoravni) časovne podatke (časovna os), v drugi smeri pa postaje,
postajališča, odjavnice, nakladališča, cepišča ali državne meje (progovna os). 
(4) Črte, ki označujejo časovne podatke, se
morajo med seboj razlikovati (po debelini – debelejše, tanjše ali po slogu –
prekinjena, neprekinjena). V primeru izredno gostega grafikona označujejo tanke
črtice vsako minuto (samo naznačeno na črti postaje, postajališča, odjavnice,
nakladališča, cepišča ali državne meje). V podaljšku črt, ki označujejo ure,
morajo biti številčne oznake časa, katerega posamezna črta predstavlja. 
(5) Črte, ki označujejo postaje, cepišča,
postajališča, odjavnice, nakladališča ali državno mejo se morajo med seboj
razlikovati (po debelini – debelejše, tanjše, ali po slogu – prekinjena,
neprekinjena). Rišejo se na medsebojni razdalji v razmerju, ki je odvisna od
dolžine odseka proge in potrebne preglednosti grafikona. V zelo gostem
grafikonu se lahko postajališča, cepišča, nakladališča, odjavnice in državna
meja označijo le s kratko črtico na vsaki strani mreže in na trasi vlaka, ki
ima na tem mestu postanek. V podaljških črt morajo biti navedena: 
1.     
imena in kratice postaj, postajališč, nakladališč, odjavnic in cepišč
oziroma napis državna meja, z navedbo kilometrske lege; 
2.     
vrsta proge, ki se označi z različno debelino ali slogom črte (enotirne,
dvotirne proge, obojestranski promet); 
3.     
smer cepne proge (pri cepnih postajah). 
(6) Zaradi boljše preglednosti tras na
grafikonu ter lažje in zanesljivejše uporabe morajo biti trase prikazane s
črtami različnih debelin, barv in z različnimi simboli. Črte in simboli morajo
imeti nedvoumen pomen, njihov pomen pa mora biti uporabniku vedno dostopen. 
(7) Iz grafikona morajo biti razvidni
časovni podatki o prihodu in/ali odhodu vlaka povsod, kjer ima vlak postanek
oziroma odhod. Časovni podatki o prevozu vlaka morajo biti navedeni le na
postajah, odjavnicah, cepiščih in državni meji. 
(8) Časovni podatki se lahko vpisujejo kot
številke ali pa se označijo z minutnimi črticami. Številke se vpisujejo v ostre
kote, ki jih tvorijo črte tras in črte pri postajah, postajališčih,
nakladališčih, odjavnicah, cepiščih in državni meji. Številke, ki pomenijo
prihod vlaka, se vpišejo na levi strani trase, številke, ki pomenijo odhod
oziroma prevoz vlaka, se vpišejo na desni strani trase vlaka. Postanki vlakov,
krajši kot eno minuto, se označijo z enako številko v prihodu in odhodu vlaka.
Številčni podatki se vpisujejo le v minutah, s tem da se desetica številke
lahko opusti (za prihod 15 se vpiše 5). 
(9) Pri konstrukciji trase je treba
upoštevati časovne intervale zaporednih vlakov in intervale za varen prehod
potnikov tako, da se ne predvidijo srečanja s potniškim vlakom na medpostajnem
odseku, kjer to ni dovoljeno. 
(10) Na enotirni progi morajo biti trase
predvidene tako, da se vlaki z istočasnim koledarjem vožnje sestanejo na
postaji, katere glavni tiri ustrezajo predvideni dolžini vlaka. Trase se smejo
sekati na odprti progi le v primeru, če se koledarji vožnje na njih
izključujejo. 
(11) Tras lokomotivskih vlakov, ki vozijo v
vozliščih, ni potrebno vrisati v grafikon; za njih se predpišejo samo hitrost
in vozni časi v Postajnem poslovnem redu in Navodilu o progi. 
(12) Spremembe, ki nastanejo v času
veljavnosti voznega reda omrežja, morajo biti evidentirane. Evidenca mora
vsebovati vse potrebne podatke, iz katerih je možno razbrati datum izdaje,
datum pričetka veljavnosti in izvršitelja spremembe. Grafikon, izdelan v
tiskani obliki, je potrebno zamenjati, če le-ta postane neberljiv. 
(13) Videz grafikona, pomen črt in oznak,
postopek izdaje in evidentiranja sprememb, upravljavec predpiše v operativnem
predpisu ter z vsebino, ki se nanaša tudi na prevoznika, seznani prevoznika.
84. člen
(določbe za uveljavitev operativnega
voznega reda)
(1) Za nemoten prehod na novi operativni
vozni red mora upravljavec izdelati Določbe za uveljavitev operativnega voznega
reda, v katerih določi organizacijo prometa in ravnanje železniških izvršilnih
delavcev tako, da ob prehodu na novi operativni vozni red ne nastajajo zastoji
v prometu, ter jih dostavi prevoznikom. Z Določbami za uveljavitev operativnega
voznega reda prevoznik in upravljavec dokazno seznanita izvršilne železniške
delavce s spremembami, ki so pomembne za prehod na novi operativni vozni red. 
(2) Z Določbami za uveljavitev operativnega
voznega reda upravljavec razveljavi dokumente veljavnega operativnega voznega
reda in uveljavi dokumente novega operativnega voznega reda.
85. člen
(izpisek iz operativnih voznih redov za
postajno osebje in progovne čuvaje)
(1) Izpisek iz operativnih voznih redov
mora izdelati upravljavec za svoje izvršilne železniške delavce, pri čemer mora
vsebovati: 
1.     
za postajno osebje: 
a)   
številke vlakov vseh prevoznikov po časovnem zaporedju od 00.00 do 24.00
ure; 
b)   
čas odhoda s sosednje postaje; 
c)   
prihod, odhod, postanek; 
d)   
redni uvozni oziroma izvozni tir; 
e)   
koledar vožnje; 
f)    
zasedba ter spremljava vlaka in 
g)   
opombe; 
2.     
za progovne čuvaje: 
a)   
številke vlakov vseh prevoznikov po časovnem zaporedju in po smereh
vožnje; 
b)   
koledar voženj vlakov; 
c)   
odhod s sosednje postaje in prevoz službenega mesta po smereh in 
d)   
opombe. 
(2) Prevoznik izdela izpisek iz
operativnega voznega reda, ki je namenjen samo osebju prevoznika. Izpisek
vsebuje podatke, ki jih pri svojem delu potrebujejo delavci prevoznika, ne sme
pa vsebovati podatkov operativnega voznega reda drugega prevoznika.
86. člen
(navodilo o progi)
(1) Navodilo o progi je dokument, ki ga
mora imeti strojevodja, izdela ga prevoznik na osnovi podatkov, ki mu jih
posreduje upravljavec. 
(2) Za izvajanje voznega reda mora Navodilo
o progi, poleg podatkov, predpisanih v tehnični specifikaciji, ki ureja vodenje
in upravljanje prometa, vsebovati še najmanj naslednje podatke: 
1.     
Podatke stalnega značaja: 
a)   
skico mreže prog v RS s poudarjenimi linijami prog, za katere so
navedeni podatki v nadaljevanju; 
b)   
številko proge, z navedbo njene začetne in končne točke; 
c)   
zavorno razdaljo (po odsekih, če je na eni progi na enem ali več odsekih
1000 m in na drugem ali več drugih odsekih 700 m zavorna razdalja); 
d)   
opremljenost z AS napravami, APB, MO napravami za daljinsko vodenje,
radijskimi zvezami; 
e)   
opremljenost s komunikacijskimi mesti ob progi; 
f)    
o desnostranskem oziroma levostranskem prometu; 
g)   
uvedenim obojestranskim prometom; 
h)   
vrste določenih motornih vlakov (lahki vlaki), ki smejo voziti z višjo
hitrostjo; 
i)     
redno uporabo doprege; 
j)     
največje dovoljene dolžine tovornih vlakov, glede na koristne dolžine
glavnih tirov na postajah, ločeno za smer od začetka proge proti koncu in od
konca proge proti začetku; 
k)   
največje dovoljene dolžine potniških vlakov, glede na dolžine peronov na
postajah, ločeno za smer od začetka proge proti koncu in od konca proge proti
začetku; 
l)     
dovoljene hitrosti pri premiku prek kretnic, če je dovoljena hitrost
nižja od 35 km/h, za vsako postajo in službeno mesto posebej; 
m) 
seznam postaj, na katerih opravlja ranžiranje vlakov stalna premikalna
skupina; 
n)   
seznam postaj s svetlobnimi uvoznimi signali, pri katerih mora
strojevodja po ustavitvi oddati dvakrat signalni znak 'Pazi'; 
o)   
seznam postaj s skupinskim izvoznim ali skupinskim kritnim signalom; 
p)   
seznam postaj, na katerih strojevodja s signalnim znakom obvesti
prometnika, da se je vlak ustavil in da je ločnica prosta; 
q)   
seznam postaj, na katerih uvozni ali izvozni signali niso prirejeni za
dajanje signalnega znaka 'Omejena hitrost'; 
r)    
seznam postaj in nakladališč, na katerih je nivojski prehod na izvozni
strani označen s cestnimi prometnimi znaki in progovni opozorilnik stoji pri
uvozni kretnici, z navedbo razdalje med progovnim opozorilnikom in nivojskim
prehodom; 
s)   
posebni pogoji in navodila, kjer morajo biti določbe o posebnih pogojih
in navodila za upravljanje in vodenje prometa vlakov na posameznih postajah in
službenih mestih, ki jih narekujejo specifične razmere na teh mestih oziroma
med njimi in se nanašajo na postopke in ravnanja upravljavca in prevoznikov; 
t)    
neto mase vozil za prevoz potnikov, ki se dodajo k lastni masi vozila; 
u)   
kode prog za kodificirane pošiljke kombiniranega prevoza; 
z)   
seznam prog ali delov prog, kjer se promet vodi daljinsko. 
2.     
Podatki, ki so vezani na voznoredno dobo: 
a)   
pregled postaj in službenih mest s prekinitvijo dela prometnika,
odjavnika in progovnega čuvaja z navedbo: imena postaje ali službenega mesta,
delovnega mesta, na katerem se delo prekinja, dneva, ko je delo prekinjeno,
časa začetka prekinitve dela, časa konca prekinitve dela; 
b)   
hitrost in vozni časi za lokomotivske vlake, ki vozijo znotraj vozlišč
in niso vrisani v grafikonih.
87. člen
(vozni red posameznega vlaka)
(1) Vozni red posameznega vlaka izdela
prevoznik v obliki preglednice na osnovi podatkov, ki mu jih posreduje
upravljavec, in na osnovi ostalih podatkov, ki se nanašajo na vrsto vlaka,
vozil, uvrščenih v vlak, in osebje prevoznika. Tako izdelane preglednice so
vozni redi posameznega vlaka. 
(2) Podatki, ki jih mora prevozniku
zagotoviti upravljavec, so: 
1.     
Podatki, na osnovi katerih je bila konstruirana trasa v voznem redu
omrežja (za vsak vlak posebej številko vlaka, podatke o gibanju, koledar
vožnje, maksimalno hitrost, za katero je izdelana trasa, posebnosti in omejitve
pri uvozu/izvozu); 
2.     
nezasedenosti postaj in odjavnic ter ravnanja pri vožnji na takih
mestih; 
3.     
podatki, ki mu jih mora posredovati v skladu s TSI Vodenje in
upravljanje prometa; 
4.     
posebni pogoji in navodila za opravljanje prometa in posameznih del na
posameznih postajah oziroma odsekih prog, ki jih narekujejo specifične razmere
in se nanašajo na postopke in ravnanja upravljavca in prevoznikov; 
5.     
pogoje oskrbovanja na odprti progi; 
6.     
način vpeljave lokomotivskih vlakov v posameznih vozliščih. 
(3) Vozni red posameznega vlaka mora
vsebovati: 
1.     
splošne podatke o vlaku: 
a)   
številko vlaka, če ima vlak ime, tudi ime; 
b)   
na progah, kjer je uveden obojestranski promet, 'progo', ki je za ta
vlak določena, kot redna proga; 
c)   
največjo dovoljeno hitrost vlaka; 
d)   
zasedbo vlaka; 
e)   
potrebni odstotek zaviranja po posameznih odsekih prog in/ali za celotno
relacijo vlaka; 
f)    
podatke o kanalih oziroma frekvencah radijskih zvez z izhodne postaje,
ki velja do mesta spremembe; 
2.     
podatke, ki se nanašajo na: 
a)   
največje dovoljene hitrosti vlaka na delu proge; 
b)   
opremljenost medpostajnih odsekov s signalnovarnostnimi napravami (MO,
APB, …); 
c)   
kilometrski položaj postaje, odjavnice, postajališča, cepišča,
nakladališča, državne meje in mesta spremembe največje hitrosti vlaka v celih
kilometrih in z desetinkami kilometra; 
d)   
ime postaje, odjavnice, postajališča, cepišča, državne meje in
nakladališča; 
e)   
uvozno oziroma izvozno kretnico ali ločišče postaje ali cepišča, kjer se
spremeni največja dovoljena progovna hitrost; 
f)    
mesto spremembe kanala oziroma frekvence radijskih zvez oziroma mesto,
od koder naprej radijskih zvez več ni; 
g)   
omejeno hitrost vlaka pri uvozu in izvozu oziroma samo pri uvozu ali
samo pri izvozu, 
h)   
prihod vlaka; 
i)     
odhod vlaka; 
j)     
prevoz vlaka; 
k)   
nezasedenost postaje ali odjavnice pri tem vlaku; 
l)     
redni uvoz vlaka na slepi tir ali na deljeni tir, kadar to ni
signalizirano z dopolnilnim signalom; 
m) 
redni uvoz tovornega vlaka na tir, na katerem zaradi premika na izvozni
strani ni zavarovana zanj prepeljevalna pot, kadar to ni signalizirano z
dopolnilnim signalom; 
n)   
uvoz vlaka na tir, ki je zaseden z drugim vlakom, s hitrostjo največ 20
km/h. 
(4) Zaradi boljše preglednosti lahko v
voznem redu posameznega vlaka prevoznik uporablja določene simbole, ki morajo
imeti nedvoumen pomen, njihov pomen pa mora biti uporabniku vedno dostopen. 
(5) Za lokomotivske vlake, ki vozijo v
vozliščih, in so za njih predpisane največje dovoljene hitrosti in vozni časi v
Navodilu o progi, se vozni red posameznega vlaka ne izdela, predpisana največja
dovoljena hitrost in vozni časi pa se štejejo kot vozni red posameznega vlaka.
88. člen
(spremembe operativnega voznega reda)
(1) Če nastanejo pomembne spremembe v
železniških zmogljivostih ali pri potrebah po prevozu na posamezni progi, se
opravijo spremembe veljavnega operativnega voznega reda. 
(2) Če spremembe vplivajo na promet vlakov
na progah drugih upravljavcev, se le-te opravijo po predhodnem sporazumu med
upravljavci. Upravljavcem, katerim bi bil promet s spremembami moten, je treba
dostaviti obrazložen zahtevek za spremembo voznega reda. Te spremembe se
sprejemajo sporazumno.
XI. PROMETNA OPERATIVA
89. člen
(prometna operativa)
(1) Za zagotovitev učinkovitosti
železniškega prometa mora upravljavec organizirati službo prometne operative. 
(2) Osnovne naloge prometne operative so: 
1.     
operativno načrtovanje prometa vlakov; 
2.     
preverjanje, ali je prevozniku dodeljena vlakovna pot pred vpeljavo
izrednega vlaka; 
3.     
nadzor in vodenje voženj vlakov na določeni progi, njenem odseku ali več
progah; 
4.     
organizacija prevoza izrednih pošiljk; 
5.     
odobritev ali zavrnitev voženj vlakov s preseženo dolžino; 
6.     
organizacija prometa v času zapor tirov in prog in 
7.     
obveščanje o spremembah v vlakovnem prometu. 
(3) Prometna operativa mora za operativno
načrtovanje prometa vlakov in opravljanje svoje naloge od prevoznikov in
upravljavca dobiti podatke o predvidenih vožnjah izrednih vlakov, odpovedi
rednih vlakov in posebnostih pri vlakih (uvrstitev izrednih pošiljk, prevoz
nevarnih snovi, odstopanja od predvidene sestave, presežena dolžina vlaka in
druge posebnosti). 
(4) Na glavnih progah in na regionalnih
progah, ki jih določi upravljavec, posredno vodi vožnjo vlakov vlakovni
dispečer. Na progah z daljinskim vodenjem prometa promet neposredno vodi samo
progovni prometnik. 
(5) Organizacija dela prometne operative
mora biti predpisana s Poslovnikom, ki mora vsebovati tudi izvlečke iz
postajnih poslovnih redov postaj, ki so v območju te operative.
90. člen
(vodenje prometa vlakov na posameznih
progah)
(1) Vlakovni dispečer posredno vodi promet
vlakov z: 
1.     
neprekinjenim spremljanjem voženj vseh vlakov na progi ali odseku proge
z vodenjem dejanskega grafikona prometa vlakov; dejanski grafikon prometa
vlakov vodi na podlagi podatkov o gibanju vlakov, ki jih morajo prometniki
sprotno javiti in/ali vnesti v informacijski sistem upravljavca; 
2.     
odrejanjem sestajanj vlakov; 
3.     
določitvijo postaje, na kateri prometnik obvesti strojevodjo z Nalogom
za vožnjo vlaka ali s Splošnim nalogom; 
4.     
usklajevanjem začetkov voženj vlakov z izhodnih postaj s prometnimi
pogoji in možnostmi sprejema vlakov in 
5.     
odrejanjem vseh drugih ukrepov na postajah in na progi, ki so potrebni
za urejen promet vlakov. 
(2) Na progah, kjer se promet daljinsko
vodi iz centra vodenja prometa, promet neposredno vodi progovni prometnik.
XII. OBVEŠČANJE O VLAKOVNEM PROMETU
91. člen
(splošne določbe o obveščanju o vlakovnem
prometu)
(1) Osebje postaj in službenih mest na
predvideni relaciji vlaka se mora o prometu vlaka obveščati (vlak napovedati
ali odpovedati): 
1.     
z dokumenti operativnega voznega reda ob pričetku veljave novega voznega
reda omrežja ali voznoredno odredbo o spremembah operativnega voznega reda med
njegovo veljavnostjo; 
2.     
z obvestilom o spremembah v vlakovnem prometu. 
(2) Prometna operativa na podlagi obvestil
prevoznikov in upravljavca pripravi plan predvidenih voženj vlakov. Obvestilo o
spremembah v vlakovnem prometu odda prometna operativa. Upravljavec v
poslovniku prometne operative predpiše način in osebje, ki obvestilo oddaja.
Redno obvestilo o spremembah v vlakovnem prometu se odda: 
1.     
na glavnih progah štirikrat na dan: ob 00., 06., 12. in 18. uri; 
2.     
na regionalnih progah število oddajanj in čas oddajanja določi
upravljavec. 
(3) Če vlak ni napovedan z rednim
obvestilom o spremembah v vlakovnem prometu in bi odpeljal pred časom rednega
obvestila, se spremembe v vlakovnem prometu sporočijo z izrednim obvestilom o
spremembah v vlakovnem prometu. Vlak sme odpeljati, ko so vsi prometniki na
progi, kjer vlak vozi, obveščeni o spremembi v vlakovnem prometu. 
(4) Spremembe v vlakovnem prometu se
objavijo do naslednjega rednega obvestila o spremembah v vlakovnem prometu: 
1.     
vsem prometnikom na relaciji, ki mora biti predvidena v postajnih
poslovnih redih; 
2.     
progovnemu prometniku. 
(5) Obvestilo o spremembah v vlakovnem
prometu se odda po sredstvih za sporazumevanje ustno ali pisno tako, da lahko
vsi prometniki na določeni progi istočasno sprejemajo obvestilo. 
(6) Obvestilo o spremembah v vlakovnem
prometu mora vsebovati: 
1.     
navedbo obvestila (redno obvestilo ob …, izredno obvestilo ob …); 
2.     
številko vlaka, ki se vpeljuje ali odpoveduje; 
3.     
spremembo vrste vlaka (npr. da bo vlak vozil kot lokomotivski); 
4.     
odsek proge, kjer se vlak napoveduje oziroma odpoveduje; 
5.     
za deljene vlake o odstopanjih od voznega reda (o izjemnih postankih ali
o izjemnih prevozih postaj, cepišč, postajališč in nakladališč) in 
6.     
za izredne vlake tudi navedbo, po katerem voznem redu posameznega vlaka
vozi, če zanj ni izdelan vozni red. 
(7) Redno obvestilo o spremembah v
vlakovnem prometu se glasi: 
'Vlakovni promet
ob …… uri. Vozi vlak št. ....... od ........... do ......., prej odpovedani
vlak št. ....... od ….. do ........... Vlak št. ........ je lokomotivski vlak.
Izostane vlak št. ......... od ........ do ........' (Priimek vlakovnega
dispečerja, progovnega prometnika ali prometnika.) 
(8) Če napovedani vlak ne konča vožnje do
ponovne oddaje rednega obvestila o vlakovnem prometu, je potrebno vpeljavo
vlaka ponoviti. 
(9) Če v vlakovnem prometu ni sprememb, se
redno obvestilo glasi: 
'Vlakovni promet
ob …… uri nespremenjen.' (Priimek vlakovnega dispečerja, progovnega
prometnika ali prometnika.) 
(10) Izredno obvestilo o spremembah v
vlakovnem prometu se glasi: 
'Izredno
obvestilo o vlakovnem prometu. Vozi vlak št. ......., od ........... do
........ Vlak štev. ....... je lokomotivski vlak. Izostane vlak št. .........
od ........ do ........' (Priimek vlakovnega dispečerja, progovnega
prometnika ali prometnika.) 
(11) Ob uveljavitvi novega voznega reda
omrežja se v prvem obvestilu o spremembah v vlakovnem prometu objavi tudi
začetek veljavnosti novega voznega reda omrežja in konec veljavnosti starega
voznega reda omrežja.
92. člen
(obveščanje osebja na postaji, in osebja
službenih mest o spremembah v vlakovnem prometu)
(1) O spremembah v vlakovnem prometu mora
prometnik obvestiti: 
1.     
kretnika ter 
2.     
osebje službenih mest na medpostajnem odseku. 
(2) Progovni prometnik obvešča o spremembah
v vlakovnem prometu prometnike postaj in osebje službenih mest na progi, kjer
daljinsko vodi promet. 
(3) Prometnik mora takoj, ko dobi obvestilo
o spremembah v vlakovnem prometu, le-to na dokazen način posredovati postajnemu
osebju in osebju službenih mest, ki so na medpostajnem odseku proti koncu
proge. 
(4) Prometnik obvešča o spremembah v
vlakovnem prometu vodje premika neposredno ali posredno po kretniku, vodje
premika pa premikače. 
(5) O spremembah, ki vplivajo na urejenost
in varnost v prometu (o zamudah, o predčasnih vožnjah vlakov, o vožnji vlaka z
izredno pošiljko, ki presega nakladalni profil v širino idr.), morajo
prometniki obvestiti postajno osebje in osebje službenih mest na medpostajnem
odseku, v smeri vožnje vlaka, na katerega se spremembe nanašajo oziroma mora
progovni prometnik obvestiti osebje postaj in službenih mest na progi, kjer
daljinsko vodi promet. 
(6) Podatki o spremembah v vlakovnem
prometu, zamudah in posebnostih pri vlaku (predčasnih vožnjah vlakov, o vožnji
vlaka z izredno pošiljko, ki presega nakladalni profil v širino idr.), morajo
biti prevozniku dostopni v informacijskem sistemu upravljavca. Na postajah,
kjer ti podatki prevozniku niso dostopni v informacijskem sistemu upravljavca,
se mora osebje prevoznika zanimati za spremembe pri progovnem prometniku,
vlakovnem dispečerju oziroma prometniku.
XIII. SPREMNE LISTINE VLAKOV
93. člen
(spremne listine)
(1) Vlaku ni dovoljeno dati dovoljenja za
vožnjo in vlak ne sme odpeljati z izhodne postaje brez Naloga za vožnjo vlaka.
Poleg Naloga za vožnjo vlaka morata tovorni vlak in vagonski potniški vlak
imeti tudi poročilo o sestavi in zaviranju vlaka. Ko strojevodja prične z
vožnjo vlaka, s tem potrdi, da ima Nalog za vožnjo vlaka, ki ga vozi, pri vagonskih
vlakih pa tudi poročilo o sestavi in zaviranju vlaka za vlak, ki ga vozi; zato
strojevodja ne podpisuje naloga za vožnjo vlaka, niti poročila o sestavi in
zaviranju vlaka. 
(2) Spremne listine vlaka, ki se lahko
sestavijo računalniško ali ročno, so: 
1.     
Nalog za vožnjo vlaka, ki ga izstavi upravljavec; 
2.     
Poročilo o sestavi in zaviranju vlaka, ki ga izstavi prevoznik; 
3.     
Splošni nalog, ki ga izstavi upravljavec. 
(3) Pri neposredni menjavi strojevodij
strojevodja, ki predaja službo, preda tudi spremne listine vlaka strojevodji,
ki službo prevzema. Če se strojevodji ne zamenjata neposredno, mora prevoznik
predvideti postopek predaje službe in spremnih listin vlaka. 
(4) Strojevodja mora vse prejete spremne
listine vlaka hraniti do končane vožnje vlaka in jih predati. Postopek predaje
spremnih listin s krajem predaje in krajem hranjenja ter udeležence predpiše
prevoznik v operativnem predpisu.
94. člen
(nalog za vožnjo vlaka)
(1) Nalog za vožnjo vlaka je dokument, ki
ga izpiše izhodna postaja, ali s postajnim poslovnim redom za to določena
postaja, s katerim prometnik ali progovni prometnik obvešča strojevodjo o: 
1.     
uporabi voznega reda posameznega vlaka; 
2.     
postaji, do katere sme vlak voziti; 
3.     
pogojih prevoza izrednih pošiljk, uvrščenih v vlak; 
4.     
hitrosti vlaka pri vožnji po nepravem tiru; 
5.     
počasnih vožnjah in posebnostih, ki so na progi v smeri vožnje do
postaje, do katere sme voziti. Vrstni red počasnih voženj in posebnosti mora
biti enak, kot si počasne vožnje in posebnosti sledijo na progi v smeri vožnje.
(2) O posebnostih pri vlaku, o katerih je
bil obveščen prometnik ali progovni prometnik, in se nanašajo na uvrščene
izredne pošiljke (z znakom izredne pošiljke IP št…), uvrščene pošiljke nevarnih
snovi (številko nevarne snovi) in ostalih posebnosti pri vlaku, mora prevoznik
dokazno obvestiti prometnika ali progovnega prometnika. 
(3) Prometnik mora pri vlaku, pri katerem
so posebnosti iz prejšnjega odstavka, tudi te posebnosti vpisati v Nalog za
vožnjo vlaka, strojevodja pa mora preveriti, če se te posebnosti v Nalogu za
vožnjo vlaka ujemajo s posebnostmi vpisanimi v poročilu o sestavi in zaviranju
vlaka. Kadar so v vlak uvrščene nevarne snovi, se v nalog za vožnjo navedejo
samo številke nevarnih snovi. 
(4) Na postajah, ki se vodijo daljinsko,
nadomesti Nalog za vožnjo vlaka, fonogramom progovnega prometnika ali
prometnika, s katerim strojevodjo obvešča o vsebini iz prvega in drugega
odstavka, vendar le do prve zasedene postaje. Prometnik prve zasedene postaje
izstavi Nalog za vožnjo vlaka za celotno relacijo, obvestila, ki se nanašajo na
vožnjo vlaka, pa veljajo le od te postaje naprej. 
(5) Če se Nalog za vožnjo vlaka izgubi ali
poškoduje, mora strojevodja vlak ustaviti na prvi zasedeni postaji, da
prometnik izstavi nov Nalog za vožnjo vlaka, na katerega mora v opombe vpisati
besedilo 'izstavljen nov zaradi izgube originala'. Na progah, kjer se promet
vodi daljinsko, mora strojevodja od progovnega prometnika oziroma prometnika
zahtevati podatke, ki so pomembni za nadaljnjo vožnjo do prve zasedene postaje.
(6) Prometnik vmesne postaje ali progovni
prometnik o vseh posebnostih, o katerih strojevodja ni obveščen iz izhodne
postaje, obvešča s Splošnim nalogom ali po telekomunikacijskih zvezah.
95. člen
(ročna beležnica za strojevodjo)
(1) V beležnico za strojevodjo strojevodja
vpisuje fonograme, ne glede na vrsto TK sredstva, v primeru, ko ga progovni
prometnik, vlakovni dispečer oziroma prometnik pred oddajo fonograma obvesti,
da se pogovori ne snemajo. 
(2) Obrazec mora izdelati prevoznik in mora
vsebovati najmanj naslednje podatke: 
1.     
številko vlaka in datum; 
2.     
razdeljen mora biti na dva tematska sklopa; 
3.     
en tematski sklop je namenjen vpisovanju obvestil, ki jih oddaja
strojevodja; 
4.     
drugi tematski sklop je namenjen vpisovanju obvestil, ki jih strojevodja
sprejema; 
5.     
v vsakem izmed sklopov so lahko že vnaprej predvidena sporočila (neraben
izvozni, uvozni, prostorni, kritni signal, …); 
6.     
pod vsakim tematskim sklopom mora biti naveden čas prejema oziroma
predaje sporočila ter kdo je sporočilo predal oziroma sprejel. 
(3) Ravnanje z ročno beležnico po končani
službi predpiše prevoznik v svojem operativnem predpisu. 
(4) Prevoznik mora ročno beležnico za
strojevodjo, ki se več ne uporablja, hraniti še najmanj dve leti od zadnjega
vpisa.
96. člen
(splošni nalog)
Splošni nalog je spremna listina, s katero
se strojevodjo obvešča o posebnostih, ki so se zgodile po izdaji Naloga za
vožnjo vlaka, ali o posebnostih, o katerih strojevodje ni bilo mogoče obvestiti
z Nalogom za vožnjo vlaka.
XIV. ŠTEVILO IN RAZPORED DELAVCEV PRI VLAKIH TER VOŽNJA OSEB
S TOVORNIMI VLAKI
97. člen
(vožnja na vlečnih vozilih)
(1) Na vlečnem vozilu se lahko med vožnjo
poleg strojevodje, pomočnika strojevodje in delavcev, ki opravljajo delo pri
vlaku in se ne morejo varno peljati drugje v vlaku, nahajajo tudi osebe, ki
imajo za to pisno dovoljenje prevoznika. V primerih odprave posledic nesreč se
lahko v kabini vlečnega vozila nahajajo tudi delavci upravljavca. V kabini
vlečnega vozila se lahko nahaja največ toliko oseb, kolikor je napisano v
vozniški kabini. 
(2) Premikači pri premikalni vožnji stojijo
na stopnicah ali ploščadi vlečnega vozila. Kadar je njihova osebna varnost med
vožnjo na stopnici ali ploščadi ogrožena (poledica, vožnja ob klančini,
predmetih, ki segajo v prosti profil), se smejo nahajati v vozniški kabini
strojevodje. 
(3) Osebe, ki se nahajajo v kabini, ne
smejo ovirati strojevodje in pomočnika pri opravljanju njunih del.
98. člen
(število delavcev pri vlakih)
(1) Če so izpolnjeni pogoji vlečnega vozila
za vožnjo v enojni zasedbi in če je proga opremljena s komunikacijskimi mesti
(progovnimi telefoni ali drugimi komunikacijskimi napravami oziroma radijskimi
zvezami) za dokazno sporazumevanje, smejo tovorni vlaki voziti samo s
strojevodjem. 
(2) Kadar vlečno vozilo ne izpolnjuje
pogojev za enojno zasedbo, je potrebno poleg strojevodje vozilo zasesti tudi s
pomočnikom strojevodje. Strojevodja in pomočnik strojevodje morata drug drugega
opozarjati o signalnih znakih, ki veljajo za vožnjo vlaka. Sprejeto obvestilo o
signalnem znaku morata drug drugemu ponoviti. 
(3) Za vožnjo potniških vlakov samo s
strojevodjem brez vlakospremnega osebja morajo biti izpolnjeni naslednji
pogoji: 
1.     
tirna vozila, namenjena prevozu potnikov, morajo biti opremljena z
delujočim ozvočenjem za obveščanje potnikov in telekomunikacijsko opremo, ki
omogoča obojestransko komuniciranje med strojevodjo in potnikom v izrednih
primerih (v sili); 
2.     
zunanja vrata za vstop in izstop potnikov se morajo zapirati s
centralnega mesta, zagotovljena mora biti kontrola nad stanjem vrat (odprta –
zaprta); 
3.     
strojevodja mora imeti pregled nad vstopanjem in izstopanjem potnikov s
sedeža strojevodske kabine neposredno ali s pomočjo tehničnih naprav,
nameščenih na vlaku ali na mestu postanka, namenjenega vstopu in izstopu
potnikov; 
4.     
strojevodji mora biti onemogočeno krmiljenje vleke na vlečnem vozilu, če
vsa vstopna vrata za potnike na tirnih vozilih niso zaprta in centralno
blokirana, razen v izrednih primerih (v sili); 
5.     
strojevodja mora biti v primeru požara ali tehnične napake na vlaku, ki
bi lahko ogrozila varnost potnikov ali vlaka, opozorjen preko javljalnikov na
delovnem pultu v strojevodski kabini; 
6.     
vlaki, namenjeni prevozu potnikov, morajo izpolnjevati tehnične zahteve,
ki jih določa Tehnična specifikacija interoperabilnosti v zvezi z osebami z
omejeno mobilnostjo; 
7.     
v voznem redu posameznega vlaka mora biti označeno, da je pri potniškem
vlaku samo strojevodja brez vlakospremnega osebja in 
8.     
za zagotovitev varnega vstopa in izstopa potnikov prevoznik v
operativnem predpisu predpiše postopke, s katerimi to zagotovi. 
(4) Vozilo, ki izpolnjuje konstrukcijske
lastnosti iz prejšnjega odstavka, mora imeti obratovalno dovoljenje, iz
katerega je razvidno, da lahko vozi v potniškem vlaku brez vlakospremnega
osebja. 
(5) Kadar pogoji za vožnjo potniškega vlaka
samo s strojevodjem brez vlakospremnega osebja niso izpolnjeni, mora potniški
vlak spremljati najmanj en sprevodnik, vodja vlaka ali vlakovodja, če lahko en
delavec poskrbi za varen vstop in izstop potnikov pri celem vlaku. 
(6) Tovorni vlak, razen lokomotivskega
vlaka, mora spremljati najmanj en delavec izmed vlakospremnega osebja, če je
vlaku dodan priklopnik, ki ni vključen v glavni zavorni vod. 
(7) Tovorni vlak, kateremu so dodani vagoni
za vmesne postaje oziroma se mu dodajajo vagoni na vmesnih postajah ali na
odprti progi, mora imeti zagotovljeno premikalno skupino, če na mestih, kjer se
bo premikalo, ni stalne premikalne skupine. 
(8) Če so izpolnjeni posebni konstrukcijski
pogoji vlečnega vozila za vožnjo v enojni zasedbi, smejo lokomotivski vlaki voziti
na vseh progah v enojni zasedbi brez vlakospremnega osebja. 
(9) Na progah, ki niso opremljene s
telekomunikacijskimi napravami za dokazno sporazumevanje, morata biti pri
tovornih in potniških vlakih vsaj dva izvršilna železniška delavca (strojevodja
in pomočnik ali strojevodja in vlakospremnik ali strojevodja vlakovne
lokomotive in strojevodja doprege ali priprege). 
(10) Vlak, ki se rine, ne sme voziti brez
vlakospremnega osebja. 
(11) Potrebno število vlakospremnega
osebja, glede na lastnosti infrastrukture, lastnosti vlaka in potrebno število
delavcev v premikalni skupini, prevoznik določi v operativnem predpisu.
99. člen
(vožnja oseb s tovornimi vlaki)
(1) Poleg vlakovnega osebja se smejo s
tovornimi vlaki peljati: 
1.     
spremljevalci pošiljk, če so vpisani v tovorni list take pošiljke; 
2.     
delavci carine pri spremljavi vlakov na podlagi pisnega dokumenta
pristojne carinarnice. 
(2) Osebam iz prejšnjega odstavka je treba
na postaji, kjer začnejo potovanje, omogočiti prevoz, in sicer: 
1.     
spremljevalcem pošiljk v potniških vagonih, v vagonih s pošiljkami, v
službenih vagonih ali praznih pokriti vagonih; 
2.     
delavcem carine v potniških ali službenih vagonih. 
(3) Osebe, ki se vozijo s tovornim vlakom,
morajo izpolnjevati navodila postajnega in vlakovnega osebja tako med vožnjo
kakor tudi med postankom vlaka na postajah.
XV. HITROSTI VLAKOV
100. člen
(hitrost vlaka)
(1) Največja hitrost vlaka je odvisna: 
1.     
od največjih dovoljenih progovnih hitrosti, ki so odvisne od: 
a)   
tehničnega stanja proge; 
b)   
signalnovarnostnih naprav; 
c)   
zavarovanja prometa na nivojskih prehodih; 
d)   
avtostop naprave; 
e)   
opremljenosti s telekomunikacijskimi napravami; 
f)    
voznega omrežja. 
2.     
od lastnosti vlaka: 
a)   
stanja in tehničnih lastnosti vozil; 
b)   
vrste tovora; 
c)   
vrste zaviranja in dejanskega zavornega odstotka; 
d)   
sestave vlaka; 
e)   
vlečenja ali rinjenja vlaka; 
f)    
dolžine vlaka. 
(2) Z voznim redom posameznega vlaka se za
vlak predpiše največja dovoljena hitrost vlaka tako, da se upošteva najnižja
hitrost izmed vseh navedenih v prejšnjem odstavku tega člena. 
(3) Vlakom, ki jim je treba z voznim redom
posameznega vlaka določeno največjo hitrost iz kakršnega koli razloga
zmanjšati, in vlakom, za katere vozni red posameznega vlaka ni izdelan
(intervencijski vlaki), je to hitrost treba določiti z Nalogom za vožnjo vlaka
ali s Splošnim nalogom. Z Nalogom za vožnjo ali Splošnim nalogom največje
dovoljene hitrosti posameznega vlaka ni treba določiti v primeru okvar
varnostnih in zvočnih naprav na vlečnem vozilu, svetlobnih naprav za
označevanje čela vlaka in nezadostnega dejanskega zavornega odstotka, za katere
so ravnanja in hitrosti, predpisani v pravilniku, ki ureja signalizacijo
oziroma v pravilniku, ki ureja zavore, varnostne naprave in opremo železniških
vozil. Prevoznik mora pri primopredaji vlaka o vseh teh odstopanjih dokazno
obvestiti upravljavca. 
(4) Hitrost vlaka ne sme biti večja od: 
1.     
20 km/h: 
a)   
če vlak vozi na zasedeni tir; 
b)   
pri vožnji preko nezavarovane kretnice; 
c)   
na daljinsko vodeni postaji pri okvari signalnovarnostne naprave. 
2.     
30 km/h: 
a)   
če delovni vlak med delom na odprti progi opravlja premik; 
b)   
če vlak vozi po preglednosti proge; 
c)   
če se vlak rine. 
3.     
50 km/h: 
a)   
na postajah in odjavnicah, kjer prometnik ali odjavnik prekine delo, če
te niso opremljene z napravami za avtomatski prevozni režim; 
b)   
če se vlak potiska z nepripeto doprego; 
c)   
če vlak po nalogu (Nalog za vožnjo vlaka, Splošni nalog, fonogram ali
ustno obvestilo in signalni znak 'Naprej') vozi mimo glavnega signala, ki kaže
signalni znak 'Stoj'; 
d)   
če glavni signal signalizira samo signalni znak 'Prosto' ali 'Stoj',
mora biti hitrost preko kretnic enaka omejeni hitrosti, največ pa 50 km/h; 
e)   
na postajah in službenih mestih, kjer signalni znak 'Omejena hitrost' ni
predsignaliziran, mora biti hitrost preko kretnic enaka omejeni hitrosti,
največ pa 50km/h. 
4.     
60 km/h, če se vlak potiska s pripeto doprego ali vozi z vmesno
lokomotivo, med vlakovno in doprego ali vmesno lokomotivo pa ni
telekomunikacijske zveze. 
5.     
100 km/h 
a)   
na progah brez telekomunikacijskih zvez, ASN ali kontrole prostosti
blokovnega odseka; 
b)   
na medpostajnem ali odjavnem odseku do nivojskega prehoda, na katerem na
enem ali več nivojskih prehodih ne deluje avtomatska naprava za zavarovanje
prometa; 
c)   
na medpostajnem ali odjavnem odseku, na katerem nivojski prehodi niso
zavarovani s polzapornicami ali zapornicami.
101. člen
(počasne vožnje)
(1) Počasne vožnje so predvidene in
nepredvidene. Podatke o počasnih vožnjah vnašajo v evidenco počasnih voženj v
informacijski sistem upravljavca pooblaščeni delavci prometne operative. 
(2) O predvideni počasni vožnji odgovorni
delavec pristojnega vzdrževalca infrastrukture pravočasno, najmanj 48 ur pred
uvedbo, pisno obvesti pooblaščenega delavca prometne operative. V obvestilu
mora navesti datum in čas začetka ter končanja počasne vožnje. 
(3) Začetek nepredvidene počasne vožnje
vpiše odgovorni delavec vzdrževalca infrastrukture v prometni dnevnik na eni od
sosednjih postaj ali pa to s fonogramom sporoči progovnemu prometniku oziroma
prometniku. Preklic nepredvidene počasne vožnje mora odgovorni delavec vpisati
v prometni dnevnik ene od zasedenih postaj ali s fonogramom sporočiti
progovnemu prometniku. 
(4) Začetek in končanje nepredvidene
počasne vožnje sporoči progovni prometnik oziroma prometnik pristojni prometni
operativi po telefonu s fonogramom. Pooblaščeni delavec prometne operative, ki
fonogram sprejme, vsebino ponovi in podatke vnese v informacijski sistem.
Prometnik s fonogramom obvesti tudi prometnika sosednjih postaj, pisno pa
postaje na tej progi in organizacijsko enoto upravljavca. 
(5) Progovni prometnik oziroma prometnik po
sporočilu za vpis začetka ali končanja nepredvidene počasne vožnje mora
preveriti v informacijskem sistemu, ali so podatki o počasni vožnji pravilno
vneseni. 
(6) Prometnik oziroma progovni prometnik
mora o počasni vožnji, ki ni pravočasno vnesena v informacijski sistem,
preveriti vlake, katerih strojevodje še niso obveščeni o počasni vožnji, ter
poskrbeti, da bodo strojevodje vlakov, ki jih zadeva navedena počasna vožnja,
dokazno obveščeni. 
(7) Pooblaščeni delavec prometne operative
vnese podatke o predvideni počasni vožnji v pregled počasnih voženj v
informacijski sistem tako pravočasno, da še nobenemu vlaku, ki bo vozil čez
mesto počasne vožnje, pred tem ni bil izdan Nalog za vožnjo vlaka. Pravočasno
napovedane počasne vožnje se morajo vpisovati najmanj 12 ur pred začetkom
počasne vožnje. Kolikor ni mogoče pravočasno vpisati začetka počasne vožnje, je
postopek enak kot za nepredvideno počasno vožnjo. 
(8) Če se strojevodja obvesti z Nalogom za
vožnjo vlaka o vožnji po nepravem tiru na določenem odseku proge, se obvesti
tudi o počasnih vožnjah na nepravem tiru tega odseka. Če strojevodja o počasnih
vožnjah na nepravem tiru ni obveščen z Nalogom za vožnjo vlaka po nepravem
tiru, ga je treba o tem obvestiti s Splošnim nalogom. Na progah z obojestranskim
prometom morajo biti v Nalogu za vožnjo vlaka izpisane vse počasne vožnje na
obeh tirih, ne glede na to, po katerem tiru redno vozi vlak. 
(9) Evidenca počasnih voženj, ki jo vodi
prometna operativa, mora biti dostopna prometniku oziroma progovnemu
prometniku. Če na postaji evidenca, ki jo vodi prometna operativa, ni dostopna,
mora prometnik voditi to evidenco za odsek do prve postaje, ki ima dostop do
evidence, ki jo vodi prometna operativa. 
(10) Evidenca počasnih voženj mora
vsebovati najmanj: 
1.     
datum in čas začetka počasne vožnje; 
2.     
mesto počasne vožnje (številka postajnega tira, levi, desni tir, odsek
med postajama, številka proge pri OP, …); 
3.     
kilometrsko lego začetka počasne vožnje; 
4.     
kilometrsko lego konca počasne vožnje; 
5.     
dovoljeno hitrost na mestu počasne vožnje v km/h; 
6.     
predviden datum in čas konca počasne vožnje; 
7.     
datum ukinitve počasne vožnje (v računalniški evidenci ukinjene počasne
vožnje ne smejo biti vidne kot aktivne). 
(11) Če strojevodja ni obveščen z Nalogom
za vožnjo vlaka ali s Splošnim nalogom, ga mora o tem obvestiti progovni
prometnik oziroma prometnik postaje pred uvedeno počasno vožnjo po
telekomunikacijskih napravah prej, preden se postavi glavni signal, ki varuje
odsek s počasno vožnjo, na signalni znak, ki dovoljuje vožnjo. 
(12) Pri vpisu spremembe začetka ali
končanja počasne vožnje je treba ravnati enako kot pri uvedbi počasne vožnje.
XVI. PROMET VLAKOV
102. člen
(vodenje prometa vlakov)
(1) Vlaki si sledijo po istem tiru in v
isti smeri v razmiku prostornih odsekov. Glede na opremljenost prog s
progovnimi in postajnimi signalnovarnostnimi napravami, so prostorni odseki
lahko: 
1.     
blokovni – na progah z avtomatskim progovnim blokom (APB) ali z
medpostajno odvisnostjo (MO); 
2.     
odjavni – na progah z odjavnicami; 
3.     
medpostajni – med dvema sosednjima postajama. 
(2) Prostorni odsek mora biti prost, preden
vanj zapelje vlak. Na prostornem odseku se sme nahajati ob istem času samo en
vlak razen, kadar je vlaku, ki stoji na odprti progi, potrebna pomoč (druga
lokomotiva ali vlak) in pri vožnjah vlakov na zaprti tir (delovni vlaki). 
(3) Prostost prostornega odseka se
ugotavlja: 
1.     
na odsekih prog z napravami APB ali MO – po javljalnikih stanja
prostornih odsekov na signalnovarnostni napravi, ugotovljena prostost
prostornega odseka pa se potrdi s signalnim znakom za dovoljeno vožnjo na
glavnem signalu; 
2.     
na drugih progah in na odsekih prog z napravami APB ali MO – v primeru
okvare teh naprav, z dogovarjanjem prometnikov in odjavnikov po
telekomunikacijskih sredstvih s fonogrami; 
3.     
z dogovarjanjem progovnega prometnika ali prometnika in strojevodje ─ na
progah, kjer se promet vodi daljinsko, v primeru okvare naprave APB ali MO. 
(4) Glede na opremljenost s
signalnovarnostnimi napravami se promet vlakov uravnava: 
1.     
na odsekih prog z napravami APB – avtomatsko s tem, da vlaki sami
spreminjajo signalne znake prostornih signalov; 
2.     
na odsekih prog z napravami MO – s postajnimi signalnovarnostnimi
napravami dveh sosednjih postaj, ki sta v odvisnosti; 
3.     
na vseh drugih odsekih prog – z dogovarjanjem med prometniki oziroma
prometniki in odjavniki; promet se uravnava z dogovarjanjem tudi na progah z
napravami APB ali MO, v primeru okvar teh naprav. 
(5) Na daljinsko vodenih postajah, kjer
signali veljajo, morajo v omarah biti zaplombirane ambulantne ključavnice z
navodilom za njihovo nameščanje, ročica za prestavljanje kretnic z Navodilom za
ročno prestavljanje kretnic ter Beležnica brzojavk in fonogramov, ki morajo
biti dostopne strojevodjem, da jih lahko uporabijo. Potrebno število
ambulantnih ključavnic je odvisno od števila kretnic v vlakovni vozni poti,
preko katerih bi vlak vozil proti ostrici. Število ambulantnih ključavnic mora
upravljavec določiti v postajnem poslovnem redu. 
(6) Če na postaji, na kateri z glavnimi
signali ravna prometnik z druge postaje ali progovni prometnik, le-ta nima
javljanja pravilne in natančne lege kretnic, ukaže strojevodji vlaka, ki se je
ustavil pred glavnim signalom, da pregleda in zavaruje kretnice, katerih lege
ni mogoče kontrolirati, za vožnjo na določen tir in mu s fonogramom dovoli
vožnjo mimo uvoznega signala do prve uvozne kretnice. 
(7) Po ustavitvi pred prvo kretnico
strojevodja pregleda kretnice in ugotovi, ali med osnovno tirnico in ostrico ni
kakšnega predmeta ali da kretnica ni poškodovana. Če ugotovi, da je med osnovno
tirnico in ostrico predmet, ga odstrani. O odstranitvi predmeta ali o poškodbi
kretnice oziroma o legi kretnice obvesti progovnega prometnika ali prometnika,
ki ravna z glavnimi signali, ter se ravna po njunih navodilih. 
(8) Če strojevodja ugotovi, da na
kretnicah, prek katerih bo vozil, med osnovno tirnico in ostrico kretnic ni
nobenega predmeta oziroma da kretnice niso poškodovane in so v pravilni in
natančni legi, jih zavaruje z ambulantnimi ključavnicami. O zavarovanju obvesti
progovnega prometnika oziroma prometnika, ki ravna z glavnimi signali, s
fonogramom: 
'Kretnice št.
.... za vožnjo vlaka št. ..... na tir št. … pregledal, ambulantno(e)
ključavnico(e) namestil.' (Priimek strojevodje.) 
(9) Po sprejetem fonogramu progovni
prometnik oziroma prometnik dovoli nadaljnjo vožnjo. 
(10) Če strojevodja obvesti progovnega prometnika
ali prometnika, da kretnice niso v pravilni legi za vožnjo na določen tir, mu
ta odredi, da kretnico prestavi z ročico za prestavljanje kretnic v pravilno in
natančno lego. Strojevodja prestavljeno kretnico zavaruje z ambulantno
ključavnico in o tem obvesti progovnega prometnika oziroma prometnika, ki ravna
z glavnimi signali, s fonogramom: 
'Kretnice št.
.... za vožnjo vlaka št. ..... na tir št. … prestavil, kretnice št. .... za
vožnjo vlaka št. ..... na tir št. … pregledal, ambulantno(e) ključavnico(e)
namestil.' (Priimek strojevodje.) 
(11) Po uporabi ročice za prestavljanje
kretnic in namestitvi ambulantne ključavnice strojevodja vrne ročico in ključ
ambulantne ključavnice v omarico in omarico zaklene. 
(12) Po sprejetem fonogramu progovni prometnik
oziroma prometnik dovoli nadaljnjo vožnjo. 
(13) Fonograme v zvezi s pregledom oziroma
prestavitvijo kretnic in namestitev ambulantne ključavnice mora strojevodja, v
primeru da se pogovori ne snemajo, vpisati v beležnico brzojavk in fonogramov
ali v Beležnico za strojevodjo. 
(14) Določbe petega, šestega, sedmega,
osmega, desetega, enajstega, dvanajstega in trinajstega odstavka tega člena
veljajo tudi za cepišča. 
(15) Promet vlakov se lahko vodi daljinsko
ali z dogovarjanjem prometnikov sosednjih postaj. Proge oziroma odseki prog, na
katerih se promet vodi daljinsko, morajo biti opremljene z napravami za
daljinsko vodenje, medpostajni odseki pa z APB ali MO.
103. člen
(daljinsko vodenje prometa)
(1) Daljinsko vodi promet progovni
prometnik iz centra vodenja prometa ali prometnik z druge zasedene postaje, ki
s svoje postaje ravna z glavnimi signali, predsignali, kretnicami, raztirniki
in napravami za zavarovanje prometa na nivojskih prehodih na nezasedeni drugi
postaji. 
(2) Zavarovanje voznih poti na daljinsko
vodenih postajah opravlja progovni prometnik z napravami za daljinsko vodenje
prometa iz centra vodenja prometa ali prometnik z napravami za daljinsko
vodenje prometa iz zasedene druge postaje. 
(3) S centralno postavljalnicona daljinsko
vodeni postaji se lahko ravna tudi krajevno – krajevno ravnanje. Z napravami
sme ravnati izključno prometnik. 
(4) Krajevno ravnanje s centralno
postavljalnico dovoli in prekliče progovni prometnik ali prometnik zasedene druge
postaje, ki daljinsko vodi promet na taki postaji. 
(5) Na daljinsko vodenih postajah,
opremljenih z lokalno postavljalnico, sme z njo ravnati vodja premika. Ravnanje
z lokalno postavljalnico dovoli progovni prometnik ali prometnik druge zasedene
postaje, s katere daljinsko vodi promet na taki postaji. 
(6) Če krajevnega ali lokalnega ravnanja ne
evidentira varnostna naprava sama, ga mora prometnik ali vodja premika
evidentirati v beležnici brzojavk in fonogramov. 
(7) Progovni prometnik ali prometnik
postaje, s katere daljinsko vodi promet, mora poznati določbe navodila za
ravnanje s centralno postavljalnico daljinsko vodenih postaj in naprav za
daljinsko vodenje prometa za postaje, na katerih daljinsko vodi promet.
Prometnik, ki krajevno vodi promet na lastni postaji, mora poznati določbe
navodila za krajevno ravnanje s centralno postavljalnico lastne postaje. 
(8) Če na daljinsko vodeni postaji ni
mogoče dati dovoljenja za vožnjo s signalnim znakom za dovoljeno vožnjo, vozna
pot pa je zavarovana vsaj s postavitvijo premikalne vozne poti, da dovoljenje
za vožnjo progovni prometnik ustno z uporabo telekomunikacijskih sredstev
oziroma prometnik, ki ravna s tem signalom, neposredno ustno ali z uporabo
telekomunikacijskih sredstev, s fonogramom: 
'Vožnja vlaka
št. ….. mimo signala (oznaka signala) dovoljena. Postajo prevozite
previdno s hitrostjo največ 20 km/h.' (Priimek progovnega prometnika
oziroma prometnika.) 
(9) Če so na vozni poti avtomatske naprave
za zavarovanje prometa na nivojskem prehodu, ki so v odvisnosti z glavnimi
signali, in se dovoljenje za vožnjo da v skladu s predhodnim odstavkom, mora
progovni prometnik oziroma prometnik obvestiti strojevodjo tudi o ravnanju pri
vožnji preko takega nivojskega prehoda. 
(10) Na daljinsko vodeni postaji lahko
vlakovno osebje opravlja premik le s sodelovanjem progovnega prometnika oziroma
prometnika druge zasedene postaje, ki daljinsko ravna s centralno
postavljalnico te postaje. 
(11) Če nastane potreba, da se daljinsko
vodena postaja zasede, krajevno ravna s centralno postavljalnico na tej postaji
prometnik, ki to postajo zasede. Postopek spremembe vodenja iz daljinskega v
krajevno vodenje centralne postavljalnice daljinsko vodene postaje mora biti
predpisan v navodilu o ravnanju s centralno postavljalnico. 
(12) Strojevodja mora biti obveščen o
začetku in koncu krajevnega vodenja prometa na daljinsko vodeni postaji. To
obvestilo za strojevodjo pomeni, da veljajo vse določbe, ki so predpisane za
postaje, ki so redno zasedene s prometnikom.
(13) Na daljinsko vodenih postajah se vlaki
in vozila, zavarovani proti samopremaknitvi, lahko puščajo brez nadzora le na
tirih, ki izpolnjujejo pogoje za zavarovanje proti uteku.
104. člen
(sestajanja vlakov)
Sestajanje pomeni: 
1.     
križanje – sestajanje dveh vlakov iz nasprotnih smeri na postajah
enotirnih prog; 
2.     
srečanje – sestajanje dveh vlakov iz nasprotnih smeri na postajah ali na
odprti progi dvotirne proge, ko vozita vsak po svojem tiru; 
3.     
prehitenje – sestajanje dveh ali več vlakov iz iste smeri na postajah
ali na odprti progi dvotirne proge, v primeru ko zaporedni vlak nadaljuje
vožnjo pred sprednjim vlakom in se zamenja njun vrstni red; 
4.     
dohitenje – sestajanje dveh ali več vlakov iste smeri na postajah
enotirne ali dvotirne proge, s katere najprej odpelje sprednji vlak pred
zaporednim vlakom in vrstni red vožnje ostane nespremenjen.
105. člen
(vodenje prometa vlakov z dogovarjanjem
prometnikov sosednjih postaj)
(1) Promet vlakov in progovnih vozil z
dogovarjanjem se vodi na enotirnih progah, ki niso opremljene s
signalnovarnostnimi napravami APB ali MO oziroma te naprave ne delujejo. Na
dvotirnih progah, če se opravlja promet po istem tiru v obe smeri, se zahtevajo
in dajejo dovoljenja za vse vlake v obe smeri, odjave se dajejo z dogovarjanjem
za vse vlake, ki vozijo po nepravem tiru, ne glede na opremljenost proge s
signalnovarnostnimi napravami. Na navedenih progah se promet vodi tako, da se
zahtevajo in dajejo dovoljenja in odjave z dogovarjanjem ter se obveščajo o
vožnjah vlakov (dajanje aviz in predaviz). Na dvotirnih progah, ki niso
opremljene z napravami APB ali MO in promet vlakov poteka po obeh tirih, se
odjave dajejo za vse vlake z dogovarjanjem. 
(2) Pri vodenju prometa vlakov z
dogovarjanjem je treba uporabljati neposredne zveze, vključene v napravo za
registriranje. Če na progi ni zvez, vključenih v napravo za registriranje ali
so te v okvari, se sme uporabiti tudi druga zveza.
106. člen
(dovoljenje)
(1) Preden se da vlaku dovoljenje za vožnjo
na enotirni progi, na dvotirni progi pri enotirnem prometu in na progi z
obojestranskim prometom, je treba od prometnika naslednje postaje zahtevati
dovoljenje. Prometnik naslednje postaje z danim dovoljenjem potrdi, da ni dal
dovoljenja za vožnjo proti njej vlaku, premikalnemu sestavu ali progovnemu
vozilu po istem tiru in da lahko sprejme ponujeni vlak na postajo. Zahtevanje
in dajanje dovoljenj se opravlja: 
1.     
s privolitvijo s signalnovarnostno napravo na progah, z napravami APB
ali MO; 
2.     
z dogovarjanjem. 
(2) Preden se da dovoljenje za vožnjo vlaka
ali progovnega vozila s postaje na enotirni progi z napravami APB ali MO ali na
dvotirnih progah z obojestranskim prometom, je treba dobiti privolitev. Dajanje
privolitve se izvede na način, ki je predpisan v Navodilu za ravnanje s SV
napravo. 
(3) Preden se da dovoljenje za vožnjo vlaka
ali progovnega vozila s postaje na progah, kjer ni mogoče dobiti privolitve, je
treba zahtevati in dobiti dovoljenje z dogovarjanjem. Dovoljenje z
dogovarjanjem se zahteva in daje s fonogrami, in sicer: 
1.     
na enotirnih progah, na katerih ni naprav APB ali MO; 
2.     
na dvotirnih progah ob zapori enega tira, kjer ni obojestranskega
prometa, pri prometu vlakov v obe smeri po istem tiru; 
3.     
na enotirnih progah z napravami APB ali MO, če se te naprave pokvarijo. 
(4) Z dogovarjanjem je treba vedno
zahtevati in dajati dovoljenja, ne glede na opremljenost prog s signalnovarnostnimi
napravami za: 
1.     
intervencijski vlak; 
2.     
vlak, ki prevaža izredno pošiljko; 
3.     
vlak z nepripeto doprego; 
4.     
vlak, ki vozi do določenega mesta na odprti progi; 
5.     
progovna vozila; 
6.     
vse vlake, če je to določeno v postajnem poslovnem redu. 
(5) Na progah z daljinskim vodenjem prometa
se z dogovarjanjem zahteva in daje dovoljenje le med progovnim prometnikom in
prometnikom krajevno in/ali daljinsko vodene postaje. 
(6) Dovoljenje z dogovarjanjem se zahteva
največ 10 minut pred predvidenim odhodom vlaka ali progovnega vozila. 
(7) Dovoljenje z dogovarjanjem se zahteva,
ko je medpostajni odsek prost. 
(8) Dovoljenje za vožnjo progovnega vozila
se zahteva: 
1.     
ko je medpostajni odsek prost (ko so prispeli vlaki ali progovna vozila
iz nasprotne smeri); 
2.     
kadar vozi za vlakom ali progovnim vozilom, takoj po oddani avizi za
vlak oziroma za progovno vozilo. 
(9) Preden se da dovoljenje za vožnjo
zaporednemu vlaku v razmiku medpostajnega odseka, se sme dovoljenje z
dogovarjanjem zahtevati po prejeti odjavi za sprednji vlak od naslednje
postaje, v razmiku odjavnega odseka pa po prejeti odjavi prvega odjavnika. 
(10) Dovoljenje z dogovarjanjem se daje s
fonogramom, ki ga je treba evidentirati v obrazce za vodenje prometa. Zahtevo
dovoljenja je treba izgovoriti ali izpisati tako, kot je predpisano, vendar
zahteve ni treba še posebej evidentirati v obrazce za vodenje prometa. 
(11) Besedilo zahteve dovoljenja se glasi: 
'Ali sprejmete
vlak št. ..... (progovno vozilo)?' (Priimek progovnega prometnika
ali prometnika.) 
(12) Besedilo dovoljenja se glasi: 
'Vlak št. ..... (progovno
vozilo) sprejmem.' (Priimek progovnega prometnika ali prometnika.) 
(13) Progovni prometnik oziroma prometnik,
ki je zahteval dovoljenje, potrdi prejem dovoljenja z navedbo imena postaje
oziroma delovnega mesta z besedo 'razumel' ter s svojim priimkom. 
(14) Če vlak (progovno vozilo) ne odpelje
10 minut po dobljenem dovoljenju, je treba o tem obvestiti progovnega
prometnika ali prometnika, ki je dal dovoljenje. Tisti, ki je dal dovoljenje,
ga razveljavi s fonogramom: 
'Razveljavljam
dovoljenje za vlak št. ...... (progovno vozilo)!' (Priimek
progovnega prometnika ali prometnika.) 
(15) Preden se ponovno da dovoljenje za
vožnjo istega vlaka ali progovnega vozila, je treba dovoljenje ponovno
zahtevati. 
(16) Besedilo zahteve dovoljenja pri vlaku
z nepripeto doprego, ki potiska vlak do določenega mesta na odprti progi in se
doprega vrača, se glasi: 
'Ali sprejmete
vlak št. ..... z nepripeto doprego, ki se vrne?' (Priimek progovnega
prometnika ali prometnika.) 
(17) Besedilo dovoljenja pri vlaku z
nepripeto doprego, ki se vrača, se glasi: 
'Vlak št. .....
z nepripeto doprego, ki se vrne, sprejmem.' (Priimek progovnega prometnika,
prometnika.) 
(18) Besedilo zahteve dovoljenja za vlak z
izredno pošiljko se glasi: 
'Ali sprejmete
vlak št. ..... z izredno pošiljko po šifri:……?' (Priimek progovnega
prometnika ali prometnika.) 
(19) Besedilo dovoljenja za vlak z izredno
pošiljko se glasi: 
'Vlak št. .....
z izredno pošiljko po šifri: ….., sprejmem.' (Priimek progovnega prometnika
ali prometnika). 
(20) Pred zahtevanjem dovoljenja za vlak z
izredno pošiljko, ki presega nakladalni profil po širini in pri katerem je
prepovedano srečanje z vsemi vlaki na odprti progi, mora progovni prometnik
oziroma prometnik na dvotirnih in vzporednih progah opozoriti prometnika
naslednje postaje na vožnjo takšnega vlaka s fonogramom. Besedilo opozorila se
glasi: 
'Vlak št. .....
z izredno pošiljko po šifri: ….. bo odpeljal s postaje (ime postaje) ob
...... uri ...... min. Do prihoda na postajo (ime postaje) bo (levi tir,
desni tir, proga št. …… oziroma vzporedna proga) nevozen/nevozna za vse vlake
in progovna vozila.' (Priimek progovnega prometnika ali prometnika.) 
(21) Prometnik, ki sprejme opozorilo,
potrdi prejem opozorila tako, da navede ime postaje, besedo 'razumel' ter svoj
priimek. 
(22) Če sta progi speljani vzporedno, je
treba zagotoviti varno vožnjo tudi po vzporedni progi. 
(23) Takoj po oddanem dovoljenju oziroma po
sprejemu opozorila o vožnji vlaka z izredno pošiljko morata (morajo) prometnika
(oziroma prometniki) na telefon ali signalnovarnostno napravo namestiti tablico
z napisom: 'Vlak z izredno pošiljko'. Prometniki smejo tablico sneti šele, ko
vlak prispe na naslednjo postajo. Če varnostna naprava omogoča zaporo ustreznega
glavnega signala, se namesto tablice uporablja zapora, tako kot je predvideno z
navodilom za ravnanje s signalnovarnostno napravo. 
(24) Pri prometu vlakov v obe smeri po
istem tiru dvotirne proge, na kateri ni organiziran obojestranski promet, je
treba, ne glede na opremljenost proge s progovnimi SV napravami, za vlake v obe
smeri zahtevati in dajati dovoljenja z dogovarjanjem. Dovoljenja se zahtevajo
in dajejo tudi za vlake, za katere je ta tir pravi tir. 
(25) Besedilo zahteve dovoljenja pri vožnji
vlaka (progovnega vozila) po tiru, ki je za vlak (progovno vozilo) nepravi tir,
se glasi: 
'Ali sprejmete
vlak št. ..... (progovno vozilo) po nepravem tiru?' (Priimek
progovnega prometnika ali prometnika.) 
(26) Dovoljenje pri vožnji vlaka (progovno
vozilo) po nepravem tiru se glasi: 
'Vlak št. ..... (progovno
vozilo) po nepravem tiru sprejmem.' (Priimek progovnega prometnika ali
prometnika.) 
(27) Pri zahtevanju dovoljenja pri vožnji
intervencijskega vlaka, vlaka z izredno pošiljko, vlaka z nepripeto doprego ali
progovnega vozila na dvotirnih progah je treba v fonogramu dodati: 
1.     
'po nepravem tiru', če mora vlak voziti po nepravem tiru; 
2.     
'po progi št. ….' pri vožnji vlaka na odseku proge, kjer je organiziran
obojestranski promet. 
(28) Če vlaka (progovnega vozila) progovni
prometnik ali prometnik ne more sprejeti, zahtevo za dovoljenje zavrne s
fonogramom. Besedilo zavrnitve se glasi: 
'Naj čaka vlak
št. ..... (progovno vozilo).' (Priimek progovnega prometnika ali
prometnika.) 
(29) Ko preneha vzrok, zaradi katerega je
bil sprejem zavrnjen, mora progovni prometnik oziroma prometnik, ki je sprejem
zavrnil, sam dati dovoljenje za že zahtevano dovoljenje.
107. člen
(sporočilo o odhodu vlaka – aviza – in
sporočilo o predvidenem odhodu vlaka – predaviza)
(1) Aviza je sporočilo osebju naslednje
zasedene postaje in službenih mest o odhodu oziroma prevozu vlaka. 
(2) Aviziranje vlakov ali progovnih vozil
(sporočilo o odhodu vlaka, progovnega vozila) je obvezno tudi, kadar vlaki
prehajajo iz daljinsko vodenih postaj, kjer promet daljinsko vodi progovni
prometnik, na postaje, kjer promet daljinsko ali krajevno vodi prometnik in
obratno. 
(3) Besedilo avize se glasi: 
'Vlak št. .....
odpeljal (prevozil) redno.', ali 
'Vlak št. ..... odpeljal (prevozil)
ob (ura in minuta).', ali 
'Progovno vozilo ..... odpeljalo ob (ura
in minuta).', ali 
'Vlak št. ..... odpeljal (prevozil)
predčasno ob (ura in minuta).' 
(4) Predaviza je sporočilo osebju naslednje
zasedene postaje in službenim mestom o predvidenem odhodu oziroma prevozu vlaka
ali progovnega vozila. Predavizo je treba oddati najmanj 5 minut pred
predvidenim odhodom oziroma prevozom. 
(5) Predavizo je treba oddati: 
1.     
sosednji postaji, če je hitrost vlaka vsaj na enem delu proge med tema
postajama večja kot 120 km/h, ali ne glede na hitrost, če je vozni čas vlaka od
postaje do naslednje postaje krajši od 5 minut; 
2.     
vsem službenim mestom lastne postaje in službenim mestom do naslednje
postaje, ne glede na vozni čas vlaka in hitrost. 
(6) Besedilo predavize se glasi: 
1.     
za vlake s hitrostmi nad 120 km/h: 
'Vlak št. ..... s
hitrostjo nad 120 km/h bo predvidoma odpeljal s postaje (ime postaje) ob (ura in minuta).' (Priimek progovnega prometnika
ali prometnika.) 
2.     
za vlake s hitrostmi do 120 km/h in progovna vozila: 
'Vlak št. ..... (progovno vozilo) bo predvidoma odpeljal s postaje (ime
postaje) ob (ura in minuta).' (Priimek progovnega prometnika ali
prometnika.) 
(7) Osebje službenih mest mora prejem
predavize potrditi. 
(8) Potrdilo prejema predavize mora
vsebovati številko, ime nivojskega prehoda ali kilometrsko mesto, položaj
progovne delovne skupine in priimek delavca; to potrdilo je treba evidentirati,
če se pogovori ne registrirajo. 
(9) Če progovni prometnik oziroma prometnik
ugotovi, da vlak (progovno vozilo) 5 minut ali več po predvidenem odhodu ne bo
odpeljal, mora dano predavizo za vlak preklicati. Ko mu je čas odhoda vlaka
znan, mora predavizo za vlak ponovno oddati. Fonogram preklica predavize se
glasi: 
'Vlak št. ..... (progovno
vozilo) ne bo odpeljal s postaje (ime postaje) ob (ura in minuta).'
(Priimek progovnega prometnika ali prometnika.) 
(10) Čuvaj nivojskega prehoda z redno
zaprtimi zapornicami mora za vsako odpiranje zapornic zahtevati dovoljenje od
progovnega prometnika ali prometnika sosednje zasedene postaje. Čuvaja takšnega
nivojskega prehoda o vožnji vlaka (progovnega vozila) ni treba predavizirati. 
(11) Kadar progovni prometnik ali prometnik
iz kakršnega koli razloga službenih mest ni mogel predavizirati o predvideni
vožnji vlaka (progovnega vozila), mora o tem obvestiti strojevodjo. Progovni
prometnik ali prometnik, ki daljinsko vodi promet, mora strojevodjo obvestiti s
fonogramom, prometnik, ki krajevno vodi promet, pa s Splošnim nalogom.
Strojevodja mora v tem primeru hitrost pred službenimi mesti uravnavati po preglednosti
proge tako, da vlak (progovno vozilo) lahko pred njimi pravočasno ustavi.
108. člen
(odjava)
(1) Odjava je potrditev postaje ali
odjavnice predhodni postaji ali odjavnici, da je vlak popolnoma in cel uvozil
oziroma prevozil postajo ali odjavnico ter da je sprostil prostorni odsek.
Prostost prostornega odseka se ugotavlja s progovnimi signalnovarnostnimi
napravami ali z dajanjem odjav z dogovarjanjem. 
(2) Prostost prostornega odseka s
signalnovarnostnimi napravami se ugotavlja tako, da SV naprave dopustijo, da
izvozni signal pokaže signalni znak za dovoljeno vožnjo takoj, ko vlak zapusti:
1.     
na progi z APB ─ prvi blokovni odsek med dvema postajama; 
2.     
na progi z MO ─ medpostajni odsek oziroma prvi odjavni odsek med dvema
postajama. 
(3) Pri vseh naslednjih blokovnih odsekih
na progi z APB prostorni signali avtomatsko pokažejo signalni znak za dovoljeno
vožnjo takoj, ko vlak zapusti blokovni odsek, ki ga prostorni signal krije. Za
naslednje odjavne odseke na progi z MO signalnovarnostna naprava dopusti, da
prostorni signal odjavnice pokaže signalni znak za dovoljeno vožnjo takoj, ko
vlak zapusti naslednji odjavni odsek. 
(4) Na progah, ki niso opremljene z
napravami APB ali MO, in na progah, kjer so naprave APB ali MO v okvari, se
dajejo odjave z dogovarjanjem za vsak vlak posebej po njegovem prihodu oziroma
prevozu postaje ali odjavnice. Odjave z dogovarjanjem se dajejo s fonogramom po
neposredni zvezi. 
(5) Odjavo se sme dati le, ko je vlak
popolnoma in cel uvozil na postajo ali odjavnico oziroma postajo prevozil in ko
glavni signal, ki je dovoljeval uvoz oziroma prevoz temu vlaku, kaže signalni
znak 'Stoj'. 
(6) Vlak je popolnoma in cel uvozil na
postajo takrat, ko je zadnje vozilo s sklepnim signalnim znakom 'Sklep vlaka'
oziroma ko sta vlak in doprega prevozila ločnice na uvozni strani tako, da ni
oviran uvoz zaporednega vlaka na druge tire ali izvoz nasprotnega vlaka na
enotirni progi. 
(7) Z enim fonogramom se sme hkrati dati
odjava in zahtevati dovoljenje ali dati odjava in dovoljenje. Dana odjava za sprednji
vlak, ki je vozil po pravem tiru dvotirne proge brez APB ali MO, hkrati pomeni
dovoljenje za vožnjo zaporednega vlaka po pravem tiru. 
(8) Odjava z dogovarjanjem se daje s
fonogramom od ene do druge postaje ali odjavnice. Odjavo je treba izgovoriti
tako, kot je predpisano. Besedilo odjave se glasi: 
'Vlak št. ..... (progovno
vozilo) tukaj.' (Priimek prometnika ali odjavnika.) 
(9) Odjavo za nepripeto doprego, ki potiska
vlak do določenega mesta na odprti progi in se vrača, sme prometnik dati po vrnitvi
doprege, vendar ne pred sprejemom odjave za vlak, ki ga je doprega potiskala. 
(10) Če prometnik ali odjavnik po
predvidenem času prispetja vlaka (progovnega vozila) na naslednjo postajo ali
odjavnico ni dobil odjave, jo mora zahtevati s fonogramom, katerega besedilo se
glasi: 
'Ali je vlak št.
..... (progovno vozilo) tam?' 
(11) Vprašani prometnik ali odjavnik mora,
če vlak ali progovno vozilo še ni prispelo, odgovoriti: 
'Ne, proga
zasedena.' 
(12) Prometnika, ki je sprejel opozorilo o
vožnji vlaka z izredno pošiljko na vzporedni progi, je treba o opravljeni
vožnji vlaka obvestiti s fonogramom, ki se glasi: 
'Vlak št. .....
z izredno pošiljko prispel na (ime postaje).' (Priimek prometnika)
(13) Če vlak ali progovno vozilo ni prispel
5 minut po predvidenem prihodu, mora prometnik ali odjavnik opozoriti
prometnika predhodne postaje ali odjavnika, da se vlak ali progovno vozilo še
vedno nahaja na odprti progi, s fonogramom: 
'Vlak št. … (progovno
vozilo) še ni prispel, proga zasedena.' (Priimek prometnika ali
odjavnika.) 
(14) Prometnik mora obvestiti kretnika, da
se je progovno vozilo umaknilo s proge s fonogramom, ki se glasi: 
'Progovno vozilo
….. med postajama: …… umaknjeno na postajo (ime postaje) s proge.' (Priimek
prometnika.) 
(15) Kadar so na progah, kjer se promet
vodi daljinsko, naprave APB ali MO v okvari, odjavo na daljinsko vodeni postaji
nadomešča sporočilo strojevodje ali drugega izvršilnega železniškega delavca,
ki ugotavlja, ali je na vlaku sklepni signal. Strojevodja ali drugi izvršilni železniški
delavec ugotavlja sklepni signal na vlaku na zahtevo progovnega prometnika ali
prometnika, ki daljinsko vodi promet na tej postaji. V zahtevi progovni
prometnik ali prometnik navede vlak in daljinsko vodeno postajo, kjer je treba
ugotavljati sklep vlaka.
109. člen
(promet deljenih in izrednih vlakov)
(1) Za vožnjo deljenega vlaka velja vozni
red posameznega vlaka, osnovnega vlaka. 
(2) Strojevodji deljenega vlaka se lahko na
izhodni postaji vlaka z Nalogom za vožnjo vlaka ali s Splošnim nalogom določi,
da na posameznih postajah in službenih mestih, kjer ima osnovni vlak po voznem
redu postanek, vlaka ne ustavlja. O tem mora prometnik izhodne postaje vlaka
obvestiti tudi osebje tistih postaj in službenih mest, kjer se vlak ne bo
ustavil. 
(3) Zaporedja voženj osnovnega in deljenega
vlaka se lahko spremenijo, številk vlakov pa ni dovoljeno spremeniti. 
(4) Za vožnjo izrednega vlaka se z Nalogom
za vožnjo vlaka ali s Splošnim nalogom predpišejo relacije in številke osnovnih
vlakov, po katerih voznih redih posameznega vlaka bo izredni vlak vozil, če
le-ta zanj ni izdelan.
110. člen
(promet zamujenih vlakov)
(1) Promet vlakov se mora voditi tako, da
ne nastajajo zamude oziroma da se morebitne zamude kolikor je mogoče zmanjšajo.
Prometnik, progovni prometnik in vlakovni dispečer se morajo z gibanjem vlakov
seznanjati preko informacijskega sistema upravljavca. 
(2) V kolikor dostop do informacijskega
sistema upravljavca ni mogoč ali ta ne deluje in se ugotovi, da bo potniški
vlak zamujal 5 minut ali več oziroma tovorni vlak 15 minut ali več, mora
prometnik postaje, na kateri nastane zamuda, takoj, najpozneje pa do odhoda
vlaka po operativnem voznem redu, sporočiti zamudo takšnega vlaka. O zamudah
vlakov se prometniki medsebojno obveščajo v smeri vožnje vlaka. Enako se ravna
ob ugotovitvi, da se je že objavljena zamuda povečala ali zmanjšala za 5 minut
ali več. 
(3) O zamudi 5 minut za potniški vlak ali o
povečanju ali o zmanjšanju zamud je treba dokazno obvestiti tudi osebje
službenih mest do naslednje postaje v smeri vožnje vlaka. 
(4) V primeru zamud vlakov se upoštevajo
prioritete pri uravnavanju voženj vlakov, prednost imajo: 
1.     
potniški vlaki pred vsemi ostalimi vlaki; 
2.     
vlaki, ki vozijo preko priključnih postaj, na katerih imajo predvideno
zvezo drugi vlaki; 
3.     
vlaki, ki imajo do končne postaje daljšo pot; 
4.     
vlaki, ki na delu poti vozijo po enotirni progi. 
(5) V primeru vožnje intervencijskega
vlaka, ima le-ta prednost pred vsemi vlaki v primeru, kadar se pošilja na
odpravljanje posledic izrednega dogodka, zaradi vzpostavitve prevoznosti proge.
111. člen
(intervali zaporednih vlakov)
(1) Preden se da dovoljenje za vožnjo
zaporednega vlaka, se poleg časa, potrebnega za vožnjo sprednjega vlaka skozi
prvi prostorni odsek, upošteva takšen interval, da zaporedni vlak ne zmanjšuje
hitrosti ali se ne ustavlja pred glavnimi signali oziroma na postajah in
službenih mestih, kjer nima določenega postanka (intervali zaporednih vlakov). 
(2) Predpisane presledke, v katerih si
lahko sledijo zaporedni vlaki v razmiku blokovnega odseka, je treba predpisati
v postajnem poslovnem redu. 
(3) Pri določanju intervalov med odhodi
predčasnih ali zamujenih vlakov se upošteva, da ima zaporedni vlak enako, večjo
oziroma manjšo hitrost od sprednjega vlaka. Čas potovanja vsebuje vozni čas in
postanke na odprti progi. 
(4) Če ima zaporedni vlak enako ali večjo
hitrost, se mu da dovoljenje za vožnjo tako, da je interval med prihodoma obeh
vlakov na zadnjo postajo določenega dela proge enak tistemu času, ki je
potreben zaporednemu vlaku za prevoz najneugodnejšega prostornega odseka
določenega odseka proge, h kateremu se prišteje še čas za dajanje odjave. 
(5) Če ima zaporedni vlak manjšo hitrost,
se mu sme dati dovoljenje za vožnjo po preteku časa, ki je potreben sprednjemu
vlaku za prevoz najneugodnejšega prostornega odseka določenega odseka proge, h
kateremu se še prišteje čas za dajanje odjave. 
(6) Na postajah z elektromehaničnimi ali
mehaničnimi signalnovarnostnimi napravami je treba upoštevati, da traja čas za
dajanje odjave 2 minuti.
112. člen
(dajanje dovoljenja za vožnjo pri okvarah
na sredstvih za sporazumevanje)
Kadar sporazumevanje zaradi okvar na
sredstvih za sporazumevanje ni mogoče na noben način, se promet vlakov ne
opravlja, dokler se sporazumevanje ne vzpostavi.
XVII. VODENJE PROMETA VLAKOV V ČASU MOTENJ V DELOVANJU NAPRAV
APB ALI MO
113. člen
(ravnanje z napravami za krajevno vodenje
prometa na progah, kjer se promet vodi daljinsko)
(1) Če progovni prometnik ali prometnik, ki
daljinsko vodi promet, na podlagi vidnih ali slišnih javljalnikov na centralni
postavljalnici ugotovi kakršno koli izrednost v delovanju postajnih ali
progovnih SV naprav, mora takoj obvestiti pristojnega vzdrževalca SV naprav in
sprejeti vse ukrepe za zavarovanje prometa. 
(2) V primeru potrebe po zasedbi daljinsko
vodene postaje, se ta zasede s prometnikom, ki prevzame krajevno vodenje
prometa na tej postaji po ukazu progovnega prometnika ali prometnika, ki
daljinsko vodi promet na tej postaji. Dovoljenje za krajevno ravnanje se da s
fonogramom, ki se glasi: 
'Vključite
krajevno ravnanje na postaji (ime postaje) ob uri minuti' (Priimek
progovnega prometnika ali prometnika.) 
(3) Če je treba na nezasedeni daljinsko
vodeni postaji postaviti in zavarovati vlakovno vozno pot na kraju samem,
opravi to strojevodja po ukazu progovnega prometnika ali prometnika, ki
daljinsko vodi promet na tej postaji. 
(4) Kadar uvozni ali izvozni signal
daljinsko vodene postaje kaže signalni znak 'Stoj' ali je nerazsvetljen,
sporazumevanje pa ni mogoče, vlak ne sme uvoziti na postajo ali izvoziti s
postaje, dokler strojevodja ne dobi dovoljenja za vožnjo od progovnega
prometnika ali prometnika, ki daljinsko vodi promet na tej postaji.
114. člen
(ravnanje pri uvozu oziroma izvozu vlaka
na progah z napravami APB ali MO)
(1) Če prometnik ugotovi kakršno koli
izrednost v delovanju SV naprav, mora takoj obvestiti pristojnega vzdrževalca
in sprejeti vse ukrepe za zavarovanje prometa. Vlaku se da dovoljenje za vožnjo
v postajo s signalnim znakom 'Previdna vožnja', s fonogramom oziroma z ustnim
obvestilom, z Nalogom za vožnjo vlaka ali s Splošnim nalogom in s signalnim
znakom 'Naprej', ki se daje pri uvoznem signalu. 
(2) Če je izvozni ali kritni signal
neuporaben, mora progovni prometnik oziroma prometnik, preden da dovoljenje za
vožnjo, ugotoviti, da je medpostajni odsek prost. Dovoljenje za vožnjo mimo
neuporabnega izvoznega ali kritnega signala pa se strojevodji da s signalnim
znakom 'Previdna vožnja', s fonogramom ali s Splošnim nalogom.
115. člen
(ravnanje pri uvozu oziroma izvozu vlaka na
daljinsko vodeni postaji)
(1) Če prometnik ali progovni prometnik na
podlagi vidnih ali slišnih javljalnikov na centralni postavljalnici ugotovi
kakršno koli izrednost v delovanju SV naprav na daljinsko vodeni postaji, mora
takoj obvestiti pristojnega vzdrževalca in sprejeti vse ukrepe za zavarovanje
prometa. 
(2) Če je treba na nezasedeni daljinsko
vodeni postaji postaviti in zavarovati vlakovno vozno pot na kraju samem,
opravi to strojevodja po ukazu progovnega prometnika ali prometnika postaje, ki
daljinsko vodi promet na tej postaji. 
(3) Kadar glavni signal na daljinsko vodeni
postaji kaže signalni znak 'Stoj' ali je nerazsvetljen, vlak ne sme uvoziti na
postajo ali izvoziti s postaje, dokler strojevodja ne dobi dovoljenja za vožnjo
od prometnika ali progovnega prometnika, ki ravna s signalnovarnostno napravo
na tej postaji. 
(4) Če se v času okvare glavnega ali
glavnih signalov na daljinsko vodeni postaji na medpostajnima odsekoma nahajata
dva vlaka, ki se bosta križala na daljinsko vodeni postaji, mora prometnik, ki
ravna s signalnovarnostno napravo na daljinsko vodeni postaji, ali progovni
prometnik, ravnati na naslednji način: 
1.     
če sta neuporabna oba signala, s katerima se da dovoljenje za vožnjo pri
uvozu: 
a)   
vlaka ustaviti pri glavnih signalih daljinsko vodene postaje s signalnim
znakom 'Stoj'; 
b)   
strojevodji enega vlaka, ki se je ustavil pred uvoznim signalom s
signalnim znakom 'Previdna vožnja' ali s fonogramom dati dovoljenje za vožnjo
na tir, na katerega je vozna pot že postavljena, če ima kontrolo nad legami
kretnic; 
2.     
če nima kontrole nad legami kretnic, ukazati strojevodji, da pregleda in
postavi kretnice na prosti tir, da na kretnice namesti ambulantne ključavnice,
ter mu dati dovoljenje za vožnjo vlaka do prve uvozne kretnice s fonogramom: 
'Signalnovarnostne
naprave na postaji (ime postaje) v okvari, za vlak št. ....... prestavite
kretnico(e) št. ...... na tir št. ......, vlaku dovoljujem nadaljevanje vožnje
mimo uvoznega signala (oznaka signala) do uvozne kretnice št. .......' (Priimek prometnika.); 
3.     
če je treba na kretnico ali kretnice namestiti ambulantno ključavnico, v
fonogramu pred navedbo priimka to dodatno navesti z besedilom, ki se glasi: 
'Na kretnico(e) št.
...... namestite ambulantno(e) ključavnico(e).' 
4.     
o prestavitvi kretnic in morebitni namestitvi ambulantnih ključavnic
strojevodja obvesti prometnika ali progovnega prometnika s fonogramom: 
'Kretnica(e) št. ....... na tir št. ....... postavljena(e) in zavarovana(e)'
(Priimek strojevodje.) 
a)   
prometnik ali progovni prometnik nato s fonogramom da dovoljenje za
vožnjo na postajo; 
b)   
strojevodja obvesti prometnika ali progovnega prometnika, da se je
ustavil znotraj ločnic na daljinsko vodeni postaji; 
c)   
nato po enakem postopku prometnik, ki ravna s signalnovarnostno napravo,
ali progovni prometnik da dovoljenje za vožnjo vlaka iz nasprotne smeri; 
d)   
po ustavitvi drugega vlaka na daljinsko vodeni postaji strojevodjema
obeh vlakov ukaže s fonogramom, da postavita vozno pot za izvoz vsak svojega
vlaka; 
e)   
ko strojevodji zavarujeta vozno pot za izvoz vsak svojega vlaka in o tem
obvestita prometnika ali progovnega prometnika, le-ta s fonogramom da
dovoljenje za vožnjo za izvoz vlakov. 
5.     
če je neuporaben en signal s katerim se da dovoljenje za vožnjo pri
uvozu: 
a)   
dati dovoljenje za vožnjo tistemu vlaku, ki mu ga lahko da s signalnimi
znaki glavnega signala; 
b)   
dati dovoljenje za vožnjo drugemu vlaku za uvoz na postajo na način,
predpisan v prejšnji točki, potem ko se prepriča, da se je prvi vlak ustavil; 
c)   
dati dovoljenje za vožnjo vlaka s signalnimi znaki izvoznih ali kritnih
signalov, če to ni mogoče, pa na način, opisan v prejšnji točki. 
(5) Če se v času okvare glavnega ali
glavnih signalov na daljinsko vodeni postaji na enem ali na obeh medpostajnih
odsekih: 
1.     
nahaja(ta) vlak ali vlaka, ki se oddaljuje(ta) od daljinsko vodene
postaje, je treba počakati, da vlak ali vlaka prispeta na sosednji postaji; 
2.     
nahajata vlaka, ki vozita drug za drugim, je treba počakati, da prvi
vlak prispe na sosednjo postajo; ko prispe prvi vlak na sosednjo postajo,
prometnik, ki ravna s signalnovarnostno napravo, ali progovni prometnik da
dovoljenje za vožnjo zaporednemu vlaku, in sicer: 
a)   
če ima kontrolo nad legami kretnic, po zavarovanju vozne poti za prevoz
vlaka, strojevodji s fonogramom; 
b)   
če nima kontrole nad legami kretnic, prometnik, ki ravna s
signalnovarnostno napravo, ali progovni prometnik, strojevodji na enak način,
predpisan v prejšnjem odstavku, odredi, da pregleda in postavi kretnice na
vozni poti ter na njih namesti ambulantne ključavnice, in ko ga strojevodja
obvesti o namestitvi ambulantnih ključavnic, da dovoljenje za vožnjo. 
(6) Če na daljinsko vodeni postaji
prometnik ali progovni prometnik nima kontrole nad lego kretnic, mora prvemu
vlaku s fonogramom odrediti postanek pred prvo uvozno kretnico, postavitev
kretnic v pravilno in natančno lego za prevoz po glavnem prevoznem tiru in
namestitev ambulantnih ključavnic na kretnice na tem tiru, preko katerih bodo
vlaki vozili v vse smeri proti ostrici. O opravljeni postavitvi in namestitvi
ambulantnih ključavnic mora strojevodja obvestiti prometnika ali progovnega
prometnika takoj po izvršenem zavarovanju. 
(7) Vozna pot, ki je zavarovana v skladu s
predhodnim odstavkom tega člena, velja za vožnjo vseh naslednjih vlakov, dokler
signalnovarnostna naprava ne prične delovati nemoteno. 
(8) Kadar prometnik ali progovni prometnik
da dovoljenje za vožnjo na daljinsko vodeno postajo, na kateri je moteno
delovanje SV naprav, s fonogramom, mora strojevodja pri vožnji po postaji
ravnati enako, kot da bi vozil na signalni znak 'Previdna vožnja'.
116. člen
(vodenje prometa vlakov, ki so na odprti
progi, ob nastanku motenja v delovanju naprav APB)
(1) Motnje v delovanju na progovni SV
napravi lahko nastanejo na enem ali na več blokovnih mestih. Kako se motnja na
SV napravi javlja, je navedeno v navodilu za ravnanje s signalnovarnostno
napravo. 
(2) Strojevodja vlaka, ki se ustavi pred
nerazsvetljenim prostornim signalom, o tem takoj obvesti progovnega prometnika
ali prometnika naslednje postaje, ki krajevno ali daljinsko vodi promet na tej postaji.
Strojevodja vlaka, ki se ustavi pred prostornim signalom, ki kaže signalni znak
'Stoj', čaka 3 minute, da se pokaže signalni znak za dovoljeno vožnjo. Če se po
3 minutah na prostornem signalu ne pokaže signalni znak za dovoljeno vožnjo, o
tem obvesti progovnega prometnika ali prometnika naslednje postaje, ki krajevno
ali daljinsko vodi promet na tej postaji. 
(3) Po sprejetem obvestilu o ustavitvi
vlaka pred nerazsvetljenim prostornim signalom ali prostornim signalom, ki kaže
signalni znak 'Stoj', je treba pred izdajo dovoljenja za vožnjo ugotoviti, da
na blokovnem odseku, ki ga ta prostorni signal krije, ni vlaka, progovnega
vozila ali odtrganega dela vlaka, da ni nastala okvara na napravah za
zavarovanje prometa na nivojskem prehodu na progi oziroma da ni bila naprava
APB nepravilno vključena v osnovno stanje. 
(4) Dovoljenje za vožnjo vlaka, ki se
ustavi pred prostornim signalom, da strojevodji progovni prometnik oziroma
prometnik naslednje postaje, ki krajevno ali daljinsko vodi promet na tej postaji.
Dovoljenje za vožnjo se da strojevodji prvega vlaka v smeri vožnje do uvoznega
signala lastne postaje oziroma do uvoznega signala naslednje postaje, če je
naslednja postaja vodena daljinsko. Strojevodji zaporednega vlaka se sme dati
dovoljenje za vožnjo, ko je predhodni vlak cel in popolnoma uvozil na lastno
ali naslednjo daljinsko vodeno postajo. 
(5) Strojevodji prvega vlaka, ki se je
ustavil na progi, se da dovoljenje za vožnjo mimo glavnega signala s
fonogramom: 
'Vožnja za vlak
št. ..... od prostornega signala št. ……. do uvoznega signala postaje (ime
postaje) dovoljena' (Priimek progovnega prometnika ali prometnika.) 
(6) Strojevodji naslednjega zaporednega
vlaka, ki se je ustavil na progi, se sme dati dovoljenje za vožnjo šele, ko je
predhodni vlak popolnoma in cel uvozil na lastno ali naslednjo postajo.
Strojevodji takšnega vlaka se da dovoljenje za vožnjo s fonogramom: 
'Predhodni vlak
številka ......... prispel na postajo (ime postaje). Vožnja za vlak št.
..... od prostornega signala št. … do uvoznega signala postaje (ime
postaje) dovoljena' (Priimek progovnega prometnika ali prometnika.) 
(7) Če progovni prometnik ali prometnik, ki
krajevno ali daljinsko vodi promet na tej postaji, dobi obvestilo, da prostorni
signal, za katerim je nivojski prehod z avtomatskimi napravami za zavarovanje
prometa, kaže signalni znak 'Stoj' ali je nerazsvetljen ali ki kaže signalni
znak 'Previdna vožnja', strojevodji s fonogramom da dovoljenje za vožnjo mimo
takega signala ter v fonogramu navede, da promet na nivojskem prehodu ni
zavarovan. 
(8) Na progah z APB, kjer je na prostornih
signalih mogoče vključiti signalni znak 'Previdna vožnja', se sme ta signalni
znak na prostornem signalu uporabiti, če je mogoče ugotoviti, da je blokovni
odsek, ki ga prostorni signal krije, prost in strojevodji ni mogoče dati
dovoljenja za vožnjo mimo neveljavnega prostornega signala po sredstvih za
sporazumevanje. Strojevodja v tem primeru nadaljuje vožnjo v skladu s
pravilnikom, ki ureja signalizacijo. 
(9) Kadar vlak pelje mimo prostornega
signala, ki kaže signalni znak 'Stoj', ki je nerazsvetljen ali ki kaže signalni
znak 'Previdna vožnja' in je za njim nivojski prehod z avtomatskimi napravami
za zavarovanje prometa, mora strojevodja ravnati tako, kot da promet na
nivojskem prehodu ni zavarovan.
117. člen
(vodenje prometa vlakov med okvarami na
napravah za daljinsko vodenje prometa in APB)
(1) V času okvar na napravi APB zaporedni
vlaki vozijo samo v razmiku medpostajnega odseka ne glede na to, ali je okvara
na enem ali več blokovnih odsekih. Če zaradi okvare na napravi APB ni mogoče
dobiti privolitve v nasprotni smeri, vlaki tudi v tej smeri vozijo v razmiku
medpostajnega odseka. 
(2) Progovni prometnik ali prometnik da
dovoljenje za vožnjo vlaku, ki bo na progi z APB vozil v razmiku medpostajnega
odseka le, če zanesljivo ugotovi, da je medpostajni odsek prost. 
(3) O uvedbi voženj vlakov v razmiku
medpostajnega odseka in o zasedbi daljinsko vodenih postaj s prometniki mora
progovni prometnik ali prometnik, ki daljinsko vodi promet, obvestiti
prometnike zasedenih postaj na tem odseku proge. 
(4) O krajevnem vodenju prometa na
daljinsko vodenih postajah s prometnikom je treba obvestiti strojevodje.
Obveščanje se opravi z Nalogom za vožnjo vlaka, s Splošnim nalogom ali s
fonogramom. 
(5) Prometnik ali progovni prometnik, ki bo
v času okvare naprav APB dal dovoljenje za vožnjo prvemu zaporednemu vlaku v
razmiku medpostajnega odseka, lahko zahteva dovoljenje od prometnika naslednje
postaje ali progovnega prometnika šele, ko je prejel odjavo za vlak, ki je kot
zadnji odpeljal v razmiku blokovnega odseka. 
(6) Prometnik naslednje postaje ali
progovni prometnik sme dati dovoljenje za prvi vlak, ki bo odpeljal v razmiku
medpostajnega odseka ali v nasprotni smeri, če so iz iste smeri prispeli vsi
vlaki in če je za zadnji vlak, ki je odpeljal v razmiku blokovnega odseka, dal
odjavo z dogovarjanjem. 
(7) Strojevodjo vlaka, ki bo v času okvare
na napravah APB, vozil v razmiku medpostajnega odseka, se obvesti z Nalogom za
vožnjo vlaka, s Splošnim nalogom ali fonogramom: 
1.     
da vozi v razmiku medpostajnega odseka; 
2.     
da prostorni signali ne veljajo; 
3.     
da mora preduvozni signal upoštevati, kot da kaže signalni znak
'Pričakuj Stoj', in 
4.     
o ravnanjih na nivojskih prehodih, na katerih je promet zavarovan z
avtomatskimi napravami za zavarovanje prometa. 
(8) Če je med postajama APB v okvari,
prometnik ali progovni prometnik da dovoljenje za vožnjo s postaje v razmiku
medpostajnega odseka in strojevodjo o neveljavnih prostornih signalih obvesti s
Splošnim nalogom, Nalogom za vožnjo vlaka ali fonogramom, ki se glasi: 
'Prostorni
signali (oznake vseh prostornih signalov na medpostajnem odseku) ne
veljajo. Vozite v medpostajnem razmiku.' (Priimek prometnika ali progovnega
prometnika.) 
(9) O ponovni vpeljavi daljinskega vodenja
prometa vlakov in/ali vožnji vlakov v razmiku blokovnega odseka se obvestijo
strojevodje, ki so bili obveščeni o okvari naprav za daljinsko vodenje in/ali
naprav APB, ki še niso prevozili medpostajnega odseka, na katerem je bila
okvara teh naprav. 
(10) Po odpravi okvare pristojni
vzdrževalec obvesti progovnega prometnika ali prometnika, da naprave za
daljinsko vodenje prometa in/ali APB ponovno delujejo v redu, ali pa predpiše
delovanje z omejitvami.
XVIII. OPRAVLJANJE PROMETA NA PROGI, KJER PREKINE DELO
PROMETNIK, ODJAVNIK ALI PROGOVNI ČUVAJ
118. člen
(določanje in objavljanje postaj in
službenih mest, na katerih se prekine delo prometnika, odjavnika ali progovnega
čuvaja)
(1) Če na krajevno vodeni postaji ali
službenem mestu določenega dne, obdobja ali določenega časa dneva ni potrebe za
opravljanje dela prometnika, odjavnika ali progovnega čuvaja, se delo lahko
prekine. 
(2) Upravljavec v skladu z veljavnim
operativnim voznim redom določi postaje ali službena mesta, na katerih
prometnik, odjavnik ali progovni čuvaj prekine z delom. 
(3) Da lahko prometnik delo prekine, morajo
biti na tej postaji: 
1.     
glavni prevozni tiri prosti, razen če bo vlak, ki se na tem tiru nahaja,
v času prekinitve tudi prvi odpeljal; 
2.     
kretnice postavljene in zavarovane tako, da je mogoča vožnja po glavnem
prevoznem tiru; 
3.     
vozila zavarovana proti samopremaknitvi;
4.     
vozila, zavarovana proti uteku ali pod nadzorstvom izvršilnega
železniškega delavca prevoznika, strokovno usposobljenega za ravnanje z
zavorami, ter
5.     
omogočena vzpostavitev telefonske zveze med sosednjima zasedenima
postajama. 
(4) Da lahko prometnik ali odjavnik delo
prekine, kjer vlaki vozijo, morajo biti poleg pogojev iz prejšnjega odstavka
tega člena izpolnjeni tudi naslednji pogoji: 
1.     
da je vozna pot vlaka po glavnem prevoznem tiru zavarovana; 
2.     
da ni odrejeno ali z operativnim voznim redom predvideno križanje na tej
postaji; 
3.     
da so na postajah, kjer delo prekine prometnik in signali ne veljajo,
le-ti ugasnjeni; 
4.     
da na odjavnicah, kjer delo prekine odjavnik in niso opremljene z
napravami avtomatskega prevoznega režima (APR), signali ne veljajo in so
ugasnjeni; 
5.     
da na odjavnicah, kjer delo prekine odjavnik in so opremljene z
napravami avtomatskega prevoznega režima (APR), glavni signali veljajo. 
(5) Za prekinitev dela prometnika ali
odjavnika se določi: 
1.     
čas in številko vlaka, po katerem se delo prometnika ali odjavnika
prekine; 
2.     
čas in številko vlaka, ko prometnik ali odjavnik zopet začne opravljati
delo; 
3.     
veljavnost ali neveljavnost glavnih signalov. 
(6) Če je postaja redno nezasedena in se
zasede za vožnjo določenega vlaka, mora biti to navedeno v postajnem poslovnem
redu in dokumentih operativnega voznega reda. 
(7) Progovni čuvaj lahko delo prekine: 
1.     
če vlaki v času prekinitve dela ne vozijo; 
2.     
na nivojskem prehodu, kjer se v času, ko čuvaj prekine delo, cestni
promet na nivojskem prehodu fizično prepreči z zaklenjenim brunom. 
(8) Podatki o začetku in koncu prekinitve
dela prometnika, odjavnika in čuvaja na nivojskem prehodu morajo biti navedeni
v postajnem poslovnem redu. 
(9) V voznem redu posameznega vlaka, ki
vozi med prekinitvijo dela prometnika ali odjavnika, mora biti pri imenu
postaje ali odjavnice simbol za prekinitev dela. 
(10) Na progi, kjer prometnik ali odjavnik
prekinja delo, mora prometnik zadnje zasedene postaje v smeri vožnje vlaka pred
postajo ali odjavnico, kjer prometnik ali odjavnik prekinja delo, ugotoviti,
ali med vožnjo vlaka prometnik ali odjavnik dela drugače, kot je z operativnim
voznim redom predvideno za ta vlak, in o odstopanjih obvestiti strojevodjo s
Splošnim nalogom. 
(11) Če upravljavec odredi prekinitev dela
prometnika ali odjavnika med veljavnostjo voznega reda ali spremeni čas
trajanja prekinitve dela, mora spremembo objaviti najmanj 14 dni pred
uveljavitvijo spremembe. V primeru, da sprememba ni objavljena v naveden roku
pred uveljavitvijo, se o tem obvešča strojevodje z Nalogom za vožnjo vlaka ali
Splošnim nalogom še 14 dni po objavi spremembe. 
(12) Na postajah in službenih mestih, s
katerih se daljinsko kontrolira delovanje naprav za zavarovanje prometa na
nivojskem prehodu, se delo pri uravnavanju voženj vlakov ne sme prekiniti, če
vlaki med prekinitvijo vozijo. 
(13) Prometnik dela ne sme prekiniti,
čeprav je prekinitev po voznem redu predvidena, v naslednjih primerih: 
1.     
če se na postaji nahajajo vozila, ki jih ni mogoče zavarovati pred
utekom; 
2.     
če sporazumevanje s sosednjima postajama ni mogoče; 
3.     
dokler se voznoredno, odrejeno ali preloženo križanje na tej postaji ne
opravi oziroma preloži na drugo; 
4.     
ob izrednih dogodkih, če je ogrožen promet vlakov, ki vozijo skozi
postajo, v času ko je prometnik prekinil delo, ali če mora prometnik sodelovati
pri odstranitvi ali ublažitvi posledic izrednega dogodka. 
(14) Strojevodjo vlaka, ki bo odpeljal na
progo, kjer prekinja delo prometnik, se obvesti z: 
1.     
voznim redom posameznega vlaka, z Nalogom za vožnjo vlaka ali s Splošnim
nalogom o: 
a)   
postajah in odjavnicah, kjer prometnik ali odjavnik prekinja delo; 
b)   
glavnih signalih, ki ne veljajo; 
c)   
tem, da je pri prevozu postaj, kjer je prometnik prekinil delo in kjer
glavni signali ne veljajo, hitrost največ 50 km/h; 
d)   
tem, da je pri prevozu odjavnic, na katerih so tudi kretnice, in kjer je
odjavnik prekinil delo, glavni signali pa ne veljajo, hitrost največ 50 km/h; 
2.     
nalogom za vožnjo vlaka ali s Splošnim nalogom o postankih pred vsemi
nivojskimi prehodi z napravami za zavarovanje prometa na nivojskih prehodih,
razen pred tistimi, katerih naprave za zavarovanje prometa se kontrolirajo s
kontrolnimi signali. 
(15) Na progah, kjer med prekinitvijo dela
prometnika ali odjavnika vlaki ne vozijo, se glavni signali in signali na
kretnicah, ki so prirejene za razsvetljevanje, med prekinitvijo dela ne
razsvetljujejo. 
(16) Med prekinitvijo dela odjavnika na
odjavnici vlaki na tem delu proge vozijo le v razmiku medpostajnega odseka.
119. člen
(opravila, ki jih mora prometnik opraviti
na postaji pred prekinitvijo dela)
(1) Prometnik mora na postajah, kjer
prekinja delo, pred prekinitvijo dela izpolniti pogoje iz prejšnjega člena,
poleg tega pa tudi: 
1.     
zakleniti vse službene prostore; 
2.     
varnostno napravo vključiti v stanje, ki je z navodilom za ravnanje z
varnostno napravo predpisano za čas prekinitve dela prometnika. 
(2) Kraj, način hranjenja in postopek s
ključi zaklenjenih kretnic, raztirnikov, zapornic in drugih naprav je treba za
vsako postajo in službeno mesto določiti s postajnim poslovnim redom. 
(3) Prometnik, odjavnik ali progovni čuvaj,
ki delo prekinja, mora sporočiti prometnikoma zasedenih sosednjih postaj
oziroma progovnemu prometniku čas končanja dela s fonogramom: 
'Delo (prometnika,
odjavnika ali progovnega čuvaja) na (ime postaje ali službenega mesta)
končano ob ……. uri……min.' (Priimek prometnika, odjavnika ali progovnega
čuvaja.) 
(4) Besedilo prejšnjega fonograma vpiše
prometnik pod zadnji vpis v prometni dnevnik, drugi izvršilni železniški
delavci pa v beležnice, ki jih vodijo na delovnem mestu. 
(5) Za vsako postajo in odjavnico je treba
v postajnem poslovnem redu in poslovniku predpisati natančna ravnanja ob
začetku in med prekinitvijo dela prometnika ali odjavnika. 
(6) Če so na medpostajnem odseku tudi druga
službena mesta, kjer se delo še opravlja, je treba o končanju dela obvestiti s
fonogramom enake vsebine tudi izvršilne železniške delavce teh mest. 
(7) Če prometnik na končni postaji prekine delo
pred prihodom vlaka, mora poleg opravil, navedenih v prvem odstavku tega člena,
tudi: 
1.     
zagotoviti uporabo telefona; 
2.     
na postajah z mehanično signalnovarnostno napravo zagotoviti uporabo
ključev kretnic, raztirnikov in drugega; 
3.     
oddati fonogram o končanju opravljanja dela; 
4.     
oddati obvestilo prometniku predhodne postaje ali progovnemu prometniku
s fonogramom: 
'Vožnja vlaku št.
............... na postajo (ime postaje)
dovoljena.' (Priimek prometnika.) 
(8) Obvestilo velja kot sprejem vlaka na
končno postajo.
120. člen
(vožnje vlakov med prekinitvijo dela
prometnika ali odjavnika)
(1) Med prekinitvijo dela prometnika ali
odjavnika vozijo vlaki v razmiku medpostajnega odseka med sosednjima zasedenima
postajama. Vožnja vlakov in progovnih vozil se uravnava s sosednjih zasedenih
postaj. 
(2) Prometnik, ki prekinja delo, ne sme
dati odjave za vlak, za katerega sam ne bo prejel odjave. Prometnika predhodne
postaje mora obvestiti, da je vlak odpeljal proti naslednji postaji s
fonogramom, ki se glasi: 
'Vlak št. ……
odpeljal proti postaji (ime postaje),odjavo da prometnik postaje (ime
postaje).' (Priimek prometnika.) 
(3) Kadar bi vlak, ki bi po operativnem
voznem redu pripeljal na postajo med prekinitvijo dela prometnika, pripeljal na
postajo takrat, ko je prometnik že začel delati in je bil o vožnji vlaka
obveščen, mora dati odjavo za ta vlak, čeprav za njegovo vožnjo ni dal
dovoljenja. 
(4) Če bi vlak prispel na postajo v času,
ko prometnik dela ne opravlja, z operativnim voznim redom pa je določeno, da
med njegovo vožnjo delo opravlja, se strojevodjo o tem obvesti s Splošnim
nalogom ali s fonogramom, katerega besedilo se glasi: 
'Na postaji (ime
postaje) prometnik dela ne opravlja, glavni signali na tej postaji ne
veljajo.' 
(5) Če bi vlak prispel na postajo v času,
ko prometnik delo še opravlja, z operativnim voznim redom pa je določeno, da v
tem času dela ne opravlja, se strojevodjo o tem obvesti s Splošnim nalogom ali
s fonogramom, katerega besedilo se glasi: 
'Na postaji (ime
postaje) prometnik delo opravlja, glavni signali na tej postaji veljajo.' 
(6) Vlaki se ne smejo sestajati na krajevno
vodenih postajah, kjer je prometnik prekinil delo, razen če se v času
prekinitve ta postaja vodi daljinsko.
121. člen
(ravnanje strojevodje med vožnjo vlaka na
progi med prekinitvijo dela prometnikov ali odjavnikov)
(1) Strojevodja vlaka, ki vozi na progi,
kjer prometniki ali odjavniki delo prekinjajo, mora iz podatkov voznega reda
posameznega vlaka in Navodila o progi ugotoviti, ali bo prometnik ali odjavnik
na posamezni postaji ali odjavnici v času njegove vožnje delal ali ne. 
(2) Kadar strojevodja predčasnega vlaka
ugotovi, da bo prometnik ali odjavnik opravljal delo drugače, kot je z voznim
redom posameznega vlaka predvideno za njegov vlak in o tem ni bil obveščen,
mora na postaji, kjer delo opravlja prometnik, ali od progovnega prometnika, ki
vodi promet na tej postaji, zahtevati obvestilo o načinu opravljanja dela v
času prihoda njegovega vlaka na postajo ali odjavnico. 
(3) Strojevodja vlaka, ki prispe na končno
postajo v času, ko je prometnik prekinil delo, obvesti prometnika predhodne
postaje ali progovnega prometnika, da je vlak cel uvozil in se ustavil znotraj
ločnic, s fonogramom: 
'Vlak št.
......... prispel na (ime postaje).' (Priimek strojevodje.) 
(4) Preden odpelje vlak z izhodne postaje,
kjer je prometnik prekinil delo, strojevodja obvesti prometnika naslednje
zasedene postaje ali progovnega prometnika o končanih opravilih za odhod vlaka.
Prometnik naslednje zasedene postaje ali progovni prometnik da strojevodji
dovoljenje za vožnjo vlaka s postaje, kjer je prometnik prekinil delo, s
fonogramom: 
'Vlaku št. ………s
postaje ………………... vožnja dovoljena.' (Priimek prometnika.) 
(5) O odhodu vlaka odloča strojevodja. 
(6) Če se vlak, ki pripelje na končno
postajo, ko je prometnik prekinil delo, tudi vrača med prekinitvijo dela
prometnika, mora strojevodja dobiti spremne listine za vožnjo v povratku na
postaji, s katere bo dobil dovoljenje za vožnjo v povratku, ali že na izhodni
postaji. 
(7) Če nastanejo spremembe za povratno
vožnjo, mora prometnik dokazno obvestiti strojevodjo o tem s fonogramom še pred
oddajo dovoljenja za vožnjo vlaka v povratku. 
(8) Če prostorni signal odjavnice kaže
signalni znak 'Stoj', sme vlak nadaljevati vožnjo šele, ko dobi dovoljenje za
vožnjo od prometnika naslednje zasedene postaje ali progovnega prometnika. 
(9) Kadar vlak po operativnem voznem redu
prevozi postajo v času, ko prometnik delo opravlja, v času njegove vožnje pa
prometnik na tej postaji delo že prekine, prometnik predhodne krajevno vodene
postaje poskrbi, da je strojevodja o tem obveščen s Splošnim nalogom. Besedilo
Splošnega naloga se glasi: 
1.     
na postaji z APR: 
'Na postaji (ime postaje) prometnik prekinil delo, APR vključen, glavni
signali veljajo.' 
2.     
na drugi postaji, kjer je prometnik prekinil delo: 
'Na postaji: (ime postaje) prometnik prekinil delo, glavni signali na tej
postaji ne veljajo.' 
(10) Kadar vlak po operativnem voznem redu
prevozi postajo med prekinjenim delom prometnika, v času njegove vožnje pa
prometnik že ali še opravlja delo, mora prometnik predhodne krajevno vodene
postaje poskrbeti, da je strojevodja o tem obveščen s Splošnim nalogom. To
obvestilo pomeni za strojevodjo, da se mora ravnati po signalnih znakih, ki jih
kažejo glavni signali. 
(11) Če se vlak ustavi pred uvoznim
signalom postaje, kjer je prometnik prekinil delo, strojevodja pa o prekinitvi
dela prometnika ni obveščen, nadaljnjo vožnjo vlaka dovoli prometnik naslednje
krajevno vodene postaje ali progovni prometnik.
122. člen
(začetek dela prometnika, odjavnika ali
progovnega čuvaja po prekinitvi)
(1) Prometnik, odjavnik ali progovni čuvaj
mora začeti opravila pred začetkom dela na postaji ali službenem mestu toliko
časa prej, da lahko opravi vsa opravila, ki so potrebna za varen in urejen
promet vlaka. Čas začetka opravil mora biti določen z razporedom dela, čas
začetka dela pri uravnavanju voženj vlakov pa s postajnim poslovnim redom in
poslovnikom. 
(2) Ko prometnik začne opravila, najprej
obhodi postajo od uvozne kretnice na eni do uvozne kretnice na drugi strani,
ugotovi stanje kretnic, SV naprav in se prepriča, ali je osebje na svojih
mestih in so izpolnjeni tudi drugi pogoji za neovirano opravljanje dela. Vse
pomanjkljivosti, ki jih opazi, mora takoj odpraviti oziroma zahtevati, da se
odpravijo. Opravljeni pregled postaje prometnik evidentira z datumom, uro in
podpisom v Beležnico brzojavk in fonogramov, ki je v telefonskih ali posebnih
omaricah v bližini uvoznih kretnic. 
(3) Prometnik, odjavnik ali progovni čuvaj,
ki začne delo pri uravnavanju voženj vlakov opravljati po prekinitvi, mora
sporočiti prometnikoma sosednjih krajevno vodenih postaj ali progovnemu
prometniku čas začetka dela s fonogramom: 
'Delo (prometnika,
odjavnika ali progovnega čuvaja) na (ime postaje ali službenega mesta)
začeto ob ……. uri …… min.' (Priimek prometnika, odjavnika ali progovnega
čuvaja.) 
(4) Besedilo prejšnjega fonograma vpiše
prometnik v prvo prosto vrstico pod zadnjim vpisom v prometnem dnevniku, drugi
izvršilni železniški delavci pa v beležnice, ki jih vodijo na delovnem mestu. 
(5) Za vsako delovno mesto se v postajnem
poslovnem redu ali poslovniku predpišejo natančnejša ravnanja ob nastopu dela. 
(6) Če so na medpostajnem odseku službena
mesta, je treba o začetku opravljanja dela obvestiti z istim fonogramom tudi
izvršilne železniške delavce teh mest. 
(7) Ko prometnik vpiše začetek dela in o
tem obvesti prometnika sosednjih krajevno vodenih postaj ali progovnega
prometnika, mora od prometnika sosednje krajevno vodene postaje oziroma od
vlakovnega dispečerja ali progovnega prometnika zahtevati obvestilo o
spremembah v vlakovnem prometu, od prometnikov sosednjih krajevno vodenih
postaj ali progovnega prometnika pa obvestilo o vožnjah vlakov (zamude,
predčasne vožnje). 
(8) Odjavnik ali progovni čuvaj, ki začne delo,
mora zahtevati podatke o spremembah v vlakovnem prometu in o vožnjah vlakov od
prometnikov sosednjih krajevno vodenih postaj. 
(9) Kadar vlaki v času prekinitve dela
prometnika ali odjavnika vozijo, mora prometnik sosednje zasedene postaje ali
progovni prometnik s fonogramom obvestiti o zasedenosti ali prostosti
medpostajnega odseka v času prekinitve dela. S postajnim poslovnim redom II.
del se za vsako voznoredno obdobje določi, katera sosednja zasedena postaja
opravi obveščanje. 
(10) Če je medpostajni odsek, v katerem so
vlaki vozili v času prekinjene službe prometnika ali odjavnika, prost,
prometnik sosednje zasedene postaje ali progovni prometnik o prostosti
medpostajnega odseka obvesti prometnika ali odjavnika, ki je začel z delom, s
fonogramom: 
'Od postaje (ime
postaje) do postaje (ime postaje) proga prosta' (Priimek
prometnika ali progovnega prometnika.) 
(11) Če je medpostajni odsek, v katerem so
vlaki vozili v času prekinjene službe prometnika ali odjavnika, zaseden,
prometnik sosednje zasedene postaje ali progovni prometnik o zasedenosti
obvesti prometnika ali odjavnika, ki je začel z delom, s fonogramom: 
'Od postaje (ime
postaje) do postaje (ime postaje) proga zasedena zaradi vožnje vlaka
št. ……... (progovno vozilo) – (dela na progi).' (Priimek
prometnika ali progovnega prometnika.) 
(12) Prometnik ali odjavnik sme začeti
ravnati s signalnovarnostno napravo na postaji ali odjavnici, kjer je začel
opravljati delo: 
1.     
po dobljenem obvestilu, da je medpostajni odsek med obema sosednjima
postajama prost; 
2.     
ko da odjavo za vlak, za katerega je bil obveščen, da se nahaja na
medpostajnem odseku; 
3.     
ko je prejel odjavo za vlak, za katerega je bil obveščen, da se nahaja
na medpostajnem odseku. 
(13) Na postaji, kjer kretnik prekinja
delo, mora tudi on pregledati kretnice pred začetkom opravljanja dela, če je na
tej postaji prekinil delo tudi prometnik.
XIX. SPREJEMANJE VLAKOV NA POSTAJO, DAJANJE DOVOLJENJ ZA
VOŽNJO
123. člen
(določitev rednih uvoznih tirov)
(1) Na vsaki postaji je treba v Izpisku iz
operativnega voznega reda za postajno osebje za vsak vlak, za katerega je
izdelan vozni red posameznega vlaka, določiti redni uvozni tir. Za deljeni ali
izredni vlak se uvozni tir določi ob oddaji ukaza za zavarovanje vlakovne poti.
(2) Uvozne tire se pri konstrukciji trase
določiti tako, da vlaki, ki nimajo postanka, prevozijo postajo po glavnem
prevoznem tiru.
124. člen
(vozna pot vlaka)
(1) Vozna pot vlaka je pot, ki jo bo vlak
predvidoma prevozil na območju postaje ter obsega progovni tir, vsa kretnična
območja, preko katerih bo vlak vozil, postajni tir ali več tirov. Obseg
zavarovanja vozne poti vlaka je odvisen od tega, ali ima vlak uvoz, izvoz ali
prevoz. 
(2) Vozno pot vlaka je treba zavarovati
pravočasno, da vlak ne zavira oziroma se ne ustavi pred glavnim signalom. Za
pravočasno zavarovanje vozne poti vlaka je odgovoren progovni prometnik ali
prometnik. 
(3) Zavarovanje vozne poti za uvoz vlaka
obsega: 
1.     
progovni tir na uvozni strani, kretnično območje na uvozni strani in
postajni tir ali več tirov do: 
a)   
prvega mejnega tirnega signala, ki kaže signalni znak 'Vožnja
prepovedana'; 
b)   
postajnega kritnega signala, če tega ni; 
c)   
do tirnega izvoznega signala na izvozni strani, če tega ni; 
d)   
do premikalnega signala na izvozni strani, če tega ni; 
e)   
do signalne oznake 'Meja odseka' na izvozni strani, če te ni; 
f)    
do ločnice na izvozni strani; 
2.     
prepeljevalno pot: 
a)   
pri uvozu vlaka na zaseden ali slepi tir ni prepeljevalne poti; 
b)   
na postajah, kjer se kretnice v prepeljevalni poti prestavljajo ročno na
kraju samem, se smejo kretnice na prepeljevalni poti tega vlaka postaviti za
nameravan uvoz vlaka iz nasprotne smeri. 
(4) Zavarovanje vozne poti za prevoz vlaka
obsega: 
1.     
progovni tir na uvozni strani; 
2.     
kretnična območja na uvozni strani; 
3.     
postajni tir ali več tirov s pripadajočimi kretničnim območjem; 
4.     
kretnična območja na izvozni strani; 
5.     
progovni tir na izvozni strani in 
6.     
zagotovitev prostosti medpostajnega odseka ali prvega blokovnega odseka
v smeri vožnje vlaka. 
(5) Zavarovanje vozne poti za izvoz vlaka
obsega: 
1.     
postajni tir ali več tirov s pripadajočimi kretničnim območjem od sklepa
vlaka; 
2.     
kretnična območja na izvozni strani; 
3.     
progovni tir na izvozni strani; 
4.     
zagotovitev prostosti medpostajnega odseka ali prvega blokovnega odseka
v smeri vožnje vlaka. 
(6) Za vsako vozno in prepeljevalno pot
vlaka mora biti zagotovljena tudi bočna zaščita. Bočna zaščita obsega kretnice
in raztirnike, ki fizično preprečujejo ogrožanje vozne ali prepeljevalne poti
vlaka od drugih voženj s strani. Kjer ni možno zagotoviti bočne zaščite s
kretnicami ali raztirniki, se za bočno zaščito uporabijo signali, ki s
signalnimi znaki prepovedujejo vožnjo mimo signala proti vozni ali
prepeljevalni poti vlaka. 
(7) Na vsaki vozni in prepeljevalni poti
vlaka mora na zavarovanih nivojskih prehodih biti promet zavarovan. V kolikor
tega ni moč zagotoviti, je potrebno obveščati strojevodje o tem, da promet na
nivojskem prehodu ni zavarovan. 
(8) Če je treba na postaji, kjer so kritni
signali, s signalnimi znaki teh signalov dati dovoljenje za vožnjo na naslednje
območje postaje, obsega vozna pot za vlak določen postajni tir od sklepa vlaka
do naslednjega postajnega kritnega ali izvoznega signala. V tem primeru mora
biti zagotovljena in prosta tudi prepeljevalna pot. 
(9) Praviloma vlak vozi na prost redni
uvozni tir. Da na vozni poti vlaka ni železniških vozil in da so proste
ločnice, se je treba prepričati tako, da se preveri prostost tira po
signalnovarnostni napravi ali na kraju samem. 
(10) Če ni prostega tira, lahko vlak pod
predpisanimi pogoji uvozi tudi na tir: 
1.     
na katerem so vozila; 
2.     
ki je vozen do določenega mesta; 
3.     
katerega ločnice na izvozni strani niso proste; 
4.     
kadar prepeljevalna pot ni zagotovljena. 
(11) Postopek dela pri zavarovanju vozne in
prepeljevalne poti vlaka in ravnanje s signalnovarnostno napravo mora biti
predpisano z Navodilom za ravnanje s signalnovarnostno napravo za postajo in
vsako službeno mesto posebej. 
(12) Zavarovana vozna pot se ne sme
spremeniti vse dotlej, dokler vlak ne opravi predvidene vožnje. Če je treba
zaradi varnosti prometa spremeniti že zavarovano vozno pot, lahko to stori
izvršilni železniški delavec, ki je odgovoren za zavarovanje vozne poti. Pri
tem mora najprej poskrbeti, da glavni signal pokaže signalni znak 'Stoj',
poskrbeti, da ni ogrožena vožnja vlaka, za katerega je bila zavarovana vozna
pot, in jo šele nato razreši in/ali prekliče. 
(13) Kadar je postajni tir razdeljen na več
odsekov, se prepeljevalna pot za isti tir lahko hkrati uporabi samo za eno
vozno pot, razen če je za vozno pot na isti tir iz nasprotne smeri zagotovljena
dvakratna dolžina prepeljevalne poti.
125. člen
(ukaz za zavarovanje vozne poti vlaka)
(1) Ukaz za zavarovanje vozne poti vlaka je
odvisen od vrste signalnovarnostne naprave, s katero je postaja opremljena. 
(2) Na postaji z elektronsko oziroma
elektrorelejno signalnovarnostno napravo se ukaz za zavarovanje vozne poti
vlaka ne daje. Zavarovanje vozne poti vlaka opravi progovni prometnik oziroma
prometnik. 
(3) Na postajah z elektromehaničnimi
signalnovarnostnimi napravami ukaže prometnik s temi napravami zavarovanje
vozne poti vlaka kretnikom. Hkrati z ukazom za zavarovanje vozne poti vlaka
ukaže tudi ravnanje z glavnimi signali. 
(4) Na postajah z mehaničnimi
signalnovarnostnimi napravami ukaže prometnik zavarovanje vozne poti vlaka
kretnikom s fonogrami. 
(5) Prometnik ukaže zavarovanje vozne poti
s fonogrami tudi na postajah, kjer so kretnice na vozni poti izločene iz
signalnovarnostne naprave oziroma je ta naprava v okvari ali izločena iz
uporabe in če je za zavarovanje vozne poti na razpolago kretnik. 
(6) Če med izločitvijo ali okvaro
elektronske ali elektrorelejne SV naprave ali izločitve kretnic na vozni poti
vlaka za zavarovanje vozne poti vlaka ni na razpolago kretnika, opravi to
prometnik sam. 
(7) Prometnik obvesti kretnika o odstopanjih
od operativnega voznega reda vlakov (zamudah, predčasnih vožnjah, sestajanjih).
Neposredno pred dajanjem ukaza za zavarovanje vozne poti vlaka ali med njim pa
s fonogramom obvestiti še o: 
1.     
spremembi uvoznega tira; 
2.     
uvozu na zasedeni tir, če to ni določeno z operativnim voznim redom; 
3.     
uvozu na slepi tir, če to ni določeno z operativnim voznim redom; 
4.     
izjemni ustavitvi ali izjemnem prevozu vlaka; 
5.     
določitvi uvoznega tira za deljene in izredne vlake. 
(8) Kretnik potrdi sprejem fonograma in
seznanjenost z njegovo vsebino tako, da sporoči številko iz svoje beležnice,
besedo 'razumel' in svoj priimek.
126. člen
(fonogrami za zavarovanje vozne poti za
uvoz)
(1) Prometnik odda ukaz za zavarovanje
vozne poti za uvoz vlaka (progovnega vozila) hkrati kretnikom na uvozni in
izvozni strani postaje. Za uvoz vlaka na redni uvozni tir odda ukaz s
fonogramom: 
'Zavarujte vozno
pot za uvoz vlaka št. ......... (progovno vozilo) na tir št. ..........
!' (Priimek prometnika.) 
(2) Prometnik in kretnik morata opraviti
posebne varnostne ukrepe pri zavarovanju vozne poti za uvoz vlaka, kadar: 
1.     
mora vlak uvoziti na zasedeni tir, če to ni predvideno z voznim redom; 
2.     
se mora vlak izjemoma ustaviti na postaji; 
3.     
ima vlak na postaji izjemen prevoz. 
(3) Če mora vlak ali progovno vozilo
izjemoma uvoziti na zasedeni tir, se fonogram ukaza za zavarovanje vozne poti
vlaka glasi: 
1.     
če je strojevodja obveščen o previdnem uvozu na postajo: 
'Zavarujte vozno pot za
uvoz vlaka št. ........ (progovno vozilo) na
zasedeni tir št. .......... ! Strojevodja je obveščen!' (Priimek
prometnika.) 
2.     
če strojevodja ni obveščen o previdnem uvozu na postajo: 
'Zavarujte vozno pot za
uvoz vlaka št. ........ (progovno vozilo) na
zasedeni tir št. .......... ! Strojevodja ni obveščen!' (Priimek
prometnika.) 
(4) Pri spremembi uvoznega tira ukaže
prometnik zavarovanje vozne poti vlaka s fonogramom, ki se glasi: 
'Zavarujte vozno
pot za uvoz vlaka št. ......... izjemoma na tir št. ....... !' (Priimek
prometnika.) 
(5) Kadar mora vlak uvoziti na tir, ki ni
redni uvozni tir, hkrati pa je ta tir slepi ali zaseden, ukaže prometnik
zavarovanje vozne poti vlaka s fonogramom: 
1.     
strojevodja je o uvozu vlaka na zasedeni ali slepi tir obveščen: 
'Zavarujte vozno pot za
uvoz vlaka št. ......... izjemoma na zasedeni (slepi)
tir št. ....... ! Strojevodja je obveščen!' (Priimek prometnika.) 
2.     
strojevodja o uvozu na zasedeni ali slepi tir ni obveščen: 
'Zavarujte vozno pot za
uvoz vlaka št. ......... izjemoma na zasedeni (slepi)
tir št. ....... ! Strojevodja ni obveščen!' (Priimek prometnika.) 
(6) Kadar se mora vlak na postaji brez
izvoznih signalov oziroma na postaji, kjer signalni znaki izvoznih signalov
niso predsignalizirani, izjemoma ustaviti, mora prometnik, preden ukaže
zavarovanje vozne poti vlaka, kretnika obvestiti s fonogramom: 
1.     
strojevodja je o izjemni ustavitvi obveščen: 
'Vlak št. ..... bo imel
na postaji izjemen postanek! Strojevodja je obveščen!' (Priimek prometnika.) 
2.     
strojevodja o izjemni ustavitvi ni obveščen: 
'Vlak št. ..... bo imel
na postaji izjemen postanek! Strojevodja ni obveščen!' (Priimek prometnika.) 
(7) Zavarovanje vozne poti vlaka sme
prometnik ukazati šele po obvestitvi kretnika o izjemnem postanku vlaka. 
(8) Kadar se mora vlak na postaji izjemoma
ustaviti in hkrati uvoziti na zasedeni tir, mora prometnik kretnika o izjemnem
postanku vlaka obvestiti hkrati z ukazom za zavarovanje vozne poti vlaka na
zaseden tir.
127. člen
(fonogrami za zavarovanje vozne poti za
izvoz)
(1) Zavarovanje vozne poti za izvoz vlaka
(progovnega vozila) ukaže prometnik kretniku na izvozni strani s fonogramom: 
'Zavarujte vozno
pot za izvoz vlaka št..... (progovno vozilo) s tira št......... !' (Priimek
prometnika.) 
(2) V postajnem poslovnem redu je treba
predpisati, da mora biti pri dajanju ukaza za izvoz vlaka navzoč tudi kretnik na
drugi strani postaje, če je treba ustaviti premik, ki bi s te strani ogrožal
vožnjo vlaka.
128. člen
(fonogrami za zavarovanje vozne poti za
prevoz)
(1) Zavarovanje vozne poti hkrati za uvoz
in izvoz vlaka (ukaz za prevoz) prometnik ukaže za vlak, ki po voznem redu ali
odredbi nima predvidenega postanka na postaji. Prevoz se ukaže tudi za vlak, če
ima postanek, krajši od treh minut. Kretnik na uvozni strani mora zavarovati
vozno pot za uvoz, kretnik na izvozni strani pa vozno pot za izvoz vlaka. 
(2) Glede na razmere na postaji, prometnik
odloča, kdaj bo ukazal zavarovanje vozne poti za prevoz vlaka. Zavarovanja
vozne poti za prevoz vlaka ne sme ukazati, če: 
1.     
je treba med postankom vlaka opraviti nujni premik na izvozni strani; 
2.     
bi bil promet na nivojskem prehodu na izvozni strani postaje zaradi tega
prezgodaj ustavljen; 
3.     
niso izpolnjeni pogoji za prevoz. 
(3) Prometnik ukaže zavarovanje vozne poti
za prevoz vlaka s fonogramom hkrati uvoznemu in izvoznemu kretniku: 
'Zavarujte vozno
pot za prevoz vlaka št. ….. po tiru št. …. !' (Priimek prometnika.) 
(4) Kadar mora vlak prevoziti po tiru, ki
ni redni uvozni tir, z omejeno hitrostjo, ukaže prometnik zavarovanje vozne
poti vlaka s fonogramom, ki se glasi: 
'Zavarujte vozno
pot za prevoz vlaka št. ......... izjemoma po tiru št. ....... !' (Priimek
prometnika.) 
(5) Če vlak postajo izjemoma prevozi, mora
prometnik o tem obvestiti kretnika, preden ukaže zavarovanje vozne poti vlaka,
s fonogramom: 
'Vlak št.
........... ima izjemen prevoz.' (Priimek prometnika.) 
(6) Prometniki morajo vpisovati fonograme
ukazov za zavarovanje vozne poti vlaka v prometni dnevnik, kretnik pa v
Beležnico fonogramov za kretnike.
129. člen
(zavarovanje vozne poti vlaka)
(1) Način in postopek zavarovanja vozne
poti vlaka je odvisen od vrste signalnovarnostnih naprav, s katerimi je postaja
opremljena. 
(2) Na postajah z elektromehanično ali
mehanično signalnovarnostno napravo kretnik s to napravo prometniku potrdi
postavitev kretnic v pravilno in natančno lego. Prometniku zagotovi kontrolo
nad lego kretnic tako, da blokira kretnice na vozni poti ali vstavi ključe v
zaporno tablo ali vstavi tirni ključ v centralno ključavnico oziroma mu prinese
ključe zaklenjenih kretnic v hrambo. 
(3) Prometnik mora na kraju samem opraviti
pregled nezavarovanih kretnic po vsaki namestitvi ambulantne ključavnice na
lastni postaji. Pregled kretnic, ki ga opravi na kraju samem, vpiše v Beležnico
fonogramov za kretnike z besedilom: 
'Kretnice št. …
za vožnjo na/s tira št. … pregledal.' (Priimek prometnika.) 
(4) Vpis pregleda kretnic velja tako dolgo,
dokler se kretnica (kretnice) ne prestavijo za vožnjo na drugi tir. 
(5) Na kretničnih območjih, kjer ni
kretnika, se za vpisovanje pregleda kretnic namesti posebna knjiga ali
Beležnica brzojavk in fonogramov v telefonski ali posebni omarici. 
(6) Posebna knjiga ali beležnica brzojavk
in fonogramov mora biti privezana s primerno dolgo vrvico, ki mora biti
zaplombirana. Ključ nezasedene kretniške postavljalnice in posebne omarice mora
biti pri prometniku. 
(7) Kadar se prometnik na kraju samem
prepriča o legi kretnic, se hkrati prepriča o opravljenem zavarovanju vozne
poti vlaka. 
(8) O prostosti uvoznega tira se morajo
prepričati kretniki in prometniki. Ugotovitve si sporočajo po telefonu ali po
signalnovarnostni napravi. Na postajah, kjer se zaradi krajevnih ali vremenskih
razmer težko ugotovi, ali je tir prost, se prometnik oziroma kretniki
prepričajo o prostosti tira tako, da gredo na svojem območju ob istem tiru drug
drugemu naproti. Po prihodu do meje svojega območja drug drugega obvestita o
stanju tira. Natančnejše določbe o načinu ugotavljanja prostosti tira in
razmejitvi postaje na območja, na katerih so posamezni delavci odgovorni za
prostost tira, morajo biti predpisane v postajnem poslovnem redu. 
(9) Prometnik se po ključih ali na kraju
samem prepriča o tem, da je kretnik prestavil kretnice v pravilno in natančno
lego na vozni poti vlaka. Prepriča se tudi o opravljenem zavarovanju prometa na
nivojskih prehodih, ki so na vozni poti vlaka in postavitvi kretnic, signalov
in raztirnikov v bočno in čelno zaščito. Če vlak ali progovno vozilo pri izvozu
ne vozi prek kretnic proti ostrici, kretnik samo obvesti prometnika, da je
vozna pot za izvoz vlaka zavarovana. Kretnik obvesti prometnika o zavarovani
vozni poti s fonogramom: 
'Vozna pot za
uvoz (izvoz – prevoz) vlaka št. ....... na tir (s tira-po tiru) št.
........ zavarovana!' (Priimek kretnika.) 
(10) Na postaji, kjer ni kretnika, njegovo
delo opravlja prometnik. 
(11) Če prometnik opravlja delo kretnika,
mora na kraju samem ugotoviti stanje kretnic na vozni poti vlaka in jih sam
zavarovati za vožnjo vlaka ter v Beležnico brzojavk in fonogramov, ki se nahaja
na kretničnem območju, vpisati besedilo: 
'Vozno pot za
uvoz (izvoz – prevoz) vlaka št. ....... na tir (s tira) št.
........ zavaroval!' (Priimek prometnika.) 
(12) Če prometnik opravlja delo kretnika na
postajah z elektromehanično ali mehanično signalnovarnostno napravo, ukazov za
zavarovanje vozne poti ne daje in postavitve kretnic za zavarovanje vozne poti
vlaka ne evidentira.
130. člen
(ravnanje s ključi kretničnih ključavnic)
(1) Za pritrditev kretnic v pravilni in
natančni legi se uporabljajo tudi kretnične ključavnice. Kretnice so lahko
opremljene z eno ali dvema ključavnicama, glede na to, ali se zaklepajo v obe
smeri (v premo in v odklon) ali pa samo v premo oziroma samo v odklon. 
(2) Za vsako kretnično ključavnico mora
biti na razpolago izvirnik in dvojnik vsakega ključa. 
(3) Izvirnik ključa se uporablja redno,
dvojnik ključa pa, če se izvirnik ključa poškoduje ali izgubi. Če se uporabi
dvojnik ključa, ker se je izvirnik ključa izgubil, je kretnica nezavarovana,
dokler se izvirnik ključa ne najde oziroma se ne zamenja kretnična ključavnica.
Na takšno kretnico je treba namestiti ambulantno ključavnico za vožnjo vlaka
preko nje. 
(4) Dvojniki ključev morajo biti shranjeni
v prostoru, kjer je prometnik, ločeno od izvirnikov ključev. Shranjeni morajo
biti tako, da je njihova uporaba takoj opazna, zato jih morajo delavci SV
naprav vsakega posebej zaplombirati. 
(5) Kadar so kretnice, ki so opremljene s
ključavnicami, postavljene za vozno pot vlaka, morajo biti zaklenjene. Če se
prek kretnic ne vozi ali ne premika, morajo biti zaklenjene v redni legi.
Kontrolo nad ključi zaklenjenih kretnic mora imeti prometnik. V času ko ni
vlakovnih voženj, lahko prometnik ključe kretnic preda v uporabo delavcem pri
premiku oziroma delavcem za čiščenje in popravilo kretnic. Če so ključi v
prostoru, kjer je prometnik, morajo biti ključi kretnic shranjeni tako, da jih
ni mogoče neopaženo vzeti ali pri jemanju zamenjati. 
(6) Zaradi razlikovanja ključev med seboj,
morajo biti na držaju ključa oznake, in sicer: 
1.     
številka kretnice, ki ji ključ pripada; 
2.     
znak '+' za ključ, s katerim se kretnica zaklepa v premo; 
3.     
znak '-' za ključ, s katerim se kretnica zaklepa v odklon; 
4.     
ime in oznako industrijskega tira, če je kretnica na industrijskem tiru.
(7) Da je razlika med ključi iste
ključavnice še bolj očitna, mora biti držaj ključa oblikovan v obliko:
(8) Ključe zaklenjenih kretnic, preko
katerih vlak vozi proti ostrici, mora imeti prometnik ves čas pod nadzorom,
dokler se vožnja vlaka ne opravi. Za kretnice s ključavnicami je treba
sestaviti prikaz njihovih leg na vozni poti za vsak tir posebej. 
(9) Za premik na nakladališču prometnik
dokazno preda ključe kretnic nakladališča vlakovodji oziroma vodji premika, ki
opravlja premik na nakladališču. Dokler vlakovodja oziroma vodja premika ne
preda prevzetih ključev prometniku ene od sosednjih postaj, na tem medpostajnem
odseku niso dovoljene vožnje drugih vlakov ali progovnih vozil. Natančne
določbe za ravnanje s ključi kretničnih ključavnic in premik na nakladališču morajo
biti določene v postajnem poslovnem redu, za vlakospremno osebje v poslovniku. 
(10) Prometnik hkrati z ukazom za
zavarovanje vozni poti vlaka izroči oziroma sprosti kretniku potrebne ključe
kretnic. Ta mora kretnice prestaviti v pravilno in natančno lego ter ključe
zaklenjenih kretnic, preko katerih bo vlak vozil proti ostrici, vrniti
prometniku oziroma vse ključe kretnic za predvideno vozno pot vstaviti v
elektromehanično varnostno napravo. 
(11) Na postajah s kretnicami na električni
ali hidravlični pogon morajo biti ročice za ročno prestavljanje teh kretnic
shranjene na prostoru, kjer je prometnik, in zaplombirane. Vsako uporabo ročic
kretniških pogonov evidentira prometnik. Kadar je treba kretnice na vozni poti
vlaka prestavljati z ročicami, je treba po prestavitvi kretnice z ročico
ugotoviti pravilno in natančno lego kretnice na SV napravi. Če kontrole na
takšen način ni mogoče preveriti, je treba šteti kretnico za nezavarovano. Po
prestavitvi kretnice mora prometnik imeti ročico pod nadzorom. Način uporabe
ročic električnih ali hidravličnih pogonov mora biti predpisan v Navodilu za
ravnanje s postajno signalnovarnostno napravo. Mesto, kjer se hranijo
zaplombirane ročice, je navedeno v postajnem poslovnem redu.
131. člen
(hkratni uvozi in izvozi vlakov)
(1) Dva ali več vlakov sme hkrati uvoziti,
izvoziti ali prevoziti na postaji samo tedaj, če se njihove vozne poti ne
križajo ali dotikajo in je prepeljevalna pot prosta. Vlak, ki uvaža ali
prevaža, ne sme ogrožati potnikov pri izstopanju iz vlaka oziroma vstopanju
vanj. 
(2) Sestajanje vlaka s potniškim vlakom, ki
stoji na postaji ali postajališču na dvotirni ali vzporedni progi, je dovoljeno
brez posebnih pogojev na postajah in postajališčih s peroni, na katerih so
urejeni podhodi ali nadhodi. Na postajah, kjer na perone ni urejenih podhodov
ali nadhodov, se lahko sestane vlak le, če potniški vlak stoji na tiru, ki je
bližji postajnemu poslopju. 
(3) Na postajališčih na dvotirni ali
vzporedni progi, kjer na perone ni urejenih izvennivojskih dostopov in ima
potniški vlak postanek, srečanje vlakov na medpostajnem odseku ni dovoljeno,
razen: 
1.     
če je dohod na perone le z ene strani proge in potniški vlak stoji na
tiru, ki je bližji dohodu na perone; 
2.     
če je možno z glavnim signalom zagotoviti ustavitev vlaka pred
postajališčem zaradi varovanja potnikov na postajališču; 
3.     
če je dostop na peron urejen preko zavarovanega nivojskega prehoda, v
medtirju tirov pa je prehod preprečen z ograjo. 
(4) Ravnanja za zaustavljanje vlakov pred
uvoznimi signali se določi v postajnem poslovnem redu.
132. člen
(priprave za sprejem vlaka)
(1) Pred prihodom vlaka na postajo se mora
prometnik postaviti na takšno mesto, da lahko opazuje uvoz vlaka. Pri tem mora
še posebej paziti na izrednosti pri vlaku, in če je potrebno, ustno opozoriti
potnike ter druge osebe na prihajajoči vlak. 
(2) Za sprejem vlaka, v katerega je
uvrščena izredna pošiljka, je treba upoštevati pogoje, določene za prevoz te
pošiljke. 
(3) V postajnem poslovnem redu je treba
določiti vrstni red sprejemanja vlakov na postajo pri istočasnih prihodih
vlakov k uvoznem signalu. 
(4) Na postajah brez čelnih peronov ali
izvennivojskih dostopov na perone je treba vlake s prevozom potnikov s
postankom na takšni postaji sprejeti na peroniziran tir, ki je najbližje
postajnemu poslopju. Če kretniške zveze tega ne omogočajo, upravljavec s
postajnim poslovnim redom predpiše postopke za varen dostop potnikov na perone.
(5) Na postajah brez čelnih peronov ali
izvennivojskih dostopov na perone je treba pri hkratnem uvozu dveh ali več vlakov
upoštevati, da vlak, ki prispe za potniškim vlakom, iz katerega izstopajo in v
katerega vstopajo potniki, uvozi na tir, ki je bolj oddaljen od postajne
zgradbe. V postajnem poslovnem redu morajo biti za takšne primere predpisani še
dodatni ukrepi za varnost potnikov. Pot, določena za prehajanje potnikov preko
tirov, mora biti prosta. Pot in peroni morajo biti ponoči pred prihodom vlaka
razsvetljeni. 
(6) Če je treba vlak zadržati pred uvoznim
signalom dlje kot 5 minut ali vlak ni popolnoma uvozil v postajo in bo do
popolnega uvoza preteklo več kot 5 minut, mora prometnik oziroma progovni
prometnik o postanku vlaka pred uvoznim signalom obvestiti prometnika predhodne
postaje oziroma odjavnika ali progovnega prometnika. 
(7) Če po preteku 5 minut od pričakovanega
prihoda vlaka na dvotirni ali vzporedni progi pričakovani vlak še ni prispel,
ali progovni prometnik oziroma prometnik ni bil obveščen o vzrokih podaljšanja
voznega časa, morata ravnati tako, kot da je nastala ovira na obeh tirih. V tem
primeru sme progovni prometnik oziroma prometnik dati dovoljenje za vožnjo po
tiru (progi), po katerem vlak, ki še ni prispel, ne vozi, samo če je pred tem
strojevodjo dokazno obvestil, da vozi po preglednosti proge. Strojevodja mora o
ugotovitvah obvestiti progovnega prometnika oziroma prometnika.
133. člen
(ravnanja z glavnimi signali)
(1) Glavni signali morajo kazati redne
signalne znake, kadar ni predvidenih voženj vlakov. 
(2) Odvisno od načina uravnavanja prometa
na progi ali delu proge in od opremljenosti postaj in službenih mest s SV
napravami sme z glavnimi signali ravnati: 
1.     
progovni prometnik 
2.     
prometnik 
3.     
odjavnik 
4.     
kretnik po ukazu prometnika. 
(3) Izvršilni železniški delavec, ki mu je
zaupano ravnanje z glavnimi signali, sme postaviti signal tako, da kaže
signalni znak za dovoljeno vožnjo oziroma ukazati postavitev signala tako, da
kaže signalni znak za dovoljeno vožnjo šele, ko se prepriča, da je vozna pot
zavarovana in da so izpolnjeni vsi pogoji za neoviran in varen uvoz, prevoz
oziroma izvoz vlaka.
134. člen
(ravnanje z uvoznimi, izvoznimi in
kritnimi signali)
(1) Na postajah s signalnovarnostnimi
napravami, katere po prevozu vlaka mimo glavnih signalov same ne spremenijo
signalnega znaka tako, da kažejo signalni znak za prepovedano vožnjo, te
signale postavlja tako, da kažejo signalni znak za prepovedano vožnjo, kretnik
oziroma prometnik. 
(2) Kretnik spremeni signalni znak na
glavnem signalu tako, da kaže signalni znak za prepovedano vožnjo brez
posebnega prometnikovega ukaza, in sicer: 
1.     
ko vlak cel prevozi mimo glavnega signala, če ta ni v odvisnosti z vozno
potjo; 
2.     
ko vlak cel prepelje kretnice na vozni poti vlaka, ki so v odvisnosti z
glavnim signalom. 
(3) Na postajah, kjer kretnik ne obvešča
prometnika o spremembi signalnega znaka uvoznega ali izvoznega signala v
signalni znak za prepovedano vožnjo s signalnovarnostno napravo, le-tega
obvešča s fonogramom: 
'Uvozni ─
izvozni signal (oznaka signala) postavljen v lego za prepovedano
vožnjo!' (Priimek kretnika.) 
(4) Na postajah, kjer z glavnimi signali
ravna prometnik sam, jih sme postaviti tako, da kažejo signalni znak za
dovoljeno vožnjo šele, ko se prepriča, da je vozna pot zavarovana, ali ko jo je
sam zavaroval. V lego za prepovedano vožnjo jih sme postaviti pod enakimi
pogoji, ki so predpisani za kretnika. 
(5) Kadar je glavni signal neuporaben,
prometnik po opravljenem zavarovanju vozne poti vlaka ukaže s fonogramom
postajnemu delavcu, da pri neuporabnem glavnem signalu daje ročni signalni znak
'Naprej': 
1.     
če je strojevodja obveščen o neuporabnosti glavnega signala, se fonogram
glasi: 
'Dajajte vlaku št. …….
ročni signalni znak 'Naprej' pri uvoznem (izvoznem,
kritnem) signalu (oznaka signala)!' (Priimek prometnika.) 
2.     
če strojevodja o neuporabnosti glavnega signala ni obveščen, se fonogram
glasi: 
'Obvestite strojevodjo
vlaka št. …….., da je uvozni (izvozni, kritni)
signal (oznaka signala) neuporaben in nato dajajte vlaku ročni signalni
znak 'Naprej'! (Priimek prometnika.)
135. člen
(ravnanje z uvoznimi signali ob spremembi
uvoznega tira)
(1) O vožnji vlaka na tir, ki ni redni
uvozni tir (sprememba uvoznega tira), se strojevodja obvesti s signalnimi znaki
uvoznega ali postajnega kritnega signala. 
(2) O ustavitvi vlaka pred uvoznim signalom
se prometnik prepriča osebno ali ga o tem obvesti kretnik. Strojevodja mora po
ustavitvi pred likovnim uvoznim signalom ali svetlobnim uvoznim signalom, ki
nima vgrajene uvozne izolirke in kaže signalni znak 'Stoj', dati signalni znak
'Pazi' zaporedoma dvakrat. 
(3) Na postajah, kjer je hitrost vožnje
prek kretnic enaka v premo in odklon, se strojevodja o spremembi uvoznega tira
ne obvešča.
136. člen
(ravnanje z uvoznimi signali za uvoz vlaka
na zasedeni ali slepi tir)
(1) Zaseden tir ali zaseden del deljenega
tira na vozni poti je tir: 
1.     
na katerem so vozila; 
2.     
ki je na nekem delu nevozen, ali 
3.     
katerega ločnice na izvozni strani niso proste; 
4.     
na katerem ni zagotovljena prepeljevalna pot. 
(2) Strojevodja mora biti o uvoz vlaka na
zaseden ali slepi tir pravočasno obveščen. Uvoz na tire, ki nimajo stalno
zagotovljene prepeljevalne poti zaradi premika na izvozni strani, se za tovorne
vlake predvidi z voznim redom posameznega vlaka ali signalizira z dopolnilnimi
signali. 
(3) Pred zavarovanjem vozne poti na zaseden
ali slepi tir je treba nevozno mesto zavarovati po določbah Signalnega
pravilnika. 
(4) O uvozu na zaseden ali slepi tir je
treba strojevodjo obvestiti: 
1.     
s signalnim znakom glavnega signala, opremljenega z ustreznim
dopolnilnim signalom, ki omogoča signaliziranje: 
a)   
uvoza na slepi tir, ali 
b)   
uvoza na tir, na katerem ni zagotovljene prepeljevalne poti, ali 
c)   
signalnega znaka 'Previdna vožnja', ali 
2.     
z voznim redom posameznega vlaka, ali 
3.     
z Nalogom za vožnjo vlaka, ali 
4.     
s Splošnim nalogom, ali 
5.     
s fonogramom, ali 
6.     
z ustavitvijo pred uvoznim signalom in ustnim obvestilom po
telekomunikacijski napravi o uvozu na zaseden ali slepi tir in mestu, do kod je
tir vozen. 
(5) Dovoljenje za vožnjo, se da po
opravljenem obveščanju iz predhodnega odstavka, s signalnim znakom za dovoljeno
vožnjo.
137. člen
(ravnanje z glavnimi signali za izjemno
ustavitev vlaka)
(1) O izjemni ustavitvi vlaka na postaji se
strojevodja obvešča s signalnimi znaki glavnih signalov, z Nalogom za vožnjo
vlaka, s Splošnim nalogom ali s fonogramom. 
(2) S signalnimi znaki glavnih signalov se
strojevodja obvešča o izjemni ustavitvi tam, kjer se signalni znak 'Stoj' na
glavnem signalu predsignalizira s signalnim znakom prejšnjega glavnega signala
oziroma predsignala, ki je na zavorni razdalji. 
(3) O izjemni ustavitvi na postaji, na
kateri signalnega znaka 'Stoj' na glavnem signalu ni možno predsignalizirati s
signalnim znakom prejšnjega glavnega signala ali signalnim znakom predsignala
na zavorni razdalji oziroma na postaji brez izvoznih signalov, je treba
strojevodjo dokazno obvestiti. 
(4) Kadar je strojevodja o izjemni
ustavitvi obveščen, je postopek zavarovanja vozne poti vlaka in ravnanje z
uvoznim signalom enak kot za uvoz vlaka, ki ima na postaji voznoredni postanek.
(5) Če o izjemni ustavitvi na postaji, kjer
signalnega znaka 'Stoj' na izvoznem signalu ni možno predsignalizirati s
signalnim znakom prejšnjega glavnega signala ali predsignala, ki je na zavorni
razdalji oziroma na postaji brez izvoznih signalov, strojevodje ni mogoče
obvestiti, je treba vlak ustaviti pred uvoznim signalom. Ko se vlak ustavi pred
uvoznim signalom, se sme dati dovoljenje za vožnjo s postavitvijo uvoznega
signala v lego za dovoljeno vožnjo. Postanek pred uvoznim signalom postaje brez
izvoznih signalov ali če ti niso predsignalizirani, strojevodji pomeni, da
lahko pričakuje na postaji izjemen postanek. Na postajah brez izvoznih signalov
mora kretnik na uvozni strani dajati vlaku tudi ročni signalni znak 'Počasi',
prometnik pa ročni signalni znak 'Stoj'. 
(6) O ustavitvi vlaka pred uvoznim signalom
se prometnik prepriča tako, kot je predpisano za ravnanje z uvoznimi signali ob
spremembi uvoznega tira.
138. člen
(ravnanje s prostornimi signali odjavnice
in delo odjavnika)
(1) Če postane prostorni signal odjavnice
neuporaben, mora odjavnik o tem takoj obvestiti prometnika predhodne postaje,
da poskrbi za obveščanje strojevodij. 
(2) Medtem ko je prostorni signal odjavnice
neuporaben, mora odjavnik po dobljeni odjavi za sprednji vlak dajati
zaporednemu vlaku ročni signalni znak 'Naprej' pri prostornem signalu. 
(3) Če na vlaku ni predpisanega signalnega
znaka 'Sklep vlaka', mora odjavnik o tem obvestiti prometnika naslednje postaje
in osebje vseh službenih mest do te postaje. Odjave ne sme dati, dokler od
prometnika naslednje postaje ne dobi odjave.
139. člen
(neuporabnost ali neveljavnost glavnih
signalov)
(1) Kadar je glavni signal v okvari, je
neuporaben. Poleg tega je neuporaben tudi: 
1.     
izvozni oziroma kritni signal, kadar vlak izvozi na nepravi tir dvotirne
proge, signal pa ni preurejen tako, da kaže signalne znake za dovoljeno vožnjo
na nepravi tir; 
2.     
uvozni oziroma kritni signal ob pravem tiru, kadar vlak uvozi z
nepravega tira dvotirne proge, postaja pa ni opremljena s signalom ob nepravem
tiru; 
3.     
prostorni signal odjavnice ob pravem tiru, kadar vlak vozi po nepravem
tiru na dvotirni progi, odjavnica pa ni opremljena s prostornim signalom ob
nepravem tiru in 
4.     
izvozni signal za izvoze s stranskih tirov. 
(2) Strojevodja sme peljati mimo
neuporabnega glavnega signala le, če je dobil dovoljenje za vožnjo mimo njega z
Nalogom za vožnjo vlaka, s Splošnim nalogom, s fonogramom ali z ročnim
signalnim znakom 'Naprej'. 
(3) Glavni signal ne velja, kadar je
opremljen s signalno oznako 'Signal se ne upošteva'. Poleg tega ne veljajo
tudi: 
1.     
prostorni signali, kadar vlaki vozijo v razmiku medpostajnega odseka na
progah z APB, razen prostornega kritnega signala; 
2.     
glavni signali postaj in odjavnic v času prekinitve dela prometnika ali
odjavnika, razen na postajah in odjavnicah, opremljenih z napravami
avtomatskega prevoznega režima (APR); 
3.     
prostorni signal odjavnice, če vlaki vozijo v razmiku medpostajnega
odseka. 
(4) Z Nalogom za vožnjo vlaka, s Splošnim
nalogom ali s fonogramom je treba obvestiti strojevodje: 
1.     
o neuporabnosti glavnih signalov (v vseh primerih); 
2.     
o neveljavnosti prostornih signalov pri vožnjah vlakov v razmiku
medpostajnega odseka na progah z APB; 
3.     
o neveljavnosti obstoječih glavnih signalov, ki so izločeni iz
obratovanja in opremljeni s signalno oznako 'Signal se ne upošteva'. Obveščati
je treba še 14 dni po objavi spremembe; 
4.     
o neveljavnosti glavnih signalov na postajah in odjavnicah, kjer je
prekinjeno delo prometnika ali odjavnika, kadar vožnja vlaka med prekinjenim
delom ni predvidena z voznim redom (vožnja predčasnih, zamujenih vlakov ali
izrednih vlakov); 
5.     
o neveljavnosti prostornih signalov odjavnice, če vlaki vozijo v razmiku
medpostajnega odseka. 
(5) Kadar na progah z APB prostorni signali
ne veljajo, veljajo preduvozni, uvozni, predkritni in kritni signali.
140. člen
(ravnanje pri neuporabnih signalih)
(1) Strojevodjo je treba o neuporabnosti
glavnega signala praviloma obvestiti, preden vlak pripelje k neuporabnemu
signalu. Ko je vozna pot vlaka zavarovana, se dovoljenje za vožnjo mimo
neuporabnega glavnega signala da s: 
1.     
fonogramom po radijski zvezi; 
2.     
fonogramom po telefonu pri glavnem signalu; 
3.     
signalnim znakom 'Naprej' pri zadevnem glavnem signalu; 
4.     
Splošnim nalogom, ali 
5.     
Nalogom za vožnjo vlaka. 
(2) Hkrati z dovoljenjem za vožnjo vlaka
mimo neuporabnega glavnega signala se strojevodjo obvesti tudi o hitrosti prek
kretničnega območja, če je manjša od omejene hitrosti, ki je predpisana v
voznem redu posameznega vlaka. Če strojevodja o manjši hitrosti ni obveščen,
sme voziti s predpisano omejeno hitrostjo, največ pa 50 km/h. 
(3) Po radijski zvezi se sme strojevodji
dati dovoljenje za vožnjo mimo neuporabnega glavnega signala, ko vlak vozi na
prostornem odseku pred neuporabnim signalom, ali ko že stoji pred signalom, s
fonogramom: 
'Uvozni (izvozni,
prostorni, kritni) signal (oznaka signala) neuporaben, vožnja mimo
njega za vlak št. …….. dovoljena.' (Priimek progovnega prometnika ali
prometnika.) 
(4) Po telefonu se strojevodji da
dovoljenje za vožnjo mimo neuporabnega glavnega signala, potem ko se vlak
ustavi pred njim, s fonogramom: 
'Uvozni (izvozni,
prostorni, kritni) signal (oznaka signala) neuporaben, vožnja mimo
njega za vlak št. …….. dovoljena.' (Priimek progovnega prometnika ali
prometnika.) 
(5) Če je mogoče zagotoviti izvršilnega
železniškega delavca za dajanje ročnega signalnega znaka 'Naprej' pri
neuporabnem glavnem signalu, se da dovoljenje za vožnjo mimo neuporabnega
glavnega signala s tem signalnim znakom. V tem primeru se strojevodjo obvesti
tako pravočasno, da se vlak po nepotrebnem ne ustavlja. Besedilo v Nalogu za
vožnjo vlaka, Splošnem nalogu ali fonogram se glasi: 
'Uvozni (izvozni,
prostorni, kritni) signal (oznaka signala) neuporaben. Pazite na
ročne signalne znake.' (Priimek progovnega prometnika ali prometnika.) 
(6) Strojevodja sme v primeru iz prejšnjega
odstavka tega člena peljati mimo neuporabnega glavnega signala le, če izvršilni
železniški delavec daje signalni znak 'Naprej' pri signalu. 
(7) Če delavec daje signalni znak 'Naprej'
pri neuporabnem signalu, strojevodja pa o neuporabnosti ni obveščen, mora vlak
pri signalu ustaviti. Vožnjo sme nadaljevati, ko ga delavec obvesti o
neuporabnosti glavnega signala. 
(8) Če na postaji z napravami avtomatskega
prevoznega režima ali na daljinsko vodeni postaji dovoljenja za vožnjo ni
mogoče dati s signalnim znakom za dovoljeno vožnjo, da dovoljenje za vožnjo
progovni prometnik ali prometnik, ki ravna s tem glavnim signalom, s
fonogramom: 
'Vožnja vlaka
št. ….. mimo signala (oznaka signala), ki je neuporaben, dovoljena.
Postajo prevozite previdno s hitrostjo največ 20 km/h.' (Priimek progovnega
prometnika ali prometnika.) 
(9) V primeru iz prejšnjega odstavka, na
vozni poti avtomatske naprave za zavarovanje prometa na nivojskem prehodu, ki
so v odvisnosti z glavnimi signali, mora progovni prometnik oziroma prometnik
obvestiti strojevodjo tudi o ravnanju pri vožnji preko takega nivojskega
prehoda. 
(10) Kadar za dajanje ročnega signalnega
znaka 'Naprej' pri neuporabnem izvoznem in/ali postajnem kritnem signalu ni na
voljo delavca, je treba strojevodjo o tem obvestiti na tej postaji, kjer je
izvozni in/ali postajni kritni signal neuporaben, s Splošnim nalogom ali s
fonogramom, ki se glasi: 
'Izvozni
(postajni kritni) signal (oznaka signala) postaje (ime postaje)
neuporaben. Izvoz prost, ročni signalni znaki se ne dajejo.' (Priimek
progovnega prometnika ali prometnika.) 
(11) Če vlak izvozi s stranskega tira, je
izvozni signal neuporaben. 
(12) Če mora vlak izvoziti s stranskega
tira mimo izvoznega signala, je treba ravnati tako, kot je določeno za vožnjo z
glavnega tira mimo neuporabnega glavnega signala. 
(13) Če vlak stoji s čelom za izvoznim
signalom in vlaka ni mogoče prestaviti tako, da bi se čelo vlaka nahajalo pred
izvoznim signalom, je treba ravnati tako kot je določeno za vožnjo z glavnega
tira mimo neuporabnega glavnega signala. 
(14) Kadar so na vozni poti vlaka premikalni
ali mejni tirni signali v okvari ali izločeni iz uporabe, glavni signali kažejo
le signalni znak 'Stoj' ali 'Previdna vožnja'. V tem primeru je treba
strojevodjo obvestiti pred vključitvijo signalnega znaka 'Previdna vožnja'
oziroma pred danim dovoljenjem za vožnjo vlaka mimo glavnega signala, da so
premikalni oziroma mejni tirni signali v okvari ali izločeni iz uporabe. Vožnjo
vlaka mimo takšnega premikalnega ali mejnega tirnega signala, se dovoli s
fonogramom: 
'Premikalni/mejni
tirni signal (oznaka signala)neuporaben, vožnja mimo njega za vlak št.
…. dovoljena.' (Priimek progovnega prometnika ali prometnika.)
141. člen
(pričakovanje vlakov po kretniku)
(1) Na postajah, kjer je kretnik, mora
le-ta pričakati vlake. 
(2) Kretnik pričaka vlake na kretničnem
območju ali pri oknu kretniške postavljalnice. Kadar je na postaji en kretnik
in se ta nahaja pri prometniku, praviloma pričaka vlake pred prometno pisarno.
Kretnik mora opazovati vlake, signalne znake na njih in signalne znake
vlakovnega osebja ter skladno z njimi ukrepati. Na postajah s posebnimi
delovnimi pogoji je treba v postajnem poslovnem redu predpisati, da kretnik
lahko pričaka vlake tudi na drugih mestih. 
(3) Prometnik lahko ukaže kretniku za vsak
posamezni primer, na katerem mestu naj pričaka vlak in kakšne signalne znake
naj mu daje.
142. člen
(sprejem vlakov na postajo)
(1) Progovni prometnik oziroma prometnik se
mora prepričati, da je vlak uvozil cel in da se je ustavil znotraj uvozne in
izvozne ločnice oziroma znotraj signalnih oznak 'Meja odseka'. 
(2) Vlak cel uvozi na postajo in se ustavi
znotraj ločnic oziroma signalnih oznak 'Meja odseka', kadar sklep vlaka oziroma
pri vlakih z doprego tudi doprega prevozi ločnico na uvozni strani tira in se
vlak s čelom ustavi pred ločnico na izvozni strani tako, da ni ogrožen izvoz
ali uvoz drugih vlakov. 
(3) O tem, da se je vlak ustavil znotraj
ločnice oziroma znotraj signalnih oznak 'Meja odseka' na uvozni strani tira, se
morata prepričati prometnik in kretnik. 
(4) Na postajah, kjer ima vlak postanek, je
dolžnost strojevodje, da vlak ustavi pred ločnico oziroma signalno oznako 'Meja
odseka' na izvozni strani. 
(5) Na progah z daljinskim vodenjem prometa
ali progah z APB ali MO progovni prometnik oziroma prometnik po
signalnovarnostni napravi ali z drugimi tehničnimi sredstvi ugotovi, da je vlak
cel in popolnoma uvozil. 
(6) Progovni prometnik oziroma prometnik,
ki daljinsko vodi promet s sosednje postaje, ne more po javljalnikih na
centralni postavljalnici ugotoviti, kdaj se vlak ustavi. Z navodilom za
ravnanje s centralno postavljalnico na daljinsko vodeni postaji je treba
predpisati postopek sprejemanja vlakov iz nasprotnih smeri pri križanjih vlakov
na daljinsko vodenih postajah. Če morata dva vlaka iz nasprotnih smeri uvoziti
na daljinsko vodeno postajo, sme progovni prometnik oziroma prometnik, ki vodi
promet s sosednje postaje, postaviti uvoz drugemu vlaku, če se vozne poti
dotikajo ali sekajo, po preteku dveh minut, ko je ugotovil po indikaciji na
javljalniku ali s pomočjo drugih tehničnih sredstev, da je prvi vlak znotraj
ločnic oziroma takoj, ko strojevodja javi, da vlak stoji. 
(7) Na postajah, kjer ni signalnih oznak
'Meja odseka' in se prometnik ne more osebno prepričati, da je vlak cel uvozil
in se ustavil znotraj ločnic na tiru, ga o tem obveščajo: 
1.     
na postajah, opremljenih z elektromehanično signalnovarnostno napravo in
kretniškima postavljalnicama na uvozni in izvozni strani postaje: 
a)   
kretnik na uvozni strani z blokiranjem uvoznega signala; 
b)   
kretnik na izvozni strani pa o prostosti oziroma zasedenosti ločnice, s
fonogramoma: 
'Vlak se je ustavil, ločnica prosta!' (Priimek
kretnika.); 
'Vlak se je ustavil, ločnica zasedena!' (Priimek kretnika.); 
2.     
na postajah z mehanično signalnovarnostno napravo: 
a)   
kretnik na uvozni strani, če ne ravna z glavnimi signali, s fonogramom: 
'Vlak cel uvozil, ločnica prosta (ločnica
zasedena)!' (Priimek kretnika.); 
b)    kretnik na
uvozni strani, če ravna z glavnimi signali, s fonogramom: 
'Vlak je cel uvozil, ločnica prosta, uvozni signal postavljen v
lego za prepovedano vožnjo!' (Priimek kretnika.);
c)    kretnik na izvozni
strani, s fonogramom: 
'Vlak se je ustavil, ločnica prosta!' (Priimek
kretnika.); 
'Vlak se je ustavil, ločnica zasedena!' (Priimek kretnika.). 
(8) Na postajah, kjer se prometnik ali
kretnik ne more zanesljivo prepričati, da se je vlak ustavil pred ločnico na
izvozni strani, strojevodja odda: 
1.     
signalni znak 'Vlak se je ustavil, ločnica prosta' takoj, ko se čelo
vlaka ustavi pred izvozno ločnico; 
2.     
signalni znak 'Nevarnost, zavri', če čelo vlaka prepelje ločnico na
izvozni strani. 
(9) Seznam postaj, na katerih strojevodja s
signalnim znakom obvešča prometnika o tem, da se je čelo vlaka ustavilo pred
ločnico na izvozni strani oziroma da jo je prevozilo, je treba objaviti v
Navodilu o progi. Takšno obveščanje mora biti predpisano tudi v postajnem
poslovnem redu. 
(10) Kadar na progah z APB ali MO te
naprave ne delujejo (v okvari ali izločene), prometnik, ki krajevno vodi
promet, preverja na kraju samem, da je vlak cel uvozil, tako dolgo, dokler
naprave ponovno ne delujejo. Kadar ne delujejo postajne signalnovarnostne
naprave, prometnik preverja na kraju samem, da se vlak ustavi znotraj signalnih
oznak 'Meja odseka'. 
(11) Na daljinsko vodeni postaji se v
primeru okvare naprav za ugotavljanje zasedenosti postajnih tirov, naprav APB
ali MO, celovitost prispelih vlakov ugotavlja s pomočjo tehničnih sredstev ali
osebno. Osebno celovitost prispelega vlaka na takšno postajo ugotavlja
strojevodja drugega vlaka po ukazu progovnega prometnika oziroma prometnika, ki
ukaže ugotavljanje celovitosti vlaka strojevodji vlaka, ki že stoji na postaji,
ali strojevodji vlaka iz nasprotne smeri. Na takšni postaji se lahko začasno
zasede delovno mesto izvršilnega železniškega delavca, ki ugotavlja celovitost
vlaka, po nalogu progovnega prometnika ali prometnika. V tem primeru izvršilni
železniški delavec ugotavlja celovitost vlaka tako, kot je to predpisano za
kretnika. 
(12) Progovni prometnik ali prometnik ukaže
strojevodji vlaka, ki že stoji na postaji, ugotavljanje sklepnega signala v
obliki fonograma, in sicer: 
1.     
na vlaku, ki ga bo prehitel: 
'Ugotovite, ali je na
vlaku, ki vas bo prehitel, nameščen sklepni signal in mi ugotovitev sporočite!'
(Priimek progovnega prometnika ali prometnika.);
2.     
na vlaku, ki vozi iz nasprotne smeri: 
'Ugotovite, ali je na
vlaku, ki bo pripeljal iz nasprotne smeri, nameščen sklepni signal in mi
ugotovitev sporočite!' (Priimek progovnega
prometnika ali prometnika.). 
(13) Strojevodja, ki ugotavlja celovitost
vlaka, o ugotovitvi obvesti progovnega prometnika ali prometnika s fonogramom: 
1.     
za vlak, ki ga je prehitel: 
'Na vlaku, ki me je
prehitel je – ni nameščen sklepni signal.' (Priimek strojevodje); 
2.     
za vlak iz nasprotne smeri: 
'Na vlaku, ki je
pripeljal iz nasprotne smeri, je – ni nameščen sklepni signal.' (Priimek strojevodje.) 
(14) Če ni vlaka, ki že stoji na daljinsko
vodeni postaji, progovni prometnik oziroma prometnik, glede na nahajanje vlaka
iz nasprotne smeri, ustavi vlak, ki mu je treba ugotoviti celovitost na
postaji. Strojevodji vlaka iz nasprotne smeri ukaže ugotavljanje celovitosti
vlaka s fonogramom: 
'Ugotovite, ali
je na vlaku, ki stoji na postaji (ime postaje) nameščen sklepni signal
in mi ugotovitev sporočite!' (Priimek progovnega prometnika ali
prometnika.). 
(15) Strojevodja vlaka, ki mu je ukazano
ugotavljanje celovitosti vlaka na dvotirni progi, po potrebi zmanjša hitrost
ali vlak ustavi tako, da lahko zanesljivo vidi, če je na vlaku nameščen sklepni
signal. Na enotirni progi strojevodja vlak ustavi in ugotovi, če je na vlaku
nameščen sklepni signal. Ugotovitev sporoči progovnemu prometniku oziroma
prometniku s fonogramom: 
'Na vlaku, ki
stoji na postaji (ime postaje) je – ni nameščen sklepni signal.' (Priimek
strojevodje). 
(16) Način, kako se progovni prometnik
oziroma prometnik prepriča, da je vlak cel uvozil in da se je ustavil znotraj
ločnic, je treba predpisati v postajnem poslovnem redu. 
(17) Če prispe na postajo vlak brez
predpisanega sklepnega signala, mora prometnik takoj ugotoviti, če je vlak cel,
in: 
1.     
če ugotovi, da vlak ni cel, zanj ne sme dati odjave, temveč mora o tem
takoj obvestiti prometnika predhodne postaje oziroma progovnega prometnika in
osebje vseh službenih mest na medpostajnem odseku; 
2.     
če ugotovi, da je vlak cel, da zanj odjavo o tem, da je vlak cel, obvesti
osebje vseh službenih mest na medpostajnem odseku in odrediti strojevodji, da
namesti predpisani sklepni signal. 
(18) Če vlak prevozi postajo brez
predpisanega sklepnega signala, se zanj ne sme dati odjave, temveč se o tem
obvesti progovnega prometnika oziroma prometnika naslednje krajevno vodene
postaje in osebje službenih mest do te postaje. Prometnik naslednje krajevno
vodene postaje oziroma progovni prometnik mora tak vlak ustaviti tudi tedaj, če
ta po voznem redu na tej postaji nima postanka. Pri tem vlaku se mora
ugotoviti, če je vlak cel. 
(19) Če je vlak prispel na postajo ali
službeno mesto ali ga prevozil brez enega ali več odbojnikov, mora prometnik
ali delavec na službenem mestu, če o tem ni bil obveščen, takoj obvestiti
prometnika predhodne postaje ali progovnega prometnika in navesti, kateri od
odbojnikov manjka. Obvestiti mora tudi osebje vseh službenih mest na
medpostajnem odseku in jim dati ukaz za iskanje. Osebje službenih mest mora
pregledati progo v svojem območju, in če odbojnik najde, ga mora čim prej
umakniti s tira. O najdbi odbojnika je treba obvestiti vse, ki so bili
obveščeni, da odbojnik manjka. 
(20) Strojevodji zaporednega vlaka, ki kot
prvi vozi za vlakom, ki mu manjka odbojnik, ali strojevodji vlaka iz nasprotne
smeri, je treba s Splošnim nalogom ali s fonogramom ukazati, da poveča
pozornost in vozi po preglednosti proge tako, da lahko pravočasno ustavi pred
odpadlim odbojnikom. Če odbojnik najde, ga mora umakniti s proge in o tem
obvestiti progovnega prometnika, prometnika ali odjavnika. Na enak način je
treba ravnati, kadar izvršilni železniški delavec na postaji ali službenem
mestu ugotovi, da je med vožnjo padel z vlaka kakšen drug del vagona ali
naklada, ki bi lahko ogrožal vožnjo vlakov. 
(21) Če se ugotovil, da manjka odbojnik na
vozilu v sredini vlaka, se mora vlak ustaviti in tako vozilo odstraniti iz
vlaka. 
(22) Če manjkata eden ali oba zadnja
odbojnika na zadnjem vozilu v vlaku, se takemu vlaku lahko da dovoljenje za
vožnjo. O tem, da manjka eden ali oba zadnja odbojnika na zadnjem vozilu, je
treba obvestiti prometnika naslednje postaje in osebje naslednjih službenih
mest.
143. člen
(izjemna ustavitev vlaka, ki po voznem
redu ali po odredbi na postaji nima postanka)
(1) Progovni prometnik oziroma prometnik
mora vlak, ki po voznem redu ali po odredbi na postaji nima postanka,
zaustaviti v naslednjih primerih: 
1.     
če na enotirni progi vlak iz nasprotne smeri še ni prispel na postajo; 
2.     
če ni prejel odjave za sprednji vlak ali če za ta vlak še ni prejel
dovoljenja; 
3.     
če je treba dati vlaku Nalog za vožnjo vlaka ali Splošni nalog; 
4.     
če se vlak sprejme na tir, na katerem ni mogoče hkrati postaviti
uvoznega in izvoznega signala v lego za dovoljeno vožnjo; 
5.     
ob resnih nesrečah, nesrečah ali incidentih, ki bi ogrožale nadaljnjo vožnjo
vlaka; 
6.     
če je dobil sporočilo, da je vlak brez sklepnega signala; 
7.     
če na čelu vlaka ugasnejo luči; 
8.     
če na vlaku opazi pomanjkljivost, ki bi ogrožala nadaljnjo vožnjo tega
ali drugega vlaka, ali o njej dobi obvestilo; 
9.     
če na dvotirnih progah vlak iz nasprotne smeri ni prispel 5 minut po
predvidenem prihodu in ni prejetega obvestila o vzroku zamujanja. 
(2) Kadar je vlak izjemno zaustavljen na
postaji, mora progovni prometnik oziroma prometnik o vzroku zaustavitve
obvestiti strojevodjo takoj, ko se vlak ustavi. 
(3) Strojevodja mora vlak, ki po voznem
redu posameznega vlaka ali po odredbi na krajevno vodeni postaji nima postanka,
ustaviti: 
1.     
če prometnik nima predpisanega službenega znaka; 
2.     
če prometnik ne pričakuje vlaka, kot je predpisano, razen na progah
opremljenih z APB ali MO; 
3.     
če je pri vlaku ali na progi motnja, ki ogroža promet vlakov; 
4.     
če je to potrebno zaradi izrednega dogodka ali njegove preprečitve.
144. člen
(obveščanje strojevodij o posebnih ukrepih
za urejenost in varnost prometa)
(1) Strojevodje se o ravnanju med vožnjo na
progi in med vožnjo na postajo obvešča z voznim redom posameznega vlaka, z
Navodilom o progi, s signalnimi znaki, z Nalogom za vožnjo vlaka, s Splošnim
nalogom ali s fonogramom. 
(2) Strojevodje se obvešča o posebnih ukrepih
z Nalogom za vožnjo vlaka, Splošnim nalogom ali s fonogramom, in sicer predvsem
o: 
1.     
hitrostih prek kretničnega območja v odklon, ki so manjše od omejenih
hitrosti; 
2.     
izjemnem postanku vlaka; 
3.     
vožnji po nepravem tiru; 
4.     
uvozu na zaseden ali slepi tir, če to ni predvideno z voznim redom ali
signalizirano s signalnim znakom; 
5.     
uvozu na tir, na katerem ni zagotovljene prepeljevalne poti, če taka
vožnja ni signalizirana s signalnimi znaki; 
6.     
počasni vožnji; 
7.     
vožnji po preglednosti proge; 
8.     
največji hitrosti intervencijskega ali delovnega vlaka; 
9.     
neuporabnosti ali neveljavnosti signalov; 
10.  
dodajanju priklopnika lokomotivskim vlakom; 
11.  
načinu in relaciji potiskanja vlaka ter načinu vračanja nepripete
doprege; 
12.  
spremembah zasedenosti postaj ali službenih mest, kjer prekinja delo
prometnik, odjavnik ali progovni čuvaj; 
13.  
premiku mimo signala Premikalni mejnik; 
14.  
vožnji vlaka do določenega mesta na odprti progi; 
15.  
ravnanju pri okvarah naprav za zavarovanje prometa na nivojskih
prehodih; 
16.  
uvrstitvi izredne pošiljke v vlak in potrebnih varnostnih ukrepih; 
17.  
prevozu deljenega ali izrednega vlaka skozi postaje, kjer ima vlak, po
katerega voznem redu posameznega vlaka vozi deljeni ali izredni vlak, postanek;
18.  
začasni postavitvi prenosnih signalov za električno vleko; 
19.  
mestu na progi, kjer se nahaja vlak, ki potrebuje pomoč; 
20.  
hitrosti vožnje po nepravem tiru; 
21.  
izrednostih na progovnih ASN. 
(3) O spremenjenih razmerah na progi stalne
narave je treba strojevodje obveščati 14 (štirinajst) dni z Nalogom za vožnjo
vlaka ali s Splošnim nalogom. O spremenjenih elementih operativnega voznega
reda med njegovo veljavnostjo je treba strojevodje obveščati z Nalogom za
vožnjo vlaka ali s Splošnim nalogom še 14 dni po objavi spremembe, če sprememba
ni objavljena najmanj 14 dni pred uveljavitvijo. 
(4) Nalog za vožnjo vlaka ali Splošni nalog
je treba izpolniti v dvojniku. Na kopiji Splošnega naloga, ki ostane na
postaji, mora strojevodja potrditi sprejem matice. Kadar je v vlaku več vlečnih
vozil, se Nalog za vožnjo vlaka ali Splošni nalog izroči strojevodji čelne
lokomotive, z vsebino pa strojevodja čelne lokomotive obvesti tudi strojevodje
ostalih lokomotiv. Na postaji, kjer pride do spremembe čelne lokomotive, mora
strojevodja izročiti Nalog za vožnjo vlaka in vse Splošne naloge strojevodji
nove čelne lokomotive. Postopek obveščanja oziroma sporazumevanja med
strojevodjem čelne lokomotive in osebjem ostalih vlečnih vozil, predpiše
prevoznik v operativnem predpisu. 
(5) V primeru, kadar je strojevodja čelne
lokomotive obveščen o rokovanju z glavnim stikalom lokomotive ali odjemnikom
toka, pri vlaku pa je več vlečnih vozil, mora dokazno obvestiti osebje ostalih
vlečnih vozil v vlaku. Postopek dokaznega obveščanja predpiše prevoznik v
operativnem predpisu. Če dokaznega obveščanja iz tega odstavka prevoznik ne
zagotovi, je lahko v vlaku samo ena lokomotiva. 
(6) Obvestila na Nalogu za vožnjo vlaka ali
na Splošnem nalogu je treba izpisati razločno in čitljivo. Imena postaj in
službenih mest je treba izpisati tako, kot so vpisana v voznem redu posameznega
vlaka oziroma v grafikonu. 
(7) Kadar na obrazcu ni dovolj prostora za
vpis vseh obvestil, je treba obvestila izpisati na posebnih, vnaprej
pripravljenih prilogah ali nalepkah. 
(8) Vse pisne dokumente, Nalog za vožnjo
vlaka, Splošni nalog in Poročilo o sestavi in zaviranju vlaka lahko izroči
strojevodji isti delavec, kar mora biti predpisano v Postajnem poslovnem redu
in Poslovniku. 
(9) Če strojevodja zavrne pisne dokumente,
ker so nečitljivi, je treba izstaviti nove. 
(10) Da se vlaki ne ustavljajo na postajah,
kjer po voznem redu nimajo postankov, je treba Naloge za vožnjo vlakov ali
Splošne naloge izročiti na izhodnih postajah vlakov, ali najpozneje na tistih
postajah, kjer se vlaki po voznem redu pred tem nazadnje ustavijo. 
(11) Strojevodji, ki vozi do določenega
mesta na odprti progi, strojevodji doprege, ki se vrača, mora Nalog za vožnjo
vlaka ali Splošni nalog izročiti prometnik tudi za vožnjo ob vrnitvi. 
(12) Kadar progovni prometnik oziroma
prometnik zahteva obveščanje strojevodje s pisnim nalogom, mora preveriti, ali
je bilo zahtevano obveščanje opravljeno. Če ne more preveriti, ali je bilo
zahtevano obveščanje opravljeno, mora ravnati tako, kot da strojevodja ni bil
obveščen.
145. člen
(obveščanje strojevodje)
(1) Strojevodja se obvešča o razmerah za
varno vožnjo vlaka z voznim redom posameznega vlaka. O spremenjenih razmerah se
strojevodja obvešča s prometno signalizacijo, z Nalogom za vožnjo vlaka, s
Splošnim nalogom ali fonogramom. 
(2) Način obveščanja s prometno
signalizacijo je predpisan v pravilniku, ki ureja signalizacijo. 
(3) Po telekomunikacijskih sredstvih lahko
prometnik ali progovni prometnik med vožnjo vlaka da istočasno največ dva
fonograma, ki se nanašata na ravnanje strojevodje pri vožnji vlaka. 
(4) Če se fonograma nanašata na ravnanje na
medpostajnem odseku, je treba strojevodjo obvestiti prej, preden da dovoljenje
za vožnjo v ta medpostajni odsek. 
(5) Če se fonograma nanašata na postajo, je
treba strojevodjo obvestiti prej, preden da dovoljenje za vožnjo na postajo. 
(6) Fonogram za ravnanje pri vožnji mimo
glavnega signala je treba oddati strojevodji takrat, ko se vlak nahaja na
medpostajnem odseku, kjer se nahaja glavni signal oziroma pred uvozom na
postajo za izvozni signal. 
(7) Strojevodja, ki vzpostavi zvezo s
progovnega telefona ali po radijski zvezi, upošteva, da se pogovori snemajo
oziroma so registrirani. 
(8) Strojevodja mora pogovore, ne glede na
vrsto TK sredstva, zapisati v obrazec Beležnica za strojevodjo, če ga progovni
prometnik, vlakovni dispečer oziroma prometnik pred oddajo fonograma obvesti,
da se pogovori ne snemajo (telefon ni vključen v napravo za registriranje ali
je registrirna naprava v okvari). 
(9) Vsak fonogram mora strojevodja ponoviti
zaradi preverjanja, ali ga je pravilno sprejel. 
(10) Progovni prometnik ali prometnik odda
fonogram strojevodji neposredno ustno z uporabo telekomunikacijskih naprav. 
(11) Kadar radijsko zvezo med strojevodjo
in prometnikom posreduje vlakovni dispečer, mora zanesljivo ugotoviti
identiteto vlaka in zahtevane postaje, preden posreduje zvezo. 
(12) Progovni prometnik mora ukaze in
obvestila evidentirati v beležnico brzojavk in fonogramov, prometnik pa v
prometni dnevnik, če se pogovori ne snemajo.
146. člen
(dovoljenje za vožnjo)
(1) Dovoljenje za vožnjo je odobritev upravljavca
za začetek ali nadaljevanje vožnje vlaka, predpisane s tem pravilnikom in/ali
pravilnikom, ki ureja signalizacijo. 
(2) Preden je vlak sestavljen ali zranžiran
in katerega sestava bi odstopala od določene za ta vlak ali dolžina vlaka
presegla največjo dovoljeno dolžino, določeno z Navodilom o progi in
poslovnikom, mora prevoznik od upravljavca dobiti odobritev. 
(3) Ko so vozila v vlaku oziroma vlak
pregledan, opravljen preskus zavor in izstavljeno Poročilo o sestavi in
zaviranju vlaka, mora izvršilni železniški delavec prevoznika dokazno obvestiti
progovnega prometnika ali prometnika, da je vlak pripravljen za odhod. Če je v
vlak uvrščena izredna pošiljka, če vlak prevaža nevarne snovi ali so pri vlaku
druge posebnosti, mora izvršilni železniški delavec prevoznika o tem dokazno
obvestiti prometnika oziroma progovnega prometnika, ki mora posredovane podatke
vnesti v Nalog za vožnjo vlaka kot dokazilo, da je obveščen o vpisanih
posebnostih pri vlaku. 
(4) Strojevodja ne sme odpeljati s postaje,
če v Nalogu za vožnjo vlaka niso vpisani enaki podatki o izredni pošiljki,
prevozu nevarnih snovi in/ali ostalih posebnostih pri vlaku, kot so vpisani v
Poročilu o sestavi in zaviranju vlaka. 
(5) Vlak sme odpeljati s postaje, ko dobi
dovoljenje za vožnjo in ko so pri vlaku izpolnjeni pogoji za nadaljnjo varno
vožnjo vlaka. Dovoljenje za vožnjo se daje na načine, ki jih predpisuje
pravilnik, ki ureja signalizacijo. Dovoljenje za vožnjo velja tako dolgo,
dokler ni preklicano s signalnim znakom, ki prepoveduje vožnjo. Če se na
službenem mestu opravlja premik ali se vlak po ustavitvi na službenem mestu
vrača nazaj v predhodno postajo, mora strojevodja po oddanem obvestilu, da je
vlak pripravljen za odhod, dobiti dovoljenje za vožnjo. 
(6) Dovoljenje za vožnjo sme dati progovni
prometnik ali prometnik samo tedaj, če so izpolnjeni naslednji pogoji: 
1.     
da je naslednji prostorni odsek prost; 
2.     
da je vozna pot zavarovana; 
3.     
da je od izvršilnega železniškega delavca prevoznika prejel obvestilo,
da je vlak pripravljen za odhod, če gre za izhodno postajo vlaka ali postajo,
kjer se spremeni sestava vlaka ali uvrščenost vlečnih vozil v vlaku; 
4.     
da je sprejeto dovoljenje oziroma privolitev na SV napravi; 
5.     
da se potniški vlaki, ki imajo postanek na postajališčih, ne bodo
srečali z drugimi vlaki na postajališčih, kjer dostop za potnike ni zavarovan; 
6.     
da so potniškim vlakom na priključnih postajah zagotovljene zveze in
čakalne dobe, določene v postajnem poslovnem redu; 
7.     
da so izpolnjeni pogoji iz dovoljenja upravljavca za prevoz izredne pošiljke,
če je v vlak uvrščena izredna pošiljka; 
8.     
da ni omejitve rabe električne energije na elektrificiranih progah za
vlake z elektrovleko; 
9.     
da so vlaku izročeni Nalog za vožnjo vlaka in/ali Splošni nalog. 
(7) Po telekomunikacijskih sredstvih se da
dovoljenje za vožnjo s fonogramom, katerega besedilo se glasi: 
'Vlak št. …
vožnja dovoljena' (Priimek progovnega prometnika ali prometnika.) 
(8) Nalog za izjemen prevoz se daje po
določbah pravilnika, ki ureja signalizacijo. 
(9) O odhodu vlaka z vlakospremnim osebjem
se sme strojevodja odločiti, ko prejme od vlakospremnega osebja signalni znak
'Pripravljeno za odhod' in je dobil dovoljenje za vožnjo; pri vlakih brez
vlakospremnega osebja pa, ko se je prepričal, da je delo pri vlaku končano in
je dobil dovoljenje za vožnjo. 
(10) Če strojevodja dobi dovoljenje za
vožnjo vlaka s signalnim znakom 'Dovoljenje za odhod' ali ustno, mora voziti do
naslednjega glavnega signala na tej postaji tako, da v primeru, če so na vozni
poti do prvega glavnega signala tudi kretnice, ne prekorači omejene hitrosti,
predpisane za to postajo. 
(11) Potniški vlak, katerega vozni red
posameznega vlaka je javno objavljen, ne sme odpeljati prej, kot je predvideno
z javno objavljenim voznim redom posameznega vlaka. 
(12) Če službenih mest ni mogoče obvestiti
o predčasni vožnji vlaka, mora obvestiti strojevodjo progovni prometnik s
fonogramom oziroma prometnik krajevno vodene postaje s Splošnim nalogom, da
mora hitrost uravnavati po preglednosti proge tako, da lahko vlak po potrebi še
pravočasno ustavi pred službenim mestom. 
(13) Prometnik krajevno vodene postaje mora
po tem, ko je vlaku dal dovoljenje za vožnjo, opazovati vožnjo vlaka iz lastne
postaje in v primeru vizualne ugotovitve nepravilnosti, storiti vse, da se tak
vlak čim prej zaustavi. 
(14) Prevoznik v operativnem predpisu
predpiše postopek dokazne primopredaje vlaka upravljavcu in navede udeležence,
ki sodelujejo pri primopredaji.
147. člen
(izjemen prevoz vlaka)
(1) Izjemen prevoz vlaka pomeni, da vlak
prevozi postajo ali službeno mesto, na katerem ima po voznem redu ali po
posebni odredbi postanek. 
(2) Tovorni vlak, ki ima na daljinsko
vodeni postaji po voznem redu ali po posebni odredbi postanek, pa ta ni
potreben, ali potniški vlak, ki ima na daljinsko vodeni postaji postanek iz
prometnih ozirov, jo sme izjemoma prevoziti, če postajni kritni ali izvozni
signal kaže signalni znak za dovoljeno vožnjo. 
(3) Na krajevno vodeni postaji daje nalog
za izjemen prevoz vlaka prometnik s signalnim znakom 'Izjemen prevoz'.
XX. KRIŽANJE VLAKOV
148. člen
(križanje vlakov)
(1) Križanje je sestajanje dveh vlakov iz
nasprotnih smeri na postajah na enotirnih progah ali na dvotirni progi, kadar
se promet odvija samo po enem tiru v obe smeri. Križanja so voznoredna in
dogovorjena. Dogovorjena križanja so odrejena ali preložena. Križanja se
opravljajo na postajah. 
(2) Voznoredno križanje je tisto križanje,
ki je določeno v operativnem voznem redu. 
(3) Odrejeno križanje je tisto križanje, ki
ni predvideno v operativnem voznem redu in se ga odredi na določeno postajo,
kjer se bo vlak dejansko križal. 
(4) Preloženo križanje je tisto križanje,
ki je predvideno z operativnim voznim redom in se ga preloži z ene na drugo
postajo. 
(5) Na progah, kjer so medpostajni odseki
opremljeni z APB ali MO ter te naprave delujejo, se urejajo križanja vlakov z
dajanjem dovoljenj ali dajanjem privolitve na SV napravi, brez prelaganja ali
odrejanja križanj. 
(6) O križanjih vlakov se dogovarja: 
1.     
z dajanjem privolitev na SV napravi 
2.     
z odrejanjem križanj 
3.     
s prelaganjem križanj. 
(7) Voznoredno, preloženo ali odrejeno
križanje velja tako dolgo, dokler ni opravljeno ali dokler ni preloženo oziroma
dokler ne odpade. 
(8) Voznoredno ali dogovorjeno križanje
odpade: 
1.     
na postajah prehoda z enotirne na dvotirno progo; 
2.     
na cepni postaji, kadar se križanje ne bo opravilo, ker je vlak s
skupnega dela proge že prešel na svojo cepno progo; 
3.     
na končni postaji vlaka, ki je končal vožnjo. 
(9) S postaje, kjer je križanje določeno z
operativnim voznim redom ali je dogovorjeno, da bo križanje na njej, se sme
dati dovoljenje za vožnjo samo tedaj, če prispe vlak iz nasprotne smeri, če se
križanje z njim dogovori na drugo postajo ali če križanje odpade. 
(10) Odrejanje ali prelaganje križanj je
dovoljeno samo, če se pogovori registrirajo. Če pogovori niso registrirani, se
odrejanje ali prelaganje opravlja ob navzočnosti prič. 
(11) Prometnik, progovni prometnik ali
vlakovni dispečer so se dolžni dogovarjati o križanjih pravočasno, da vlaki
zaradi tega ne bodo zamujali. 
(12) Dogovorjeno križanje velja od
trenutka, ko je bilo dogovorjeno. 
(13) O dogovorjenih križanjih je treba
obvestiti osebje, ki sodeluje pri zavarovanju voznih poti vlakov. O križanjih
izrednih vlakov se postajno osebje obvesti le o tistih križanjih, ki so
dogovorjena na lastno postajo. To osebje mora ustaviti vsak vlak, ki pelje s
postaje prej, preden prispe vlak iz nasprotne smeri, če ni obveščeno, da je
križanje dogovorjeno na drugo postajo. 
(14) Strojevodje se o križanjih posebej ne
obvešča. Obvešča se samo ustno, kadar je vzrok izrednega postanka križanje z
drugim vlakom. 
(15) Upravljavec, glede na tehnično
opremljenost postaj in medpostajnih odsekov ter upoštevajoč določbo petega
odstavka tega člena, določi proge, na katerih se križanja ne prelagajo ali
odrejajo ter z operativnim predpisom za te postaje, določi postopke
medsebojnega obveščanja osebja, v cilju zagotavljanja urejenosti prometa.
149. člen
(prelaganje križanj)
(1) Na enotirnih progah ali dvotirnih
progah, kadar se promet v obe smeri odvija samo po enem tiru, ter medpostajni
odseki niso opremljeni z APB ali MO in pogovori niso registrirani ali je
naprava, ki omogoča registriranje fonogramov, v okvari, je treba križanja
prelagati v navzočnosti prič. 
(2) Križanje ponudi prometnik, progovni
prometnik ali vlakovni dispečer voznoredne križne postaje ali križne postaje s
fonogramom: 
'Vlak št. .....
se križa z vlakom št. ..... na (ime postaje, kjer naj bo križanje).' (Priimek
prometnika, progovnega prometnika ali vlakovnega dispečerja.) 
(3) Če prometnik ali progovni prometnik
ponujeno križanje lahko sprejme, mora poklicati: 
1.     
progovnega prometnika ali prometnike krajevno vodenih vmesnih postaj, če
so te med voznoredno križno postajo oziroma križno postajo in novo križno
postajo ali 
2.     
prometnika, katere koli krajevno vodene postaje na progi, kot pričo, če
se križanje prelaga na sosednjo postajo, v primeru, da pogovori niso
registrirani. 
(4) Besedilo fonograma za soglašanje
križanja se glasi: 
'Vlak št. .....
se križa z vlakom št. ..... na (ime postaje, kjer naj bo križanje)
soglašam.' (Priimek prometnika ali progovnega prometnika.) 
(5) Prometnik, progovni prometnik ali
vlakovni dispečer, ki je ponudil križanje, potrdi sprejem fonograma, s katerim
je prometnik ali progovni prometnik križne postaje soglašal na preloženo križanje,
tako da fonogram za soglašanje križanja ponovi, doda besedo 'Razumel.' in svoj
priimek. 
(6) Progovni prometnik ali prometniki
vmesnih postaj, ki so sodelovali pri prelaganju križanja, potrdijo, da so
seznanjeni s preloženim križanjem, z besedo 'Razumel.' in svojimi priimki. 
(7) Če prometnik katere od vmesnih krajevno
vodenih postaj ali progovni prometnik ni bil prisoten pri soglašanju na
ponujeno križanje, se križanje lahko dogovori tudi brez njega, toda prometnik
ali progovni prometnik nove križne postaje ga mora obvestiti o preloženem
križanju. 
(8) Če prometnik ali progovni prometnik
ponujenega križanja ne more sprejeti, zavrne ponujeno križanje s fonogramom: 
'Križanje na (ime
postaje) ni mogoče.' (Priimek prometnika ali progovnega prometnika.) 
(9) Fonogram za soglašanje križanja in
fonogram zavrnitve križanja je treba evidentirati v prometni dnevnik ali
beležnico brzojavk in fonogramov. Fonogrami vmesnih postaj in prič se
evidentirajo samo v primeru, kadar pogovori niso registrirani.
150. člen
(odrejanje križanj)
(1) Vlakovni dispečer, progovni prometnik
oziroma prometnik, glede na prometno situacijo, sprejme odločitev o križanju z
drugimi vlaki. Preden da prometnik ali progovni prometnik dovoljenje za vožnjo
na postaji, ki pošilja vlak, ki odstopa od operativnega voznega reda ali pa
vlak iz nasprotne smeri, ki bi po operativnem voznem redu moral prispeti, še ni
prispel, mora biti odrejeno križanje na novo križno postajo. 
(2) O tem, da se bo vlak križal na postaji,
mora obvestiti prometnika krajevno vodene postaje ali progovnega prometnika, na
katero bo odredil križanje: 
'Vlak št. .....
se križa z vlakom št. ..... na (ime postaje, kjer naj bo križanje).' (Priimek
vlakovnega dispečerja, progovnega prometnika ali prometnika.) 
(3) Vlakovni dispečer, progovni prometnik
oziroma prometnik, ki bo na odrejeno križanje soglašal, mora o odrejenem
križanju s fonogramom obvestiti: 
1.     
prometnike krajevno vodenih postaj ali progovnega prometnika med
postajo, ki odreja križanje, in postajo, ki soglaša na odrejeno križanje, ali 
2.     
prometnika katere koli krajevno vodene postaje na progi, kot pričo, če
se križanje odreja na sosednjo postajo, v primeru, da pogovori niso
registrirani. 
(4) Prometnik nove krajevno vodene križne
postaje ali progovni prometnik potrdi sprejem fonograma o odrejenem križanju
tako, da besedilo fonograma ponovi, doda besedo 'Soglašam.' in svoj priimek. 
(5) Prometnik krajevno vodene postaje ali
progovni prometnik ob potrditvi odrejenega križanja določi uvozni tir, in če je
o spremembi uvoznega tira ali o izjemnem postanku treba obveščati strojevodjo,
poskrbi za obvestitev strojevodje. 
(6) Če prometnik krajevno vodene postaje
ali progovni prometnik ne more opraviti križanja zaradi vzrokov, ki so nastali
tik pred odreditvijo križanja, in tistemu, ki je križanje odredil, niso znani,
odrejeno križanje zavrne. 
(7) Če je potrebno odrediti križanje enega
vlaka z več nasprotnimi vlaki, se lahko odredi z enim fonogramom, ki se glasi: 
'Vlak št. ..….se
križa z vlakom št. …… na postaji (ime postaje), z vlakom št. …… na
postaji (ime postaje)… (priimek vlakovnega dispečerja, progovnega
prometnika ali prometnika). 
Vse postaje, na
katere je križanje odrejeno, morajo odreditev križanja potrditi z besedo 'Razumel.'
in s svojim priimkom. 
(8) Fonogram za odrejeno križanje in
fonogram zavrnitve križanja je treba evidentirati v prometni dnevnik ali
beležnico brzojavk in fonogramov. Fonogrami vmesnih postaj in prič se
evidentirajo samo v primeru, kadar pogovori niso registrirani.
XXI. ZAVAROVANJE PROMETA S PROGOVNIMI ČUVAJI
151. člen
(progovni čuvaji)
(1) Progovni čuvaj je delavec, ki opravlja
pregled proge, zavarovanje prometa na nivojskih prehodih, varuje delovne
skupine, ki delajo na progi, delovišča, ali varuje posamezne odseke proge ali
objekte. 
(2) Službeno mesto progovnega čuvaja je
treba določiti na ogroženih mestih na progi, če na drug način ni mogoče
zagotoviti varnega železniškega prometa. Službeno mesto progovnega čuvaja mora
biti s telefonom povezano s sosednjima postajama ali s centrom vodenja prometa.
152. člen
(obhodnik proge)
(1) Obhodnik proge je progovni čuvaj, ki po
razporedu hodi po progi, ugotavlja stanje proge, progovnega pasu in opravlja
manjša dela na progi. 
(2) Razpored, po katerem hodi obhodnik
proge, mora biti izdelan tako, da obhodnik na dvotirni progi hodi po tiru tako,
da mu vlaki, ki vozijo po tiru, po katerem hodi, prihajajo nasproti. 
(3) Obhodnik proge mora biti z izvlečkom iz
voznega reda obveščen o vožnjah vlakov. O spremembah v vlakovnem prometu in
vožnji progovnih vozil, ga mora obvestiti prometnik ali progovni prometnik. 
(4) Prometnik ali progovni prometnik mora
obhodnika proge obvestiti o odstopanju od voznega reda za tiste vlake, ki
vozijo po istem tiru v isti smeri kot hodi obhodnik proge. 
(5) Pregled proge se namesto z obhodnikom
proge lahko opravi z motornim vozilom za posebne namene ali vlečnim vozilom.
153. člen
(zavarovanje prometa na nivojskem prehodu)
(1) Promet na nivojskem prehodu se lahko
zavaruje z napravami za avtomatsko zavarovanje nivojskih prehodov, ali promet
na nivojskem prehodu varuje izvršilni železniški delavec. 
(2) Naprave za avtomatsko zavarovanje
prometa na nivojskih prehodih avtomatsko zavarujejo promet na nivojskih
prehodih pred prevozom vlaka in morajo biti grajene tako, da njihovo delovanje
daljinsko preverja progovni prometnik oziroma prometnik na svojem delovnem
mestu ali strojevodja z vlaka s signalnimi znaki kontrolnih signalov. 
(3) Pri nepopolnih vožnjah preko nivojskih
prehodov, zavarovanih z napravami za avtomatsko zavarovanje nivojskih prehodov,
mora biti s postajnim poslovnim redom predpisan postopek zavarovanja prometa na
nivojskem prehodu in način vzpostavitve normalnega delovanja avtomatske naprave
za zavarovanje nivojskega prehoda. Ravnanja in postopki, predpisani s postajnim
poslovnim redom in ki se nanašajo na osebje prevoznika, mora prevoznik
predpisati za vlakospremno osebje v poslovniku. 
(4) Čuvaj nivojskega prehoda ali drug
izvršilni železniški delavec zavaruje promet na nivojskem prehodu z zapiranjem
zapornic, mehanično ali električno. Promet na nivojskem prehodu mora
zavarovati: 
1.     
če se nivojski prehod nahaja na postaji na vozni in/ali prepeljevalni
poti vlaka, neposredno preden da prometnik ali progovni prometnik dovoljenje za
vožnjo; 
2.     
če se nivojski prehod nahaja na odprti progi: 
a)   
prej, ko progovni prometnik ali prometnik na postaji pred nivojskim
prehodom da dovoljenje za vožnjo: 
-   če ravna z napravo za zapiranje zapornic na daljavo, ne glede na
hitrost vlakov; 
-   za vlake s hitrostmi nad 100 km/h; 
b)   
najpozneje 3 minute pred predvidenim prevozom vlaka, če ravna z napravo
za zapiranje zapornic na samem nivojskem prehodu za vlake s hitrostmi do 100
km/h; 
(5) Nivojski prehodi, na katerih zavaruje
promet čuvaj nivojskega prehoda, so lahko opremljeni s progovnim delom AS
naprave, ki v primeru, da zapornice na nivojskem prehodu niso zaprte, ustavi
vlak. Čuvaj nivojskega prehoda mora zapornice zapreti pravočasno, da so
zapornice zaprte prej, preden vlak pripelje do mesta, kjer je vgrajen progovni
del AS naprave. 
(6) Če vlaka v predvidenem času ni, čuvaj
nivojskega prehoda zapornic ne sme odpreti, dokler vlaka ni oziroma dokler mu
progovni prometnik oziroma prometnik krajevno vodene postaje ne dovoli, da
preneha z zavarovanjem prometa na nivojskem prehodu. 
(7) Promet na nivojskem prehodu mora biti
varovan tako dolgo, dokler zadnje vozilo vlaka, za katerega je promet
zavarovan, ne prevozi območja nivojskega prehoda. 
(8) Postopek in pogoje, kako ugotovi
delavec, ki zapornice zapira na daljavo s pomočjo žicevodov in se nivojski
prehod z mesta rokovanja ne vidi, da zavarovanje prometa na nivojskem prehodu
ni več potrebno, predpiše upravljavec v operativnem predpisu.
154. člen
(ravnanja, kadar so naprave za zavarovanje
prometa na nivojskem prehodu v okvari)
(1) Če se ugotovi, da so naprave za zavarovanje
prometa na nivojskem prehodu v okvari, je treba o tem takoj obvestiti
progovnega prometnika oziroma prometnika sosednjih postaj in vzdrževalca SV
naprav. Do odprave napake je treba poskrbeti za zavarovanje prometa s čuvajem
nivojskega prehoda oziroma o okvari obveščati strojevodje. Kadar se na teh
napravah pojavi izrednost, ki ne vpliva na varnost prometa, se o tem obvesti
samo vzdrževalca SV naprav. 
(2) Strojevodja mora okvaro naprav za
zavarovanje prometa na nivojskem prehodu, o kateri ni bil obveščen, javiti
takoj po radijski zvezi progovnemu prometniku oziroma prometniku. Če vlečno
vozilo nima radijske zveze, mora strojevodja vlak ustaviti na prvi postaji in o
okvari obvestiti prometnika. 
(3) V primeru okvare naprave za zavarovanje
prometa na nivojskem prehodu, kjer promet zavaruje čuvaj nivojskega prehoda,
mora čuvaj nivojskega prehoda o tem takoj s fonogramom obvestiti progovnega
prometnika ali prometnika sosednjih postaj in fizično varovati promet na tem
prehodu. Progovni prometnik ali prometnik postaje, ki je bližje začetku proge,
mora o okvari obvestiti vzdrževalca SV naprav. 
(4) Če čuvaj nivojskega prehoda varuje
promet na več nivojskih prehodih hkrati, ga mora najprej zavarovati na tistih,
na katerih so naprave brezhibne, nato pa fizično na tistem nivojskem prehodu,
kjer so naprave v okvari. 
(5) Če strojevodja sporoči, da promet na
nivojskem prehodu, ki ga varuje čuvaj nivojskega prehoda, ni varovan, se šteje,
da promet na nivojskem prehodu ni zavarovan do odprave vzroka oziroma zasedbe nivojskega
prehoda z drugim čuvajem. 
(6) Če zaradi okvare na napravah za
zavarovanje prometa na nivojskem prehodu, ki je glede na smer vožnje vlaka za
službenim mestom, promet ni zavarovan, čuvaj prehoda pa ga ne more fizično
zavarovati pred prihodom vlaka in ne utegne o tem obvestiti progovnega
prometnika oziroma prometnika pred odhodom vlaka s postaje tako pravočasno, da
bi ta lahko obvestil strojevodjo, mora zaustaviti vlak pri čuvajnici in sam
obvestiti strojevodjo, da promet na nivojskem prehodu ni zavarovan. 
(7) Če zaradi okvare naprav za zavarovanje
prometa na nivojskem prehodu, ki je glede na smer vožnje vlaka pred čuvajnico,
promet ni zavarovan, čuvaj prehoda pa ga ne more fizično zavarovati pred
prihodom vlaka, mora s fonogramom zahtevati od progovnega prometnika oziroma
prometnika ali izvršilnega železniškega delavca prvega službenega mesta pred
nivojskim prehodom, da obvesti strojevodjo. Strojevodjo mora prometnik
obvestiti s Splošnim nalogom ali s fonogramom. Osebje službenih mest obveščanje
opravi ustno, progovni prometnik pa s fonogramom. 
(8) Čuvaj nivojskega prehoda fizično varuje
promet na njem na naslednji način: 
1.     
podnevi z vzdignjeno in iztegnjeno roko, z dlanjo, usmerjeno proti
prihajajočemu cestnemu vozilu; 
2.     
ponoči z mahanjem z ročno signalno svetilko z rdečo lučjo vodoravno
proti prihajajočemu cestnemu vozilu. 
(9) Strojevodja mora vlak ustaviti pred
nivojskim prehodom brez posebne zahteve: 
1.     
če kontrolni signal kaže signalni znak 'Ustavite pred nivojskim
prehodom'; 
2.     
kadar traja potovanje od vklopnega mesta do nivojskega prehoda več kot 4
minute in 
3.     
če se ustavi med čuvajem in nivojskim prehodom, na katerem čuvaj varuje
promet. 
(10) Po ustavitvi pred nivojskim prehodom
da strojevodja signalni znak 'Pazi' ter, če je nivojski prehod prost, previdno
prepelje preko nivojskega prehoda, nato pa nadaljuje z redno hitrostjo.
155. člen
(obveščanje strojevodij o okvarah naprav
za zavarovanje prometa na nivojskih prehodih)
(1) O okvarah naprav za zavarovanje prometa
na nivojskih prehodih se strojevodje obvešča z Nalogom za vožnjo vlaka, s
Splošnim nalogom ali fonogramom, v katerem je treba navesti kilometrsko mesto
in oznako nivojskega prehoda z navedbo postaj, med katerima so naprave za
zavarovanje prometa v okvari. 
(2) Strojevodjo je treba obvestiti o okvari
naprav za zavarovanje prometa na nivojskem prehodu: 
1.     
s Splošnim nalogom na krajevno vodeni postaji pred nivojskim prehodom,
če promet na nivojskem prehodu ni zavarovan, katerega besedilo se glasi: 
'Med postajama (ime postaje) in (ime postaje) v km …….. promet na
nivojskem prehodu št. ….. ni zavarovan. Ustavite pred nivojskim prehodom.' 
Splošni nalog z navedeno
vsebino se izda v naslednjih primerih: 
a)   
če promet na nivojskem prehodu z avtomatskimi napravami, katerih
delovanje preverja strojevodja preko kontrolnega signala, kontrolni signal ne
signalizira nobenega signalnega znaka ali signalizira nepravilen signalni znak;
b)   
če so zapornice odprte na nivojskem prehodu z avtomatskimi napravami,
katerih delovanje se preverja daljinsko; 
c)   
če so zapornice odprte na nivojskem prehodu, na katerem se zapornice
zapirajo na daljavo in so v okvari. 
2.     
na krajevno vodeni postaji zadnjega postanka s Splošnim nalogom oziroma
na izhodni postaji z Nalogom za vožnjo vlaka ali Splošnim nalogom, katerega
besedilo se glasi: 
'Med postajama (ime postaje) in (ime postaje) v km …….. naprave za
zavarovanje prometa na nivojskem prehodu št. ….. v okvari. Promet varuje čuvaj
nivojskega prehoda. Vozite z največ 100 km/h.'; 
Nalog za vožnjo vlaka ali
Splošni nalog z navedeno vsebino se izda v naslednjih primerih: 
a)   
če promet na nivojskem prehodu z avtomatskimi napravami, katerih
delovanje preverja strojevodja preko kontrolnega signala, varuje čuvaj
nivojskega prometa; 
b)   
če so zapornice odprte na nivojskem prehodu z avtomatskimi napravami,
katerih delovanje se preverja daljinsko, promet pa varuje čuvaj nivojskega
prehoda; 
c)   
če so zapornice odprte na nivojskem prehodu, na katerem zapornice zapira
čuvaj nivojskega prehoda zato, ker so v okvari, promet pa varuje čuvaj
nivojskega prehoda fizično; 
3.     
z ustavitvijo vlaka na daljinsko vodeni postaji pred nivojskim prehodom
in obveščanjem preko telekomunikacijskih naprav s fonogramom, predpisanim v
prvi točki tega odstavka; 
4.     
z ustavitvijo na daljinsko vodeni postaji zadnjega postanka pred
nivojskim prehodom ali zadnji daljinsko vodeni postaji pred nivojskim prehodom
in obveščanjem preko telekomunikacijskih naprav s fonogramom, predpisanim v
drugi točki tega odstavka. 
(3) Če je strojevodja obveščen, da mora
vlak ustaviti pred nivojskim prehodom, mora po ustavitvi vlaka pred nivojskim
prehodom oddati signalni znak 'Pazi' ter, če za prevoz nivojskega prehoda ni
ovir, previdno prepelje preko nivojskega prehoda, nato pa nadaljuje vožnjo z
redno hitrostjo. 
(4) O okvarah naprav za zavarovanje prometa
na nivojskih prehodih z daljinsko kontrolo strojevodij ni treba obveščati, če z
avtomatskimi napravami za zavarovanje prometa na nivojskem prehodu ravna čuvaj
nivojskega prehoda na kraju samem.
XXII. DELO OSEBJA PRI VLAKU
156. člen
(delo osebja pri vlaku)
(1) Pred obvestilom prometniku ali
progovnemu prometniku, da je vlak pripravljen za odhod, mora železniški
izvršilni delavec prevoznika vlak popisati in se prepričati, da je pravilno
sestavljen in opremljen, da masa vlaka ne presega načrtovane mase, da ni izrednosti
na vagonih in nakladu in da ni prekoračena dolžina vlaka. Po opravljenem
preskusu zavor mora preveriti, da je dejanski zavorni odstotek večji ali enak
potrebnemu zavornemu odstotku za predvideno relacijo vlaka. 
(2) Vse določbe tega poglavja, ki so predpisane
za delo osebja pri vlaku, veljajo tudi za delo na postajah, če je treba na njih
opraviti takšno delo.
157. člen
(vožnja vlaka na progi)
(1) Osebje, ki se nahaja na čelnem vozilu,
mora med vožnjo paziti na signalne znake glavnih signalov ter signalnih znakov
osebja postaj in službenih mest in ravnati v skladu s signalnimi znaki. Med
morebitnim postankom na progi daje potrebne odredbe strojevodja. V tem času
vlakospremno osebje ne sme zapuščati dodeljenih vagonov. 
(2) Če je vlak ustavljen zaradi nevarnega
mesta na progi in na tem mestu ni pristojnega vzdrževalca upravljavca, o tem,
ali nevarno mesto prevozi ali ne, odloči strojevodja. 
(3) Kadar se vlak ustavi pred glavnim
signalom, ker mu to odreja signalni znak 'Stoj', se mora strojevodja najpozneje
po preteku treh (3) minut pozanimati po telekomunikacijskih sredstvih o
razlogih za ustavitev vlaka in koliko časa bo predvidoma stal pred glavnim
signalom. 
(4) Če pri vožnji vlaka mimo glavnega
signala ali mimo signalne oznake 'Mesto avtostop naprave' avtostop naprava
ustavi vlak, mora strojevodja o ustavitvi vlaka zaradi aktiviranja avtostop
naprave obvestiti progovnega prometnika oziroma prometnika krajevno vodene
postaje in od njega dobiti dovoljenje za vožnjo s pogoji za nadaljnjo vožnjo. 
(5) O izrednosti med vožnjo vlaka mora
strojevodja obvestiti prometnika oziroma progovnega prometnika in tudi pisno
pooblaščenega delavca svoje organizacijske enote.
158. člen
(vožnja vlaka na postajo)
(1) Za uvoz vlaka na postajo so odločilni
signalni znaki, ki jih kažejo glavni signali. Strojevodja mora ustaviti vlak
pred glavnim signalom, ki kaže signalni znak 'Stoj' ali je nerazsvetljen. 
(2) Po ustavitvi vlaka pred glavnim
signalom sme strojevodja vožnjo nadaljevati: 
1.     
ko s signalnim znakom glavnega signala dobi dovoljenje za vožnjo ali 
2.     
ko ga progovni prometnik oziroma prometnik obvesti o neuporabnosti
signala in mu s fonogramom da dovoljenje za vožnjo ali 
3.     
ko ga izvršilni železniški delavec ustno obvesti o neuporabnosti signala
in mu da ročni signalni znak 'Naprej'. 
(3) Če je strojevodja o neuporabnosti
signala obveščen prej, preden pripelje do signala, mu vlaka ni treba ustaviti,
če pri signalu izvršilni železniški delavec daje ročni signalni znak 'Naprej'.
159. člen
(postanek vlaka na postaji in postajališču)
(1) Vlak se mora ustaviti na postaji tako,
da ne ovira uvoza, prevoza ali izvoza drugega vlaka. Pri določanju mesta
ustavitve je treba upoštevati varnost prometa in potnikov ter delo, ki ga je
treba opraviti pri vlaku. 
(2) Mesta, kjer se morajo najkasneje
ustaviti potniški vlaki, morajo biti na postajah in postajališčih označena s
signalno oznako 'Mesto ustavitve'. 
(3) Tovorni vlaki se morajo glede na vrsto
opremljenosti postaje s SV napravami ustaviti s čelom pred tirnim izvoznim ali
kritnim signalom, premikalnim signalom, mejnim tirnim signalom, meji
izoliranega odseka oziroma pri prvi ločnici na izvozni strani, če pa se od tira
cepi tir proti izvozni strani, pri vrhu cepne kretnice. 
(4) Lokomotivski vlaki se morajo praviloma
ustaviti pred prometnim uradom. 
(5) Ko se potniški vlak ustavi zaradi
vstopa ali izstopa potnikov, ga strojevodja ne sme premakniti, dokler od
vlakospremnika, ki mu je krajevno najbližje, ne dobi signalnega znaka
'Pripravljeno za odhod'. 
(6) Kadar se vlak ustavi na postaji, na kateri
po operativnem voznem redu nima postanka, se mora strojevodja, če o vzroku
postanka ni dobil obvestila, preko telekomunikacijskih naprav takoj, sicer pa
najpozneje po preteku 3 minut, javiti prometniku oziroma progovnemu prometniku
zaradi sprejema obvestil. Če vlak ustavi strojevodja sam, je postopek enak. 
(7) Med postankom vlaka na postaj ali
službenem mestu mora biti vlak zavrt. 
(8) Na postaji menjave strojevodij mora
strojevodja predati spremne listine in druge dokumente vlaka strojevodji, ki bo
prevzel vlak, ali vlakovodji oziroma delavcu, ki ga določi prevoznik. 
(9) Pri predaji vlaka mora osebje, ki
predaja vlak, obvestiti osebje, ki prevzema vlak, o posebnostih pri vlaku (o
izrednih pošiljkah, o vagonih s spremljevalci in podobnem).
XXIII. IZREDNOSTI MED VOŽNJO
160. člen
(ravnanje pri izjemni ustavitvi vlaka na
odprti progi)
(1) Strojevodja mora ustaviti vlak takoj,
ko na vlaku, na progi ali na voznem omrežju opazi kar koli, kar bi lahko
ogrožalo nadaljnjo vožnjo njegovega ali drugega vlaka. 
(2) Če se vlak izjemoma ustavi na odprti
progi in ne more v 3 minutah nadaljevati vožnje ali če bi se na postajališču
zadrževal več kot 3 minut po preteku z voznim redom posameznega vlaka
določenega postanka, mora strojevodja o tem takoj obvestiti progovnega
prometnika ali prometnika ene od sosednjih krajevno vodenih postaj. Pri tem
mora navesti tudi kilometrsko mesto nahajanja čela vlaka. 
(3) Če strojevodja oceni, da bo za odpravo
napake potreboval več kot 15 minut in nima radijske zveze, progovni telefon pa
je oddaljen več kot 200 metrov, mora oditi k progovnemu telefonu. 
(4) Če ugotovi, da ovire pri vlaku ne more
odpraviti, mora zahtevati pomožno lokomotivo in se nato ravnati po navodilih
progovnega prometnika ali prometnika ene od sosednjih krajevno vodenih postaj.
Vlaka ni dovoljeno premakniti, dokler ne prispe pomožna lokomotiva. 
(5) Če strojevodja opazi kakršno koli
izrednost, ki ogroža vožnje vlakov, mora o tem takoj obvestiti progovnega
prometnika ali prometnika sosednjih krajevno vodenih postaj. Če progovnega
prometnika ali prometnikov ne more obvestiti, ali je prejel obvestilo, da je
vlak že odpeljal po drugem tiru, mora opozoriti strojevodjo prihajajočega vlaka
s prižiganjem in ugašanjem dolgih luči, s prižiganjem rdečih luči in dajanjem
signalnega znaka 'Nevarnost, zavri'. 
(6) Vlak, ki se izjemoma ustavi na odprti
progi, je treba takoj zavarovati pred samopremaknitvijo. 
(7) Po sprejemu obvestila, da se je vlak
nepredvideno ustavil na odprti progi, mora progovni prometnik ali prometnika
sosednjih krajevno vodenih postaj glede na vrsto signalnovarnostne naprave
onemogočiti postavitev izvozne poti in namestiti opozorilo z napisom 'Proga
zasedena' ali blokirati postavitev izvozne poti. Blokada oziroma opozorilo se
sme odstraniti šele, ko vlak prispe na naslednjo postajo.
161. člen
(nadaljevanje vožnje ali umik vlaka z
odprte proge)
(1) Vlaki brez vlakospremnega osebja ne
smejo voziti v delih ali riniti nazaj na postajo, ampak mora strojevodja
zahtevati pomožno lokomotivo. 
(2) Pri izjemni ustavitvi vlaka na odprti
progi zaradi okvare na vlaku ali na progi se mora strojevodja glede na stanje
odločiti, ali vlak nadaljuje vožnjo cel ali v delih do naslednje postaje ali pa
se umakne nazaj na predhodno postajo. 
(3) Če vlak nadaljuje vožnjo v delih do
naslednje postaje, mora strojevodja o vožnji v delih obvestiti progovnega
prometnika ali prometnika naslednje krajevno vodene postaje, preden nadaljuje
vožnjo. Če strojevodja ne more obvestiti progovnega prometnika ali prometnika,
mora vlak ustaviti najkasneje pred uvozno kretnico naslednje postaje in o
stanju obvestiti prometnika, ki vodi promet na tej postaji. 
(4) Del vlaka, ki ostane na odprti progi,
mora varovati vlakospremnik. 
(5) Če po del vlaka, ki vozi brez
vlakospremnega osebja, prispe pomožna lokomotiva in mora vlak prepeljati v
delih, mora s pomožno lokomotivo prispeti tudi izvršilni železniški delavec, ki
bo varoval del vlaka, ki bo ostal na progi. 
(6) Sklepni signal vlaka, ki vozi v delih,
mora ostati na tistem delu vlaka, ki ostane na progi. 
(7) Progovni prometnik ali prometnik
oziroma odjavnik sme dati odjavo šele po prihodu zadnjega dela vlaka. 
(8) Če se strojevodja odloči, da bo vlak
umaknil nazaj na predhodno postajo, mora od progovnega prometnika oziroma
prometnika predhodne krajevno vodene postaje dobiti dovoljenje za vožnjo na
predhodno postajo. Progovni prometnik oziroma prometnik predhodne krajevno
vodene postaje sme dati dovoljenje za vožnjo na predhodno postajo šele po tem,
ko je o nameravanem umiku vlaka obvestil osebje vseh službenih mest. Pred
izdajo dovoljenja za vožnjo mora poskrbeti za zavarovanje vozne poti in prometa
na nivojskih prehodih. V primeru, da promet na nivojskem prehodu ni zavarovan,
mora prometnik ali progovni prometnik o tem obvestiti strojevodjo. Prvo vozilo
v smeri rinjenja mora zasesti izvršilni železniški delavec prevoznika, ki mora
biti strokovno usposobljen za premik ter pozna razmere na progi in ki bo
oddajal ustrezne signalne znake. Prevoznik v operativnem predpisu predpiše
postopek obveščanja delavca, ki bo zasedel prvo vozilo na čelu rinjenega vlaka
s strani strojevodje.
XXIV. VODENJE PROMETA VLAKOV MED VZDRŽEVALNIMI DELI NA PROGI
IN POSTAJAH
162. člen
(zapora proge ali tira)
(1) Izločitev proge oziroma postajnega tira
iz uporabe se imenuje zapora proge oziroma zapora tira. Zapora proge je zaprtje
enotirne proge oziroma obeh tirov dvotirne proge. 
(2) Zapora je lahko pričakovana ali
nepričakovana. 
(3) Pričakovana zapora proge oziroma tira
je tedaj, kadar je progo ali postajni tir treba izločiti iz uporabe zaradi
predvidenih del. Pričakovano zaporo dovoljuje prometna operativa z izdajo
obvestila o zapori tira ali proge. V obvestilu natančneje predpiše organizacijo
in pogoje izvajanja zapore proge ali tira. 
(4) Nepričakovana zapora proge oziroma tira
je tedaj, kadar je proga ali postajni tir izločen iz uporabe zato, ker je
postal nenadoma nevozen ali se zaradi odprave motenj na progi ali postajnem
tiru proga ali tir zapre. 
(5) Pričakovano zaporo proge in glavnih
tirov dovoljuje prometna operativa na pisno zahtevo. Zahteva mora biti
predložena tako pravočasno, da lahko upravljavec izdela mesečni plan zapor.
Postopek odobritve zapor ter izdaje obvestila o zapori proge ali tira predpiše
upravljavec v operativnem predpisu. 
(6) Pri zapori elektrificirane proge ali
tira je treba določiti, ali naj se napetost v voznemu omrežju izklopi ali ne. 
(7) O odobreni zapori proge mora prometna
operativa voditi evidenco in najmanj 5 dni pred predvidenim začetkom izvajanja
zapore obvestiti najmanj: 
1.     
postaje na progi, ki jih izvajanje zapore zadeva in so določene v
obvestilu; 
2.     
progovnega prometnika ali vlakovnega dispečerja na odseku, kjer se bo
vršila zapora; 
3.     
izhodne postaje vlakov; 
4.     
pristojnega vzdrževalca; 
5.     
izvajalca del in 
6.     
prevoznike, ki izvajajo storitve na taki progi ali odseku proge. 
(8) Evidenca zapor proge in/ali tirov, ki
jo vodi prometna operativa, mora biti dostopna prometniku oziroma progovnemu
prometniku. Če na postaji ni dostopne evidence, ki jo vodi prometna operativa,
mora prometnik voditi to evidenco za odsek do prve postaje, ki ima dostop do
evidence, ki jo vodi prometna operativa. 
(9) Evidenca zapor proge in/ali tirov mora
vsebovati najmanj: 
1.     
datum in čas začetka in konca zapore proge in/ali tira; 
2.     
mesto zapore (številko postajnega tira, levi, desni tir, odsek med
postajama, številko proge pri OP, …); 
3.     
številko odredbe o zapori; 
4.     
izvajalca. 
(10) Zapore proge ali tira ni dovoljeno
začeti brez dovoljenja progovnega prometnika ali prometnika. Pristojni
vzdrževalec mora sporazumno s prometnikom ene od sosednjih krajevno vodenih
postaj vpisati čas začetka zapore proge v prometni dnevnik oziroma z odprte
proge s fonogramom hkrati obvestiti progovnega prometnika ali prometnika
sosednjih krajevno vodenih postaj. Vpisani čas začetka zapore proge v prometni
dnevnik mora prometnik te postaje takoj s fonogramom sporočiti progovnemu
prometniku, prometniku sosednje krajevno vodene postaje in vsem prometnikom
lastne postaje. Če pristojni vzdrževalec javi čas začetka zapore proge z odprte
proge, morata prometnika sosednjih krajevno vodenih postaj začetek zapore
vpisati v prometna dnevnika. Konec zapore proge ali tira mora pristojni
vzdrževalec obvezno vpisati v prometni dnevnik krajevno vodene postaje oziroma
s fonogramom javiti progovnemu prometniku. Pristojni vzdrževalec mora vpisati
tudi, da so vsa vozila in predmeti umaknjeni s proge ali tira, da je proga ali
tir sposoben za promet, ter predpisati hitrost in druge pogoje za varen promet.
(11) Pristojni vzdrževalec mora pri zapori
proge organizirati zavarovanje mesta dela na odprti progi po določbah
Signalnega pravilnika in mesto dela javiti progovnemu prometniku ali prometniku
krajevno vodene postaje. Na enem medpostajnem odseku je lahko več mest dela, ki
morajo biti zavarovana po določbah Signalnega pravilnika vsako zase. 
(12) O začetku in koncu zapore proge mora
prometnik s fonogramom obvestiti tudi kretnika. Med zaporo proge mora(jo)
progovni prometnik oziroma prometniki sosednjih krajevno vodenih postaj, glede
na vrsto signalnovarnostne naprave, onemogočiti (blokirati) postavitev izvozne
poti na zaprti tir ali namestiti opozorilo. Blokada oziroma opozorilo se sme
odstraniti šele, ko je zapora končana. Premik na izvoznem tiru je v času zapore
dovoljeno vršiti le do signala 'Premikalni mejnik', ki je ob uvoznem tiru. 
(13) Soglasje za neposredni začetek zapore
proge ali tira daje progovni prometnik oziroma prometnik krajevno vodene
postaje na podlagi obvestila o zapori tira. 
(14) V odobritvi zapore tira (proge) morajo
biti določeni ukrepi v času trajanja zapore. Če se odobreni čas trajanja
pričakovane zapore podaljša, se nadaljevanje zapore šteje kot nepričakovana
zapora.
163. člen
(promet vlakov po nepravem tiru)
(1) Na dvotirni progi vlaki praviloma
vozijo po pravem tiru in izjemoma po nepravem tiru. Vožnja po nepravem tiru je
lahko pričakovana, nepričakovana ali izjemna. 
(2) Če je vožnja po nepravem tiru zaradi
kakršnega koli razloga vnaprej določena, je taka vožnja 'pričakovana vožnja po
nepravem tiru'. 
(3) Če se promet zaradi kakršnegakoli
vzroka na enem tiru dvotirne proge prekine in morajo vlaki voziti po nepravem
tiru, je taka vožnja 'nepričakovana vožnja po nepravem tiru'. 
(4) Kadar vozi vlak po nepravem tiru
dvotirne proge v času, ko sta oba tira vozna, je taka vožnja 'izjemna vožnja po
nepravem tiru'. Izjemno vožnjo po nepravem tiru dovoli vlakovni dispečer ali
progovni prometnik. 
(5) O uvedbi pričakovane, nepričakovane ali
izjemne vožnje po nepravem tiru je treba obvestiti strojevodjo, postaje in
službena mesta, na elektrificiranih progah pa še dispečerja stabilnih naprav
elektrovleke. 
(6) Pred uvedbo pričakovane vožnje po
nepravem tiru mora prometna operativa izdati obvestilo o zapori, v katerem
določi čas (uro in minuto) in številko vlaka, za katerim bodo vsi vlaki vozili
po enem tiru. Obvestilo mora biti pravočasno razdeljeno vsem, ki jih vožnja po
enem tiru zadeva. 
(7) Strojevodja se o uvedbi pričakovane ali
nepričakovane vožnje po nepravem tiru in ravnanju pri vožnji po nepravem tiru
praviloma obvešča z Nalogom za vožnjo vlaka na izhodni postaji. Če strojevodja
o vožnji po nepravem tiru ni bil obveščen na izhodni postaji ali s Splošnim
nalogom na postaji zadnjega postanka, je treba vlak na postaji, kjer začne
vožnjo po nepravem tiru, ustaviti in strojevodjo o vožnji po nepravem tiru
obvestiti s Splošnim nalogom oziroma na daljinsko vodeni postaji s fonogramom. 
(8) Vlaki, ki vozijo po nepravem tiru proge
z APB, vozijo le v razmiku medpostajnega odseka. Vlaki, ki vozijo po istem tiru
v nasprotni smeri in je zanje ta tir pravi tir, vozijo v razmiku blokovnega odseka.
(9) Za vlak, ki vozi po nepravem tiru, so
uvozni in kritni signali ob pravem tiru ter izvozni signali, ki niso prirejeni
za vožnjo po nepravem tiru, neuporabni. Dovoljenje za vožnjo mimo njih se da: 
1.     
z dajanjem ročnega signalnega znaka 'Naprej' pri teh signalih, ali 
2.     
s Splošnim nalogom, ali fonogramom na postaji, kjer vlak prehaja na
nepravi tir, ki se glasi: 
'Izvozni (postajni
kritni) signal/i postaje (ime postaje)
neuporaben/bni. Izvoz prost, ročni signalni znaki se ne dajejo.' (Priimek
prometnika ali progovnega prometnika.) 
(10) V času prometa v obe smeri po istem
tiru dvotirne proge, na kateri ni organiziran obojestranski promet, se ne glede
na opremljenost proge s progovnimi SV napravami zahtevajo in dajejo dovoljenja
za vse vlake z dogovarjanjem. Odjave se dajejo samo za vlake, ki vozijo v
razmiku medpostajnega odseka in za zadnji vlak, ki je vozil v blokovnem razmiku
pred spremembo smeri vožnje. 
(11) Zavarovanje vozne poti za izvoz vlaka
na nepravi tir se opravi na način, ki je predpisan z navodili za ravnanje s
postajno in progovno signalnovarnostno napravo. 
(12) Ravnanje z napravami APB ali MO pred
dajanjem dovoljenja za vožnjo vlaka na nepravi tir je treba predpisati v
navodilu za ravnanje s signalnovarnostno napravo in je priloga postajnemu
poslovnemu redu. 
(13) Zavarovanje prometa na nivojskih
prehodih z avtomatskimi napravami za zavarovanje prometa mora biti predpisano v
navodilih za ravnanje z napravami za zavarovanje prometa za vsak nivojski
prehod posebej. O ravnanju pri vožnji prek nivojskega prehoda, kadar promet na
nivojskem prehodu ni zavarovan, je treba obvestiti strojevodjo za vsak primer
posebej. 
(14) Pri vožnji vlaka po nepravem tiru se
strojevodjo obvesti z Nalogom za vožnjo ali Splošnim nalogom o največji
dovoljeni progovni hitrosti in počasnih vožnjah. Hitrost vlaka pri vožnji po
nepravem tiru ne sme biti večja kot 100 km/h. 
(15) Kadar je uvedena vožnja po nepravem
tiru prek več medpostajnih odsekov, smejo vlaki prevoziti vmesne postaje, ki
niso opremljene z glavnimi signali za vožnjo po nepravem tiru, s hitrostjo
največ 50 km/h. Če je treba vlak zaradi vrste zavarovanja postaje ali iz drugih
varnostih razlogov izjemoma ustaviti tudi na tej postaji, je treba strojevodjo
o tem pravočasno obvestiti z Nalogom za vožnjo vlaka, Splošnim nalogom ali
telekomunikacijskimi napravami. 
(16) Če strojevodje vlaka, ki stoji na
pravem tiru, ni bilo mogoče obvestiti o izjemni vožnji vlaka po nepravem tiru,
je treba strojevodjo vlaka, ki izjemoma vozi po nepravem tiru, obvestiti o
kilometrskem položaju vlaka, ki stoji, in o tem, da strojevodja tega vlaka ni
obveščen o izjemni vožnji vlaka po nepravem tiru ter da mora mimo ustavljenega
vlaka voziti s hitrostjo po preglednosti proge in večkrat oddati signalni znak
'Pazi'. 
(17) Na postajah, kjer je kretnik in
sodeluje pri zavarovanju vlakovne vozne poti, ga je treba obvestiti o
pričakovani, nepričakovani in/ali izjemni vožnji vlaka po nepravem tiru takoj,
ko nastane potreba po taki vožnji, najkasneje pa pred izdajo ukaza za
zavarovanje vozne poti vlaka na nepravi tir oziroma pred oddajo dovoljenja
sosednji postaji za vožnjo vlaka po nepravem tiru s fonogramom: 
'Od .........
ure ......... min. vozijo vlaki od postaje (ime postaje) do postaje: (ime
postaje) po nepravem tiru.' (Priimek prometnika.) 
(18) Kretnika je treba obvestiti o
prenehanju voženj po nepravem tiru po vožnji zadnjega vlaka na nepravi tir
oziroma po uvozu zadnjega vlaka z nepravega tira. 
(19) Obvestilo o vožnji vlakov po nepravem
tiru pomeni za kretnika, da sme dovoliti premik brez dovoljenja prometnika le
do signala 'Premikalni mejnik', ne glede, na kateri tir se premika. 
(20) V fonogramih za zavarovanje vozne poti
vlakov je treba v besedilu dodati za številko tira besede 'z nepravega tira'
oziroma 'na nepravi tir'. Ukaz za zavarovanje vozne poti za prevoz vlaka, ki
vozi po nepravem tiru, se daje posebej za uvoz in posebej za izvoz.
164. člen
(obojestranski promet)
(1) Proge oziroma odseki prog, namenjeni
obojestranskem prometu, morajo biti opremljeni z napravami MO ali APB za vsak
tir v obe smeri, s kontrolo prostosti tira na prostornih odsekih, ki
zagotavljajo varen promet vlakov v obe smeri. Za vodenje prometa vlakov pri
obojestranskem prometu je treba vsak tir posebej šteti kot enotirno progo. 
(2) V grafikonu in Navodilu o progi je
treba vpisati proge ali odseke prog, ki so usposobljene za obojestranski
promet. Pri obojestranskem prometu vozi vlak po rednem tiru tedaj, ko vozi po
tiru, ki je za to smer določen v voznem redu posameznega vlaka. 
(3) Če je na odseku proge, kjer je
organiziran obojestranski promet, izvozni signal neuporaben, je treba
strojevodjo dokazno obvestiti o neuporabnosti izvoznega signala in o tem, po
katerem tiru (rednem ali sosednjem) bo vlak peljal. 
(4) Na odsekih prog z obojestranskim
prometom morajo biti največje dovoljene progovne hitrosti za oba tira prikazane
na tem odseku v voznem redu posameznega vlaka. 
(5) Potniški vlak lahko vozi po sosednjem
tiru in ima postanek na postajališču, če je na postajališču urejen varen dostop
potnikov na perone. O vožnji potniškega vlaka, ki ima postanek na takem
postajališču, je treba potnike obvestiti na način, ki ga predpiše upravljavec v
postajnem poslovnem redu.
165. člen
(predvidena zapora enega tira dvotirne
proge, za daljše obdobje)
(1) Če se na dvotirnih progah predvideva
zapora enega tira za daljše obdobje, se uvede promet po enem tiru v obe smeri
in se ta tir šteje kot enotirna proga, za katero veljajo vse določbe za
enotirne proge. Poleg tega je treba izpolniti še naslednje pogoje: 
1.     
izdelati je treba operativni vozni red za enotirno progo (grafikon,
izvlečke iz operativnega voznega reda in predpisati postopke za uravnavanje
prometa po enem tiru v obe smeri) in ga objaviti najkasneje 15 dni pred
začetkom uporabe; 
2.     
na tem odseku mora biti sporazumevanje dokazno; 
3.     
prehod vlakov z dvotirne proge na enotirni odsek in obratno je treba
omogočiti z neposredno tirno zvezo brez vzvratne vožnje; 
4.     
tirne zveze za prehod na postaji je treba vključiti v sistem zavarovanja
postaje; 
5.     
tirne zveze za prehod na odprti progi je treba urediti tako, da ima
cepna kretnica ščitni tir, da se zavaruje z glavnim signalom, katerega signalni
znaki so predsignalizirani in da je cepna kretnica v odvisnosti z glavnim
signalom ter kontrolirana s krajevno vodene postaje ali centra vodenja prometa;
6.     
dovoljenje za vožnjo se daje s signalnimi znaki glavnih signalov, ki
morajo biti predsignalizirani; 
7.     
če vodi prepeljevalna pot na tir, kjer se opravljajo dela, je treba za
zadnjo izvozno kretnico na razdalji najmanj 50 metrov vgraditi raztirnik in ga
vključiti v sistem zavarovanja postaje; 
8.     
če se promet opravlja v odjavnem razmiku ali se določi takšen način
vodenja prometa zaradi povečanja prepustne moči proge, je treba odjavnice
urediti tako, da: 
a)   
se odjavnice opremijo z glavnimi signali, katerih signalni znaki morajo
biti predsignalizirani; 
b)   
se promet na progi z napravami APB po pravem tiru odvija v razmiku
blokovnega odseka po signalnih znakih prostornih signalov, v nasprotni smeri pa
v razmiku odjavnega odseka; 
c)   
se promet na progah, ki nimajo naprav APB, odvija v obe smeri v odjavnem
razmiku, odjavnice pa je treba opremiti s telefonom; zagotoviti je treba
dokazno sporazumevanje z odjavnicami; 
9.     
če se izvajajo dela na več zaporednih medpostajnih odsekih, mora biti
sistem zavarovanja postaje, ki se nahaja med delovišči, urejen tako, da je
mogoč uvoz in izvoz v obe smeri s signalnovarnostno napravo; 
10.  
na postajah, s katerih se uravnava promet na delu proge z enotirnim
prometom, se mora služba opravljati neprekinjeno. 
(2) Kadar se opravlja promet po enem tiru v
obe smeri na odseku dvotirne proge, se strojevodja o odseku proge, na katerem
se opravlja promet po enem tiru v obe smeri in bi to bil zanj nepravi tir,
obvešča na izhodni postaji vlaka oziroma na postaji, ki se določi v obvestilu o
zapori tira in uvedbi enotirnega prometa. Strojevodje se na teh postajah
obvešča tudi o vseh drugih ukrepih, ki jih morajo upoštevati na tem odseku.
166. člen
(varovanje delovnih skupin)
(1) Delovna skupina, ki dela tako, da se
delavci ali njihovo orodje stalno ali občasno nahaja v normalnem svetlem
profilu proge, mora biti vedno varovana s čuvajem. 
(2) Če čuvaj zaradi terenskih razmer ali
slabih vidnostnih pogojev (ostri loki, predori, mostovi, useki, nasipi. megla
ipd.) ne more tako pravočasno opozoriti delovne skupine, da prihaja vlak
oziroma, da čas od opozorila čuvaja, da prihaja vlak, ne zadostuje, da bi se
delavci in njihovo orodje do prihoda vlaka varno umaknili, mora čuvaj pred
začetkom del obvestiti progovnega prometnika oziroma prometnika o delu delovne
skupine ter zahtevati obveščanje o vožnji vlakov in progovnih vozil. V zahtevi
mora navesti mesto in čas začetka ter konca predvidenega dela delovne skupine.
V tem primeru je mesto dela službeno mesto. 
(3) Največje število delovnih skupin, za
katere se zahteva obveščanje o vožnjah vlakov in progovnih vozil, za posamezno
delovno mesto prometnika in/ali progovnega prometnika, določi upravljavec v
postajnem poslovnem redu ali operativnem predpisu. 
(4) Mesto dela na progi je potrebno
označiti v skladu s pravilnikom, ki ureja signalizacijo.
XXV. POSEBNE DOLOČBE O ELEKTRIFICIRANIH PROGAH
167. člen
(splošne določbe o elektrificiranih
progah)
(1) Na elektrificiranih progah je treba med
elektronapajalnima postajama oziroma centrom daljinskega vodenja stabilnih
naprav električne vleke in postajo, postajališči ter komunikacijskimi mesti na
progi zagotoviti posebno neposredno telefonsko zvezo. 
(2) Na postaji, praviloma v prostoru
prometnika, se morajo na vidnem mestu nahajati: 
1.     
načrt postajnega voznega omrežja, ki vsebuje: 
a)   
vsa stikala z ustreznimi številkami; 
b)   
barvno označene vozne vode in napajanje preko stikal; 
c)   
ločišča; 
d)   
ločilce; 
2.     
seznam izvršilnih železniških delavcev, ki so pooblaščeni za ravnanje s
stikali voznega omrežja; 
3.     
navodila za dajanje prve pomoči osebam, ponesrečenim z električnim
tokom. 
(3) Navodila za dajanje prve pomoči osebam,
ponesrečenim z električnim tokom, se morajo nahajati na vidnem mestu na vseh
mestih, kjer se zadržujejo potniki in uporabniki železniških storitev.
168. člen
(varnostni ukrepi pri nakladanju in
razkladanju vagonov)
(1) Za premik, nakladanje in razkladanje
vagonov na elektrificiranih progah veljajo poleg določb pravilnika, ki
predpisuje varnostne ukrepe pred previsoko napetostjo dotika na
elektrificiranih progah, tudi naslednje določbe: 
1.     
na stranskih tirih, namenjenih nakladanju in razkladanju vagonov, kjer
je vozni vod, sme biti napetost v voznem vodu vključena samo med premikom z
elektrovlečnim vozilom; 
2.     
vozni vod sme vklopiti oziroma izklopiti le za to določen in pooblaščen
delavec; pred vklopom se mora prepričati, ali je premikalno osebje o tem
obveščeno in ali so se delavci, ki nakladajo oziroma razkladajo vagone,
umaknili. 
(2) Če se mora nakladati ali razkladati na
tiru, kjer ni mogoče izklopiti napetosti v voznem vodu, se izjemoma lahko
naklada ali razklada le v zaprtih vagonih, mesto nakladanja ali razkladanja pa
mora varovati pooblaščen delavec prevoznika. 
(3) Pri razkladanju in nakladanju je
prepovedano postavljanje dolgih predmetov pokonci in vzpenjanje delavcev na
streho vagona. Pod voznim vodom, ki je pod napetostjo, je dovoljeno
gravitacijsko razkladanje vagonov pod pogojem, da se noben del vagona ne
približa kontaktnemu vodniku ali drugemu vodniku pod napetostjo bliže, kot je
to dovoljeno. Nakladanje in razkladanje odprtih vagonov pod voznim vodom je
dovoljeno le, če je napetost v voznih vodih v tem času izklopljena in so vozni
vodi ozemljeni. 
(4) Metanje sredstev za povezovanje ali
pritrjevanje prek naklada je dovoljeno le, če je napetost v voznem vodu in
napajalnem vodu izključena in vozni vod ozemljen. 
(5) Natančnejša navodila za delo pri
nakladanju ali razkladanju vagonov na elektrificiranih nakladalno-razkladalnih
tirih je treba določiti v postajnem poslovnem redu in poslovniku prevoznika. 
(6) Če se opazi nepravilnost na vagonu ali
premaknitev naklada, ki omogoča dotik z voznim vodom, se mora vlak takoj
ustaviti. Nepravilnost na vagonu ali nakladu se sme popravljati šele tedaj, ko
je napetost v voznem vodu izklopljena in vozni vod ozemljen. Če se je treba
povzpeti na železniško vozilo, je treba prej zahtevati in opraviti izklop
napetosti in vozni vod ozemljiti. 
(7) Pozimi mora postajno osebje in osebje
pri vlaku paziti, da višina snežne plasti na strehah železniških vozil ali na
nakladih ne preseže nakladalnega profila. Če je treba, mora z železniških vozil
odmetati sneg, pred tem pa mora biti napetost v voznem vodu izklopljena in
vozni vod ozemljen.
169. člen
(okvare na napravah električne vleke)
(1) Izvršilni železniški delavci na
elektrificiranih progah so dolžni takoj obvestiti progovnega prometnika,
prometnika ali dispečerja stabilnih naprav elektrovleke o vsaki okvari, ki jo
opazijo na voznem omrežju. V sporočilu morajo navesti odsek proge, kilometrsko
mesto in po možnosti tudi številke stebrov voznega omrežja na obeh straneh
mesta. 
(2) Če je vozno omrežje na nekem mestu
mehansko poškodovano, vendar sposobno za električno vleko, je treba strojevodje
vlakov z električnimi vlečnimi vozili o tem obveščati s Splošnim nalogom,
Nalogom za vožnjo ali fonogramom. V Splošnem nalogu, Nalogu za vožnjo ali
fonogramu je treba navesti kilometrsko mesto okvare, dovoljeno hitrost,
morebitno potrebo po spustitvi odjemnika toka in navesti, ali je mesto označeno
s signali za ravnanje z odjemnikom toka.
170. člen
(izpad napetosti v postajnem voznem vodu)
(1) Kadar je treba sprejeti vlak z
električnim vlečnim vozilom na postajo, katere vozni vod je brez napetosti, je
treba strojevodjo o tem obvestiti s Splošnim nalogom, Nalogom za vožnjo ali
fonogramom. V Splošnem nalogu, Nalogu za vožnjo ali fonogramu je treba navesti
mesto, od katerega je vozni vod brez napetosti, in kako naj vlak uvozi na
postajo. 
(2) Progovni prometnik oziroma prometnik da
dovoljenje za vožnjo tako, da vlaku ni treba zmanjšati hitrosti ali se ustaviti
pri uvoznem signalu in da lahko s kinetično energijo uvozi na postajo. 
(3) Če strojevodje o izpadu napetosti ni
bilo mogoče obvestiti, je treba vlak ustaviti pri uvoznem signalu in ga
obvestiti, da je vozni vod postaje brez napetosti in o tem, da je treba uvoziti
na postajo s spuščenim odjemnikom toka ali pa počakati na pomožno lokomotivo. 
(4) Če mora vlak odpeljati s postaje, na
kateri je vozni vod brez napetosti, je treba vlak potisniti z dizelskim vlečnim
vozilom do mesta, kjer je vozni vod pod napetostjo. Odjemnik toka električnega
vlečnega vozila mora biti spuščen vse dotlej, dokler ne pride elektrovlečno
vozilo pod vozni vod, ki je pod napetostjo. V tem primeru veljata za
nadaljevanje vožnje vlaka naslednji določbi: 
1.     
če električno vlečno vozilo vzdržuje predpisani delovni tlak v glavnem
zavornem vodu, potisne vlak nepripeta doprega do kraja, kjer je vozni vod pod
napetostjo; na tem kraju doprega zaostane za vlakom in se vrne na postajo, vlak
pa nadaljuje vožnjo brez postanka; 
2.     
če električno vlečno vozilo v glavnem zavornem vodu nima delovnega tlaka
ali pa ga ne more vzdrževati, potisne vlak pripeta doprega, vključena v glavni
zavorni vod, do kraja, kjer je vozni vod pod napetostjo. Tam se mora vlak
ustaviti, električno vlečno vozilo mora doseči v glavnem zavornem vodu vlaka
predpisani delovni tlak, zatem se doprega odpne in vrne na postajo. Preden vlak
nadaljuje vožnjo, je pri njem treba opraviti delni preskus zavor. 
(5) O načinu vožnje vlaka v takih primerih
mora progovni prometnik oziroma prometnik obvestiti strojevodjo s Splošnim
nalogom, Nalogom za vožnjo ali fonogramom, kretnika pa po telefonu.
171. člen
(izpad napetosti v progovnem voznem vodu)
(1) Kadar strojevodja med vožnjo vlaka na
odprti progi ugotovi, da je napetost v voznem vodu izpadla, mora vlak ustaviti
ter o ustavitvi vlaka in izpadu napetosti obvestiti progovnega prometnika ali
prometnika. 
(2) Če strojevodja ugotovi, da je napetost
v voznem vodu izpadla in nima radijske zveze, sme vožnjo nadaljevati do prvega
komunikacijskega mesta, če to dovoljujejo nagibne razmere, s hitrostjo po
preglednosti proge. 
(3) Če je izpadla napetost na progi v
ravnini ali v vzponu in vlak ne more nadaljevati vožnje do prvega
komunikacijskega mesta, radijske zveze pa nima, čaka na električno napetost 3
minute. Če električne napetosti tudi po tem času ni, mora strojevodja o tem
obvestiti progovnega prometnika ali prometnika z najbližjega komunikacijskega
mesta, dalje pa se ravnati po njunih navodilih. 
(4) Ko prejme progovni prometnik ali
prometnik sporočilo o izpadu napetosti v progovnem voznem vodu, mora sporazumno
z dispečerjem stabilnih naprav elektrovleke odločiti, ali naj: 
1.     
vlak čaka na ponovni vklop napetosti; 
2.     
vlak počaka na pomožno lokomotivo; 
3.     
vlak sporazumno s strojevodjem sprejme na postajo, če to omogoča nagib
proge. 
(5) Če strojevodja ugotovi, da je prišlo do
izpada napetosti v voznem vodu zaradi okvare na vodu, mora takrat, ko o tem
obvesti progovnega prometnika ali prometnika sosednjih krajevno vodenih postaj,
to posebej poudariti. Progovni prometnik oziroma prometnik mora o okvari
voznega voda obvestiti dispečerja stabilnih naprav elektrovleke. O tem, ali sme
vlak mesto okvare prevoziti s spuščenim odjemnikom toka ali pa je treba okvaro
najprej odpraviti in šele potem dovoliti prevoz, odloči dispečer stabilnih
naprav elektrovleke, ki mora sporočiti, koliko časa bo ovira trajala.
172. člen
(prenehanje napajanja voznih vodov iz
elektronapajalne postaje)
(1) Če nastanejo v elektronapajalni postaji
take okvare, da voznih vodov ni mogoče zadovoljivo napajati in je zato promet
nemogoč ali otežen, mora dispečer stabilnih naprav elektrovleke to sporočiti
prometni operativi s fonogramom, ki mora vsebovati podatke: 
1.     
medpostajni odsek; 
2.     
predviden čas začetka in trajanja motnje; 
3.     
poimenovanje tira na dvotirnih progah; 
4.     
omejitev števila vlakov; 
5.     
največjo dovoljeno hitrost vlakov; 
6.     
morebitni izklop napetosti na drugem odseku.
173. člen
(zahteva po izklopu napetosti ob
nevarnosti ─ izrednem dogodku)
(1) Kadar je na elektrificirani progi
ogrožena varnost ljudi, prometa vlakov ali naprav, mora oseba, ki to opazi,
zahtevati od progovnega prometnika, dispečerja stabilnih naprav elektrovleke
ali prometnika, da se izklopi napetost v voznem vodu tega odseka proge. V
zahtevi je treba povedati, zakaj se zahteva izklop in kdo ga zahteva. 
(2) Izklop napetosti je treba s fonogramom
potrditi tistemu, ki ga je zahteval. 
(3) Ponovni vklop napetosti zahteva: 
1.     
prometnik, ki je zahteval izklop napetosti zaradi preprečitve
nevarnosti, ko mine vzrok; 
2.     
vzdrževalec v vseh primerih okvare na voznem omrežju, po odpravi okvare.
174. člen
(vožnja s spuščenim odjemnikom toka po
odredbi dispečerja stabilnih naprav elektrovleke)
(1) Dispečer stabilnih naprav elektrovleke
lahko odredi progovnemu prometniku oziroma prometnikom, da morajo imeti
električna vlečna vozila na določenem odseku spuščen odjemnik toka. 
(2) Mesto, od katerega naprej je treba
voziti s spuščenim odjemnikom toka, morajo vzdrževalci voznega omrežja označiti
s signali za ravnanje z odjemniki toka po določbah Signalnega pravilnika.
175. člen
(pregledovanje in vzdrževanje voznega
omrežja ter odstranjevanje ledu z voznih vodov)
(1) Pregled in vzdrževanje voznega omrežja
se sme začeti, ko to dovoli progovni prometnik oziroma prometnik. 
(2) Če gre samo za pregled električnih
naprav s posebnim vozilom za pregled naprav, zapora proge ali tira ni potrebna.
(3) Če je na voznem vodu led, ki preprečuje
napajanje električnih vlečnih vozil z energijo, je treba o tem takoj obvestiti
progovnega prometnika oziroma prometnika ali dispečerja stabilnih naprav
elektrovleke. Če je treba, se vlaki zadržijo, dokler ovira ni odpravljena.
XXVI. POSEBNE VRSTE PROMETA
176. člen
(vožnja vlakov do določenega mesta na
odprti progi)
(1) Določbe za vožnjo vlaka do določenega
mesta na odprti progi se nanašajo na vlake, ki vozijo do določenega mesta na
odprti progi in se vračajo na postajo, od koder so odpeljali, in na progovna
vozila, ki vozijo do določenega mesta na odprti progi, ne glede na to, ali so
pričela vožnjo na postaji ali so bila utirjena na odprti progi in ne glede na
to, ali se vračajo na postajo ali mesto utirjenja, ali pa se na mestu, do koder
so vozila, umaknejo s tira. 
(2) Vožnje vlakov ali progovnega vozila do
mest na odprti progi in organizacijo prometa drugih vlakov v času, ko se vlaki
tam zadržujejo, je treba predvideti z operativnim voznim redom in voznim redom
posameznega vlaka, postopke pa natančno opredeliti v postajnem poslovnem redu.
Postopke, ki se nanašajo na osebje prevoznika, se opredelijo v poslovniku,
postopki za strojevodjo, ki niso opredeljeni v tem pravilniku, pa se opredelijo
v Priročniku za strojevodjo in/ali v Navodilu o progi. 
(3) Za vožnjo vlaka ali progovnega vozila
do določenega mesta na odprti progi mora progovni prometnik oziroma prometnik
postaje, ki pošilja vlak ali progovno vozilo do določenega mesta na odprti
progi, zahtevati dovoljenje od prometnika naslednje krajevno vodene postaje ali
progovnega prometnika s fonogramom: 
'Ali sprejmete
vlak (progovno vozilo) št. ….., ki bo predvidoma odpeljal/o s postaje (ime
postaje) ob (ura, minuta) na (levi – desni tir – progo) do (kilometrsko
mesto na progi) in se bo vrnil/o predvidoma ob (ura, minuta).' (Priimek
progovnega prometnika ali prometnika.) 
(4) Če progovni prometnik oziroma prometnik
naslednje krajevno vodene postaje vožnjo vlaka ali progovnega vozila do
določenega mesta na odprti progi lahko dovoli, da dovoljenje s fonogramom: 
'Vlak (progovno
vozilo) št. ……, ki vozi po (levem – desnem tiru – progi) do: (kilometrsko
mesto na progi) sprejmem.' (Priimek progovnega prometnika ali
prometnika.) 
(5) Če progovni prometnik oziroma prometnik
naslednje krajevno vodene postaje ne more dovoliti vožnje vlaka ali progovnega
vozila do določenega mesta na odprti progi, zavrne dovoljenje na način,
predpisan za zavrnitev zahteve dovoljenja. 
(6) Na enotirnih progah in pravem tiru
dvotirne proge z APB ali MO da tudi privolitev. Za vožnjo vlaka ali progovnega
vozila do določenega mesta na odprti progi po nepravem tiru dvotirne proge z
APB ali MO je treba te naprave vključiti v osnovno stanje. 
(7) V primerih vožnje vlaka ali progovnega
vozila do določenega mesta na odprti progi na enotirni progi oziroma po pravem
tiru morajo biti naprave APB ali MO po dobljeni privolitvi v rednem stanju. 
(8) Če bi bilo treba opraviti vožnjo do
določenega mesta na odprti progi v blokovni odsek pred uvoznim signalom
naslednje postaje, mora vlak nadaljevati vožnjo na naslednjo postajo, kar se
strojevodji odredi z Nalogom za vožnjo vlaka ali s Splošnim nalogom. 
(9) Izvršilni železniški delavec prevoznika
obvesti progovnega prometnika oziroma prometnika postaje, proti kateri se bo
vršila vožnja, o pripravljenosti vlaka ali progovnega vozila za odhod. Progovni
prometnik oziroma prometnik da strojevodji dovoljenje za vožnjo vlaka ali
progovnega vozila. 
(10) Za vlak ali progovno vozilo, ki se je
vrnil z določenega mesta na odprti progi ali je progovno vozilo bilo iztirjeno
na progi, je treba prometniku, ki je dal dovoljenje, dati obvestilo v obliki
odjave. 
(11) Kadar se vlak pošilja proti postaji,
ki je daljinsko vodena s postaje, ki pošilja vlak in prometa na njej ne vodi
progovni prometnik, ali proti postaji, na kateri je prometnik prekinil z delom,
oziroma postaja, ki bi sodelovala pri vožnji takega vlaka, ne obstaja, se
dovoljenje in odjava ne dajeta. 
(12) V primeru oskrbovanja industrijskih
tirov ali prog, ki se cepijo na odprti progi in so izpolnjeni pogoji, ki jih
določa zakon, ki ureja varnost železniškega prometa, se promet vlakov po odprti
progi lahko opravlja, v času oskrbovanja industrijskega tira ali proge, če se
lahko vlak ali premikalni sestav, ki izvaja oskrbovanje, umakne na industrijski
tir ali progo tako, da sta progovni odsek in cepna kretnica prosta ter je
zagotovljena bočna zaščita. 
(13) Kadar pogoji iz prejšnjega odstavka
niso izpolnjeni, vožnje vlakov v času oskrbovanja industrijskega tira ali proge
niso dovoljene. 
(14) Postopke oskrbovanja posameznega
industrijskega tira ali proge v cilju zagotavljanja varnega odvijanja
železniškega prometa predpiše upravljavec v postajnem poslovnem redu ter z njimi
seznani prevoznika. Prevoznik določbe, ki jih pri svojem delu mora upoštevati
strojevodja, navede v Priročniku za strojevodjo in/ali Navodilu o progi,
določbe, ki se nanašajo na ostalo osebje prevoznika, pa v poslovniku.
177. člen
(obveščanje strojevodje o vožnji vlaka do
določenega mesta na odprti progi)
(1) Strojevodjo vlaka, ki vozi do
določenega mesta na odprti progi, je treba na postaji, s katere vlak pelje do
določenega mesta na odprti progi, obvestiti o posebnostih za vožnjo pri odhodu
in povratku na postajo. 
(2) Na enotirni progi in po pravem tiru se
da dovoljenje za vožnjo do določenega mesta pod enakimi pogoji kot za vožnjo do
naslednje postaje. 
(3) Za povratek na postajo z določenega
mesta enotirne proge se strojevodjo obvesti z Nalogom za vožnjo vlaka, s
Splošnim nalogom ali s fonogramom: 
1.     
da so prostorni signali na progi z APB nerazsvetljeni oziroma kažejo
signalni znak 'Stoj', da ne veljajo, prostorni kritni signali pa so neuporabni;
2.     
da mora upoštevati signalne znake uvoznega in preduvoznega signala
oziroma predsignala ter 
3.     
o ravnanjih na nivojskih prehodih z avtomatskimi napravami za
zavarovanje prometa. 
(4) Za vlak, ki se vrača na postajo z
določenega mesta po nepravem tiru, se strojevodja obvesti z Nalogom za vožnjo
vlaka, s Splošnim nalogom ali fonogramom: 
1.     
o načinu uvoza na postajo (ročni signalni znaki, sporazum po telefonu
ali po radijski zvezi ali signalni znak uvoznega signala z nepravega tira); 
2.     
o delovanju avtomatskih naprav za zavarovanje prometa na nivojskih
prehodih (ali je promet na nivojskem prehodu zavarovan ali ne). 
(5) Strojevodjo vlaka, ki bo vozil po
nepravem tiru do določenega mesta na odprti progi, se z Nalogom za vožnjo, s
Splošnim nalogom ali fonogramom obvesti: 
1.     
da je izvozni signal neuporaben; 
2.     
o delovanju avtomatskih naprav za zavarovanje prometa na nivojskih
prehodih (ali je promet na nivojskem prehodu zavarovan ali ne); 
3.     
o vožnji mimo izvoznega signala, ki kaže signalni znak 'Stoj'. 
(6) Za vlak, ki se vrača na postajo z
določenega mesta po pravem tiru, se strojevodjo obvesti z Nalogom za vožnjo, s
Splošnim nalogom ali fonogramom: 
1.     
da prostorni signali proge z APB ob pravem tiru ne veljajo; 
2.     
da mora upoštevati preduvozni signal, kot da kaže signalni znak
'Pričakuj Stoj'; 
3.     
da se ravna po signalnih znakih uvoznega signala ter 
4.     
o delovanju avtomatskih naprav za zavarovanje prometa na nivojskih
prehodih (ali je promet na nivojskem prehodu zavarovan ali ne). 
(7) V kolikor vlak zaradi ustavitve na
odprti progi opravi nepopolno vožnjo v območju nivojskega prehoda, na katerem
je promet zavarovan z avtomatskimi napravami, je treba upoštevati določbe
navodil za ravnanje z avtomatskimi napravami za zavarovanje prometa na
nivojskem prehodu. V takšnem primeru mora progovni prometnik ali prometnik s
fonogramom ali s Splošnim nalogom strojevodjo obvestiti o potrebnih ravnanjih
za odhod in povratek pri vožnji prek posameznega nivojskega prehoda. 
(8) Preden odpelje pomožna lokomotiva ali
intervencijski vlak na pomoč vlaku na odprti progi, je treba strojevodjo
pomožne lokomotive ali intervencijskega vlaka obvestiti z Nalogom za vožnjo ali
s Splošnim nalogom, glede na to, kam odpelje: 
1.     
na enotirno progo v nasprotni smeri danega dovoljenja: 
a)   
o kilometrski legi čela ustavljenega vlaka, ki mu je potrebna pomoč; 
b)   
da je izvozni oziroma kritni signal neuporaben; 
c)   
da so prostorni signali na progi z APB nerazsvetljeni oziroma da kažejo
signalni znak 'Stoj' in da za vlak ne veljajo; 
d)   
o ravnanju pri vožnji mimo prostornega signala odjavnice; 
e)   
o stanju avtomatskih naprav za zavarovanje prometa na nivojskih prehodih
in ravnanju pri vožnji; 
2.     
na enotirno progo v smeri danega dovoljenja ali na pravem tiru dvotirne
proge: 
a)   
o kilometrski legi sklepa ustavljenega vlaka, ki mu je potrebna pomoč; 
b)   
da je izvozni signal neuporaben, razen na progi z APB, če je blokovni
odsek za izvoznim signalom prost; 
c)   
o ravnanju pri vožnji mimo prostornega signala odjavnice; 
d)   
o ravnanju pri vožnji mimo prostornega signala, ki krije vlak; 
e)   
o stanju avtomatskih naprav za zavarovanje prometa na nivojskih prehodih
in ravnanju pri vožnji; 
3.     
na nepravi tir dvotirne proge: 
a)   
o kilometrski legi čela ustavljenega vlaka, ki mu je potrebna pomoč; 
b)   
da je izvozni signal neuporaben; 
c)   
o ravnanju pri vožnji mimo prostornega signala odjavnice; 
d)   
o stanju avtomatskih naprav za zavarovanje prometa na nivojskih prehodih
in ravnanju pri vožnji. 
(9) V primeru, da kilometrske lege
ustavljenega vlaka zaradi poslabšanih razmer ni možno ugotoviti, se strojevodjo
obvesti, da na tem prostornem odseku vozi po preglednosti proge. 
(10) Kadar je treba na progi z APB pomožni
lokomotivi ali intervencijskemu vlaku dati dovoljenje za vožnjo do sklepa ali
čela vlaka po enotirni progi ali po pravem tiru dvotirne proge, se besedilo
obvestila strojevodji intervencijske lokomotive ali vlaka o kilometrski legi
sklepa ali čela vlaka določi v Splošnem nalogu ali fonogramu, ki se glasi: 
'Od prostornega
signala št. ........, ki kaže signalni znak 'Stoj', vozite previdno po
preglednosti proge do stojišča sklepa (čela) vlaka v km ...... .
Stojišče sklep (čela) vlaka ni varovano s signali progovnega osebja.' 
(11) Strojevodjo pomožne lokomotive ali
intervencijskega vlaka je treba obvestiti tudi o ravnanju pri nadaljevanju
vožnje s proge na naslednjo postajo ali vračanju na postajo. Pri tem lahko
pomožno vlečno vozilo vlak, za katerega se je zahtevala pomoč, vleče, potiska
oziroma rine. Tako kot je predpisano ravnanje za vožnjo intervencijske
lokomotive, se mora ravnati tudi v primeru, kadar se lokomotiva vrača po
preostali del vlaka, ki je ostal na progi.
178. člen
(potiskanje vlakov)
(1) Proge oziroma odseki prog, kjer se
vlaki potiskajo, so navedeni v postajnem poslovnem redu in v Navodilu o progi. 
(2) V vlak, ki se potiska, ne smejo biti
uvrščeni vagoni, ki so speti s togo spenjačo, skupine vagonov, na katerih so
naloženi dolgi upogljivi nakladi, ali priklopnik. 
(3) Način potiskanja in vračanja doprege
mora biti določen s postajnim poslovnim redom in Navodilom o progi. Strojevodje
vlakov, ki se potiskajo, je treba obvestiti z Nalogom za vožnjo vlaka ali s
Splošnim nalogom, če potiskanje ni določeno z operativnim voznim redom.
179. člen
(vožnja delovnega vlaka)
(1) Delovni vlak vozi na odseku proge med
dvema postajama, in sicer po zaprtem tiru ali po voznem tiru v presledku med
drugima dvema vlakoma. 
(2) Na zaprto progo ali tir lahko odpeljeta
dva ali več delovnih vlakov, po voznem tiru v presledku med dvema vlakoma pa
samo en delovni vlak na en medpostajni odsek. 
(3) Vožnje delovnih vlakov na zaprtem tiru
se lahko opravljajo samo, kadar sta/so postaji/e, med katerima/i je tir zaprt,
krajevno vodeni/e s prometniki. Za vožnjo delovnega vlaka po zaprtem tiru se
uporabljajo določbe, ki veljajo za vožnjo vlaka do določenega mesta na odprti
progi, ki se nanašajo na dajanje dovoljenja za vožnjo. 
(4) Kadar vozi več delovnih vlakov eden za
drugim, je treba za vsak delovni vlak dobiti dovoljenje od prometnika krajevno
vodene postaje. 
(5) Vsakemu delovnemu vlaku je potrebno
določiti največjo hitrost, ki ne sme biti večja kot 30 km/h, ter mesto, do
katerega lahko vozi, upoštevajoč varnostno razdaljo med posameznim vlakom, ki
lahko znaša najmanj 1000 m. 
(6) Odhod vsakega delovnega vlaka s postaje
na zaprto progo ali tir mora prometnik s fonogramom sporočiti osebju službenih
mest do prihodnje krajevno vodene postaje in prometniku te postaje. 
(7) V primeru, da se na zaprti progi ali
tiru že nahaja delovni vlak, lahko za njim na isto progo ali tir odpelje
naslednji delovni vlak šele, ko je prometnik prejel obvestilo strojevodje, da
je predhodni delovni vlak prispel na mesto, določeno z Nalogom za vožnjo ali
Splošnim nalogom. 
(8) Preden delovni vlak v povratku odpelje,
mora strojevodja dobiti dovoljenje za vožnjo s fonogramom od prometnika
krajevno vodene postaje, proti kateri se bo umikal. 
(9) Prometnik krajevno vodene postaje lahko
strojevodji delovnega vlaka, ki se umika iz zaprte proge ali tira da dovoljenje
za vožnjo šele, ko se je zanesljivo prepričal, da pred delovnim vlakom, ki se
umika, ni na progi drugega vlaka ali vozil. 
(10) Če se delovni vlak rine se morajo
upoštevati določbe, ki veljajo za rinjeni vlak. 
(11) Postopek in varnostne zahteve za
premik na zaprti progi ali tiru, ter obveznosti izvajalca del predpiše
upravljavec v operativnem predpisu.
180. člen
(vožnja intervencijskega vlaka)
(1) Intervencijski vlak je vlak, ki se vpelje
zaradi dajanja pomoči, odstranitve ovir ali snega na progi. 
(2) Intervencijski vlak se do mesta, kjer
je potrebna pomoč, vpelje po voznem redu posameznega vlaka, najprimernejšega
vlaka za potrebe upravljavca. Če primernega voznega reda posameznega vlaka ni,
je treba intervencijskemu vlaku z Nalogom za vožnjo, s Splošnim nalogom ali
fonogramom predpisati potrebne elemente za varno vožnjo od postaje do postaje
oziroma od postaje do kraja, kjer je potrebna pomoč. 
(3) Intervencijski vlak se mora obvezno
ustaviti na postaji, ki se nahaja pred ogroženim mestom, kjer strojevodja dobi
Nalog za vožnjo, Splošni nalog ali fonogram s podatki o kilometrskem mestu, od
katerega dalje je treba voziti previdno s hitrostjo po preglednosti proge do
ogroženega mesta oziroma do čela ali sklepa vlaka, ki je zahteval pomoč. 
(4) Če se napoti na pomoč dvopotno vozilo,
to vozilo vozi po cesti do najbližje postaje oziroma do najbližjega mesta na
progi, kjer je mogoče dvopotno vozilo utiriti. Utirjenje se lahko opravi samo
po dovoljenju progovnega prometnika ali prometnika in izstavitvi propustnice.
XXVII. VOŽNJA MOTORNIH VOZIL ZA POSEBNE NAMENE
181. člen
(splošne določbe)
(1) Motorna vozila za posebne namene lahko
vozijo kot vlak ali kot progovno vozilo. 
(2) Če motorno vozilo za posebne namene
vozi kot vlak, veljajo zanj vse določbe, ki veljajo za vlak, upoštevajoč, da za
motorno vozilo ni zahtevana oprema progovnega vozila z avtostop napravo. 
(3) Motorno vozilo za posebne namene sme
upravljati voznik motornega vozila za posebne namene sam, če je vozilo
opremljeno z AS napravami. Če AS naprave nima ali ta ne deluje, mora biti
motorno vozilo za posebne namene zasedeno še z dodatnim delavcem, hitrost pa je
lahko največ 80 km/h. 
(4) Kot progovna vozila vozijo motorna
vozila za posebne namene v primerih, kadar se zaradi del dalj časa zadržujejo
med dvema postajama in praviloma vozijo v razmiku medpostajnega odseka. 
(5) V razmiku blokovnega odseka smejo
voziti motorna vozila za posebne namene, ki izpolnjujejo pogoje za vožnje na progah
APB in imajo napis, da smejo voziti v razmiku blokovnega odseka. Če motorno
vozilo za posebne namene ne izpolnjuje pogojev za vožnjo v razmiku blokovnega
odseka ali če vleče prikolice, ki teh pogojev ne izpolnjujejo, smejo takšna
vozila voziti samo v razmiku medpostajnega odseka. Voznik motornega vozila za
posebne namene mora progovnega prometnika ali prometnika opozoriti, ali vozilo
sme voziti v razmiku blokovnega odseka ali ne. 
(6) Vrtalke, privijalke, brusilke niso
progovna vozila. 
(7) Vsako motorno vozilo za posebne namene
mora imeti na bočnih straneh napise, s katerih so razvidni: lastna masa vozila,
dejanska zavorna masa, tip zavore, največja dovoljena hitrost in navedba, da
sme vozilo voziti kot vlak na progah z napravami APB ali MO. 
(8) Po voznem tiru v presledku med dvema
vlakoma lahko vozi samo eno progovno vozilo na en medpostajni odsek. 
(9) Za progovna vozila se dajejo dovoljenja
za vožnjo v skladu z določbami pravilnika, ki ureja signalizacijo. 
(10) Če se progovno vozilo zadržuje v bližini
nivojskega prehoda znotraj vklopnih mest avtomatskih naprav za zavarovanje
nivojskih prehodov, mora voznik progovnega vozila pred vsakim prevozom
nivojskega prehoda poskrbeti za zavarovanje prometa na nivojskem prehodu.
182. člen
(vožnja s progovnim vozilom na progi)
(1) Za vsako vožnjo s progovnim vozilom ali
njegovo postavitev na tir na postaji ali na odprti progi mora voznik progovnega
vozila dobiti odobritev od progovnega prometnika oziroma prometnika. Vožnjo
progovnega vozila po postaji sme progovni prometnik oziroma prometnik odobriti
po telefonu ali ustno, o tem pa mora obvestiti kretnika in premikalno osebje.
Vožnjo do sosednje postaje ali do določenega mesta na odprti progi ali z odprte
proge do postaje ali določenega mesta na odprti progi da prometnik ali progovni
prometnik dovoljenje za vožnjo samo, ko je dobil dovoljenje progovnega
prometnika ali prometnika. 
(2) O vsaki nameravani vožnji progovnega
vozila mora prometnik ali progovni prometnik obvestiti odjavnike in osebje
službenih mest na naslednjem medpostajnem odseku ter kretnike na svoji postaji.
Obvestiti jih mora tudi o koncu vožnje progovnega vozila (da je vozilo prispelo
na sosednjo postajo oziroma da je umaknjeno s tira). 
(3) Odhod progovnega vozila s postaje ali
odprte proge mora progovni prometnik oziroma prometnik s fonogramom sporočiti
osebju službenih mest do prihodnje postaje in prometniku ali progovnemu
prometniku. 
(4) Voznik progovnega vozila mora čas
odhoda z odprte proge sporočiti progovnemu prometniku ali prometniku, pri čemer
mora na dvotirni progi navesti tudi tir, po katerem bo peljalo progovno vozilo.
Preden odpelje, mora izpolniti Prepustnico za vožnjo progovnega vozila. 
(5) Po prihodu progovnega vozila na
naslednjo postajo je treba dati odjavo. 
(6) V primeru, da se progovno vozilo umakne
s tira izven svetlega profila ali prispe na daljinsko vodeno postajo, mora
voznik progovnega vozila o umiku obvestiti prometnika ali progovnega
prometnika, ki mu je dal dovoljenje za vožnjo, s fonogramom: 
'Progovno vozilo
številka … v km …….. (kilometrska lega) umaknjeno s tira, proga (levi – desni
tir) vozna.' (Priimek voznika progovnega vozila.) 
(7) Prometnik ali progovni prometnik mora o
umaknitvi progovnega vozila s tira obvestiti vse, ki so bili o nameravani
vožnji obveščeni, s fonogramom: 
'Progovno vozilo
številka … umaknjeno s tira, proga (levi – desni tir) med postajama
……………….in ……………….prosta.' (Priimek prometnika ali progovnega prometnika.)
(8) Medtem ko so na progi med dvema
postajama progovna vozila, mora progovni prometnik oziroma prometnik na svoj
telefon ali na varnostno napravo namestiti tablico z napisom 'Progovno vozilo'.
Če varnostna naprava omogoča zaporo ustreznega glavnega signala, se namesto
tablice uporablja zapora, tako kot je predvideno z Navodilom za ravnanje s
signalnovarnostno napravo. 
(9) Tablico z napisom 'Progovno vozilo'
morajo obesiti na svoj telefon ali na ročico izvoznega signala na bločni
napravi prometnik, kretniki in odjavniki. 
(10) Tablice z napisom 'Progovno vozilo'
morajo obesiti progovni prometnik, prometnik in kretniki tudi, če se progovno
vozilo nahaja na postajnih tirih njihove postaje. 
(11) Za progovnim vozilom sme prometnik ali
progovni prometnik dati dovoljenje za vožnjo vlaka le po sprejeti odjavi za
progovno vozilo oziroma sporočilu, da je vozilo umaknjeno s proge. 
(12) Progovno vozilo sme v izjemnih
primerih, ki jih določi upravljavec v cilju zagotovitve požarnega varstva ali
prevoznosti proge ali tira, odpeljati za vlakom v isto smer 5 minut po odhodu
sprednjega vlaka ob pogoju, da je osebje naslednjih službenih mest obveščeno o
nameravani vožnji progovnega vozila, da njegova največja hitrost ne preseže
največje hitrosti sprednjega vlaka in da voznik uravnava vožnjo tako, da se
lahko ustavi pred sklepom pred njim vozečega vlaka, če bi se ta ustavil na
odprti progi. Voznik progovnega vozila mora pri vožnji prek nivojskega prehoda
z avtomatskimi napravami za zavarovanje prometa ravnati tako, kot da promet na
nivojskem prehodu ni zavarovan. 
(13) Kretniki, progovni čuvaji in odjavniki
morajo vpisati odhod oziroma prevoz progovnega vozila v svoj telefonski oziroma
odjavni dnevnik. 
(14) Med dvema postajama na zaprtem tiru je
dovoljena tudi sočasna vožnja več ločenih progovnih vozil, ki vozijo na
medsebojni razdalji najmanj 400 metrov. Vsako vozilo mora imeti svojo
prepustnico. 
(15) Kadar sočasno vozi več ločenih
progovnih vozil, sme samo prvo progovno vozilo brez zaustavljanja voziti preko
nivojska prehoda, na katerem je promet zavarovan z avtomatskimi napravami, če
izpolnjuje pogoje za vožnjo v razmiku blokovnega odseka. Naslednja progovna
vozila se morajo ustaviti pred nivojskim prehodom in smejo vožnjo nadaljevati,
ko je promet na nivojskem prehodu zavarovan. Voznike progovnih vozil je treba
za vsak nivojski prehod posebej s Splošnim nalogom, Prepustnico ali fonogramom
obvestiti o načinu zavarovanja prometa na takem nivojskem prehodu. 
(16) Odhod prvega progovnega vozila s
postaje mora progovni prometnik oziroma prometnik s fonogramom sporočiti osebju
službenih mest do prihodnje postaje in prometniku prihodnje krajevno vodene
postaje ali progovnemu prometniku, pri čemer je treba posebej navesti, koliko
progovnih vozil sočasno vozi v razmiku najmanj 400 metrov. Fonogram za odhod se
glasi: 
'Prvo progovno
vozilo številka …, kateremu v razmiku 400 metrov sledijo še progovna vozila
številka … odpeljalo iz postaje na zaprti (levi – desni) tir ob (ura
in minuta).'(Priimek progovnega prometnika ali prometnika.) 
(17) Čas prihoda zadnjega progovnega vozila
na naslednjo postajo oziroma vrnitev na postajo, od koder je skupina progovnih
vozil odpeljala, je treba s fonogramom sporočiti progovnemu prometniku oziroma
prometniku krajevno vodene postaje ter službenim mestom, ki so bila o sočasni
vožnji obveščena. Fonogram se glasi: 
'Zadnje progovno
vozilo številka …, prispelo v postajo (ime postaje) ob (ura in
minuta), proga (tir) prosta.'(Priimek progovnega prometnika ali
prometnika.) 
(18) Postopek in varnostne zahteve za
premik na zaprti progi ali tiru ter obveznosti izvajalca del, predpiše
upravljavec v operativnem predpisu.
183. člen
(hitrost vožnje progovnih vozil)
(1) Progovno vozilo ne sme preseči največje
dovoljene progovne hitrosti. 
(2) Hitrost vožnje progovnega vozila je
posebej omejena v naslednjih primerih: 
1.     
na 30 km/h: 
a)   
pri vožnji prek kretnic; 
b)   
pri sočasnih vožnjah več ločenih progovnih vozil med dvema postajama; 
c)   
pri vožnji, ko vleče ali rine prikolice, ki niso vključene v zračno
zaviranje; 
2.     
na 20 km/h – kadar na stopnici vozila stoji izvršilni železniški
delavec; 
3.     
na 10 km/h – pri vožnji prek kretnic v odklon za progovna vozila s
prikolicami, na katerih so naloženi predmeti na dveh ali več prikolicah, in za
progovna vozila, ki rinejo prikolice, spete s togo spenjačo.
184. člen
(prepustnice in razvid voženj s progovnimi
vozili)
(1) Za vožnjo progovnega vozila mora
prometnik krajevno vodene postaje, ki je za progovno vozilo izhodna postaja,
izpolniti prepustnico in jo izdati vozniku progovnega vozila. Za vožnjo
progovnega vozila znotraj postaje ni potrebno izdati prepustnice. 
(2) Za vožnjo progovnega vozila z daljinsko
vodene postaje ali odprte proge izpolni prepustnico voznik progovnega vozila po
ukazu progovnega prometnika oziroma prometnika, od katerega bo dobil dovoljenje
za vožnjo. 
(3) Voznik progovnega vozila mora vpisovati
v prepustnico vse postavitve progovnega vozila na tir na odprti progi, vožnje,
zadrževanja in umaknitve s tira. 
(4) Prepustnica lahko velja za vožnje prek
več medpostajnih odsekov, vendar največ do naslednje krajevno vodene postaje.
Za vsako vožnjo v naslednji medpostajni odsek je treba dati dovoljenje za
vožnjo, po pridobljenem dovoljenju od progovnega prometnika ali prometnika. 
(5) Vse fonograme o vožnji progovnih vozil,
ki se dajo po telefonu, morajo delavci službenih mest evidentirati v ustrezne
obrazce prometne službe. 
(6) Prometnik mora podatke o vožnji
progovnih vozil vpisati v prometni dnevnik.
185. člen
(delo voznika progovnega vozila)
(1) Če progovno vozilo ne more končati
vožnje v času, določenem s prepustnico, mora voznik progovnega vozila, še
preden poteče čas za končanje vožnje, o tem obvestiti progovnega prometnika
oziroma prometnika in se nato ravnati po njihovih navodilih. 
(2) Progovna vozila morajo biti v času
zadrževanja na progi ali postaji zavrta in pod nadzorom, za kar odgovarja
voznik progovnega vozila. 
(3) Voznik progovnega vozila mora skrbeti,
da ne ogroža varnosti in rednosti vlakovnega prometa. 
(4) Voznik progovnega vozila in progovno
vozilo morata biti opremljena s signalnimi sredstvi, ki jih predpisuje
pravilnik, ki ureja signalizacijo.
186. člen
(varovanje in zavarovanje progovnih vozil
po končani vožnji)
(1) Kadar je progovno vozilo garažirano na
postaji, mora biti zavarovano pred samopremaknitvijo in zaklenjeno oziroma
priklenjeno. 
(2) Kadar progovno vozilo konča vožnjo na
odprti progi, ga je treba umakniti s tira najmanj 2 m od zunanje tirnice in ga
zavarovati po določilih predhodnega odstavka.
XXVIII. ORGANIZACIJA PROMETA V ZIMSKEM OBDOBJU
187. člen
(promet v zimskih razmerah)
(1) Za zagotovitev normalnega poteka
železniškega prometa in za odpravo motenj na objektih in napravah v zimskem
obdobju, mora upravljavec organizirati centralni operativni štab,
organizacijske enote upravljavca pa morajo organizirati operativne štabe.
Operativne štabe za zavarovanje železniškega prometa v zimskem obdobju morajo
sestavljati predstavniki upravljavca in prevoznika. 
(2) Zimsko obdobje traja od 15. novembra do
15. marca in ob zimskih razmerah. Zimske razmere so takrat, ko se ob sneženju
sneg oprijema tira ali ko je tir zasnežen ali poledenel. 
(3) Pred nastopom zimskega obdobja morata
upravljavec in prevoznik poskrbeti za brezhibno delovanje objektov in naprav,
upravljavec pa izdela načrt za zavarovanje železniškega prometa v zimskem
obdobju. 
(4) Načrt mora vsebovati naslednje točke: 
1.     
seznam članov štaba in njihove telefonske številke; 
2.     
seznam delavcev, ki so vezani na organizacijo, nadzor, uporabo in
spremljavo mehanizacije; 
3.     
seznam postaj, na katerih so prometniki dolžni vnašati podatke o
vremenskih razmerah in višini zapadlih snežnih padavin; 
4.     
javljanje vremenskih in snežnih razmer in obveščanje; 
5.     
organizacija dela pri odstranjevanju snega: 
a)   
organizacija odstranjevanja snega po posameznih stopnjah mobilizacije,
glede na višino zapadlega snega; 
b)   
obveščanje delavcev in način njihovega javljanja na delo; 
c)   
število, vrsta in mesto shranjevanja orodja in materiala; 
d)   
seznam objektov in naprav, z imensko zadolžitvijo za njihovo vzdrževanje
in zavarovanje; 
e)   
organizacija odstranjevanja snega na postajah in progi; 
f)    
pregled postajnih tirov, po katerih je dovoljen prevoz mehanizacije za
odstranjevanje snega; 
g)   
seznam tirov in kretnic, ki so prioritetnega značaja za opravljanje
prometa (prioriteta čiščenja); 
h)   
ukrepi za pregled predorov pred prevozom pošiljk, za katere je zahtevan
pregled; 
i)     
ukrepi za zagotovitev pogojev za neovirano vožnjo vlakov z nagibno
tehniko; 
j)     
zaščita vlečnih vozil; 
k)   
predogrevanje vlakov; 
l)     
razmejitev obveznosti za odstranjevanje snega med upravljavcem in
prevoznikom; 
m) 
vzdrževanje in priprava za nemoteno delo signalnovarnostnih naprav in
telekomunikacijskega omrežja; 
n)   
varstvo pri delu delavcev; 
o)   
druge posebnosti, odvisno od dejavnosti, za katero je izdelan operativni
načrt. 
(5) Načrti morajo biti izdelani za dve
stopnji mobilizacije, in sicer: 
1.     
stopnja – do 20 cm snega; 
2.     
stopnja – nad 20 cm snega. 
(6) Z vsebino načrta za zavarovanje
železniškega prometa morajo biti seznanjeni delavci upravljavca in prevoznikov
ob nastopu zimskih razmer oziroma najkasneje do 15. novembra.
XXIX. ORGANIZACIJA PROMETA V POSEBNIH RAZMERAH
188. člen
(zadržanje vlaka na postaji zaradi
neugodnih vremenskih razmer)
Če progovni prometnik ali prometnik oceni,
da je zaradi vremenskih razmer ogrožena varna vožnja vlaka, zadrži vlak na
postaji vse dotlej, dokler se vremenske razmere ne izboljšajo, ali dokler s
proge ne dobi sporočila, da za vožnjo vlaka ni nevarnosti.
189. člen
(prevoz potnikov, prtljage in blaga ob
prekinitvi železniškega prometa)
(1) Če je vlak zadržan na postaji ali na
odprti progi zaradi ovire, mesta na progi, kjer je prekinitev, pa ni mogoče
prevoziti ali obvoziti, upravljavec določi pomožno pot. Če se prevoznik z
določeno pomožno potjo strinja, organizira prevoz potnikov, prtljage in blaga
po pomožni poti. 
(2) Kadar prevoznik soglaša s prevozom po
pomožni poti, mora za vlake na pomožni poti, uporabiti strojevodje, ki poznajo
razmere na njej. V primeru, da strojevodja dela proge, po kateri poteka pomožna
pot, ne pozna, mu mora prevoznik dodeliti strojevodjo spremljevalca, ki pozna
razmere na progi. 
(3) Če se prevoznik z določeno pomožno
potjo ne strinja ali pomožne poti ni, prevoznik poskrbi za prevoz potnikov in
prtljage s cestnimi vozili in o tem obvestiti uporabnike prevoznih storitev.
190. člen
(ravnanja, kadar se aktivirajo javljalniki
plazov)
(1) Ob prekinitvi javljalne mreže se morajo
avtomatsko vključiti rdeče utripajoče ali bliskajoče luči, ki kažejo signalni
znak 'Ustavi, ovira na progi', na postaji pa še sirena na postajni zgradbi ter
zvočna in svetlobna signalizacija na varnostni napravi. 
(2) Ob aktiviranju javljalnikov plazov je
treba: 
1.     
ustaviti vlak, ki se nahaja na odseku, kjer so se aktivirali javljalniki
plazov; 
2.     
signalne znake izvoznih, uvoznih ali kritnih signalov, ki dovoljeno
vožnjo v smer, iz katere se javlja aktiviranje javljalnikov plazov, takoj
spremeniti v signalni znak 'Stoj'; 
3.     
vključiti osnovno lego APB, če se nahaja vlak na medpostajnem odseku, na
katerem so se aktivirali javljalniki plazov; 
4.     
obvestiti prometnika sosednje krajevno vodene postaje ali 
5.     
progovnega prometnika. 
(3) Če je javljalna mreža tudi na postaji
in javljalniki plazov pokažejo signalni znak 'Ustavi, ovira na progi', mora
prometnik ali progovni prometnik glavne signale, ki kažejo signalne znake za
dovoljeno vožnjo, prisilno postaviti tako, da kažejo signalni znak 'Stoj', ter
ugotoviti dejansko stanje. 
(4) Če strojevodja ni obveščen, da so na
določenem odseku aktivirani javljalniki plazov, mora takoj, ko opazi signalni
znak 'Ustavi, ovira na progi', storiti vse, da se vlak čim prej ustavi. Po
ustavitvi vlaka strojevodja nadaljuje vožnjo na odseku, na katerem so se
aktivirali javljalniki plazov, previdno, da lahko ustavi pred vsako oviro, pri
tem opazuje tir, po katerem vozi, pobočje z javljalno mrežo javljalnikov plazov
in na dvotirni progi tudi sosednji tir. Če opazi plaz ali oviro na progi,
ustavi pred tem mestom in o stanju takoj obvesti prometnika ali progovnega
prometnika. Če nadaljnja vožnja ni mogoča, strojevodja vlak po dobljenem
dovoljenju za vožnjo vrne nazaj na postajo. 
(5) Postopek za umik vlaka nazaj na postajo
je naslednji: 
1.     
pri motornem vlaku strojevodja zamenja kabino, pri vagonskem potniškem
vlaku zasede prvi vagon v smeri vožnje vodja vlaka, sprevodnik ali vlakovodja,
pri tovornem vlaku pa, v kolikor ni vlakospremnega osebja, zahteva izvršilnega
železniškega delavca ali pomožno lokomotivo; 
2.     
na odsekih, na katerih utripajo (bliskajo) rdeče luči, strojevodja vozi
oziroma rine vlak previdno, tako da se pred vsako oviro lahko ustavi, na
odsekih, kjer javljalniki plazov niso aktivirani, pa vozi z redno hitrostjo, če
pa vlak rine, pa po določbah za rinjen vlak; 
3.     
če so na tem delu proge nivojski prehodi, mora strojevodja vlak obvezno
ustaviti pred nivojskim prehodom in ravnati tako, kot da promet na nivojskem
prehodu ni zavarovan; 
4.     
pred umikom vlaka nazaj na postajo, mora strojevodja dobiti dovoljenje
za vožnjo od progovnega prometnika ali prometnika. 
(6) Postopek za nadaljevanje vožnje vlaka
poteka tako, da strojevodja na odseku, na katerem utripajo rdeče luči,
nadaljuje vožnjo v isto smer na način, da se pred vsako oviro lahko ustavi, na
odsekih, kjer javljalniki plazov niso aktivirani, pa: 
1.     
na progi, kjer ni APB, z redno hitrostjo do prvega glavnega signala,
kjer mora vlak ustaviti in obvestiti prometnika ali progovnega prometnika o
razmerah na progi, če tega ni mogel storiti po radijski zvezi takoj, ko je
prevozil odsek, na katerem utripajo (bliskajo) rdeče luči; 
2.     
na progi z APB do prvega prostornega signala tako, da se bo pred njim
lahko ustavil. Za nadaljevanje vožnje mora strojevodja dobiti dovoljenje za
vožnjo. 
(7) Če na odseku med dvema postajama v
trenutku, ko se aktivirajo javljalniki plazov, ni nobenega vlaka ali progovnega
vozila, je treba progo pregledati. Za pregled proge se uporabi: 
1.     
progovno vozilo ali premikalno lokomotivo, ki jo mora spremljati
izvršilni železniški delavec, ki pozna razmere na tej progi; 
2.     
lokomotiva tovornega ali potniškega vlaka, na kateri mora biti poleg
strojevodje še izvršilni železniški delavec, ki pozna razmere na progi; 
3.     
če na postajo kot prvi vlak prispe motorni vlak, se ogled proge opravi s
tem vlakom, ki ga mora spremljati vodja vlaka, sprevodnik ali vlakovodja. 
(8) Strojevodjo vlaka, ki gre na ogled
proge, je treba obvestiti o ravnanju na progi z Nalogom za vožnjo, Splošnim
nalogom ali fonogramom naslednje vsebine: 
'Med postajama
................... in...................... od km .............. do km
............. (kilometrski položaj odseka, kjer je javljen plaz, kateremu
se doda z obeh strani zavorna razdalja), so naprave za javljanje plazov
javile plaz. Na tem odseku vozite previdno tako, da se lahko pred vsako oviro
ustavite.' 
(9) Strojevodja vlaka in spremljevalec
morata opazovati tir, po katerem vozi vlak, pobočje z javljalno mrežo
javljalnikov plazov, na dvotirni progi tudi sosednji tir in vsako oviro ter
stanje na progi sporočiti prometniku ali progovnemu prometniku. 
(10) Če vlak prevozi odsek, kjer so
aktivirani javljalniki plazov in na progi ni nobenih ovir za varno vožnjo
vlakov, nadaljuje vožnjo do sosednje postaje. Ko se opravlja ogled proge med
dvema postajama, ni dovoljena nobena vožnja na ta odsek, dokler vlak, ki
opravlja ogled, ne prispe na postajo. 
(11) Po obvestilu, da na progi, kjer so
aktivirani javljalniki plazov, ni ovir, se promet v obeh smereh in v prostornem
razmiku APB lahko odvija pod pogojem, da je vsak vlak, ki bo prevozil ta odsek,
obveščen z nalogom iste vsebine kot vlak, ki je opravil ogled proge. 
(12) Strojevodje vlakov, ki bodo vozili v
odsek, kjer so javljalniki plazov aktivirani, je treba obveščanti v skladu z
določbami osmega odstavka tega člena tako dolgo, dokler javljalniki plazov niso
ponovno v osnovnem stanju.
191. člen
(utek vozil in pretrganje vlaka)
Če vozila s postaje ali z odprte proge
utečejo, je treba o tem obvestiti progovnega prometnika oziroma prometnika in
osebje službenih mest. Progovni prometnik oziroma prometniki, ki so obveščeni o
uteklih vozilih, morajo na ogroženih delih proge ustaviti vse vlake, ki vozijo
proti uteklim vozilom, in strojevodjem vlakov, ki so se ustavili na odprti
progi, odrediti umik na predhodno postajo ter utekla vozila usmeriti na tir, na
katerem bi se lahko zaustavila oziroma bi povzročila najmanj škode. Osebje
službenih mest mora zavarovati promet na nivojskih prehodih in nato uporabiti
vsa razpoložljiva sredstva za zaustavitev uteklih vozil.
XXX. OBRAZCI PROMETNE SLUŽBE
192. člen
(vodenje obrazcev)
(1) Za vsak vlak je treba voditi podatke o
spremljavi, gibanju in dogodkih v zvezi z njegovo vožnjo. 
(2) Podatki o prometu vlakov in progovnih
vozil se na postajah in službenih mestih vpisujejo v dnevnik. 
(3) Obrazci prometne službe se izpišejo
računalniško s predpisano obliko in vsebino ali ročno z izpolnjevanjem rubrik
na tiskovini. 
(4) Na postajah, ki so opremljene z
napravami za računalniško vodenje podatkov o prometu vlakov in te delujejo,
prometniki in progovni prometniki prometnih dnevnikov ne vodijo ročno. Obrazci
prometne službe se vodijo ročno, če delovno mesto ni opremljeno s terminalom
informacijskega sistema ali če ta sistem ne deluje. 
(5) Obrazci prometne službe za ročno
vodenje so posamezni listi ali listi, vezani v knjigo ali speti v blok z
oštevilčenimi stranmi. Obrazci za ročno vodenje, ki se izpolnjujejo v več
izvodih, morajo biti samokopirni. Izvodi, ki so namenjeni za izročanje, morajo
biti na mestu, kjer se iztrgajo, perforirani. 
(6) Vsi računalniški izpisi, katerih besedilo
se izpiše na več straneh, morajo imeti strani oštevilčene, na zadnji strani za
zadnjim podatkom pa dodatno besedo 'Konec'. 
(7) Vsi obrazci prometne službe morajo
imeti črkovno oznako veliki 'P' (promet) in številko. Pri obrazcih, ki se
tiskajo v dveh formatih, se za večji format k številki doda tudi mala črka 'a'.
(8) Tiskovine obrazcev se izpolnjujejo s
tiskanjem (računalniško izpolnjevanje, izpolnjevanje s pisalnim strojem), ročno
s črnilom ali s kemičnim svinčnikom. 
(9) Obrazci, ki jih je treba izpolniti v
več izvodih, se izpolnjujejo s kopiranjem ali računalniškim izpisovanjem v
določenem številu izvodov. 
(10) Za ročno vodene obrazce se besedila
lahko vnaprej natipkajo s pisalnim strojem oziroma računalniško izpišejo,
razmnožijo in se nalepijo na ustrezno mesto na obrazcu. 
(11) V posameznem obrazcu so lahko vnaprej
natisnjena besedila za več različnih stalnih obvestil oziroma sporočil, ki jih
je treba z ročnimi vpisi le dopolniti. Ta besedila morajo biti med seboj ločena
z okvirji in oštevilčena z zaporednimi številkami. Pri besedilu, ki se dopolni,
je treba zaporedno številko pred dopolnjenim besedilom obkrožiti, neizpolnjena
besedila pa prečrtati s poševno črto. Strojevodja po opravljeni nalogi
obkroženo številko prečrta s poševno črto kot označbo, da je nalogo upošteval. 
(12) Splošni nalog je treba strojevodji
izročiti dokazno. Vsebine naloga ni dovoljeno spreminjati ali dopolnjevati. Če
vsebina ne ustreza, je treba napisati nov nalog. 
(13) Pri vpisovanju kontrolnih številk v
dnevnike, beležnice in obrazce je treba upoštevati, da: 
1.     
je številka poljubna in da številke niso zaporedne; 
2.     
se številka ne ujema z zadnjo številko številke vlaka; 
3.     
se ne uporablja samostojna številka 0 do 9; 
4.     
dana številka ni večja od dvomestne; 
5.     
se ne uporabljajo pogosto iste številke. 
(14) Kadar je treba v eni rubriki vpisati
obe številki fonogramov, jih je treba vpisati v obliki ulomka. V števec se
vpiše številka sprejetega ali predanega fonograma, v imenovalec pa številka
potrditve sprejema fonograma. 
(15) Datumi se v ročno vodenih obrazcih
vpišejo tako, da se vpiše po vrsti dan, mesec in leto. Dan in mesec morata biti
izpisana z dvomestnim številom, leto pa s popolno številko (na primer: 1.
januar 2000 se vpiše 1. 1. 2000). Časovni podatki se vpisujejo v urah in
minutah z dvomestnimi števili tako, da se minute ločijo od ure s piko (na
primer: 01.01; 07.03; 11.23). 
(16) Podatkov v računalniških izpisih ni
dovoljeno ročno popravljati ali dopisovati, ampak je treba narediti nov
računalniški izpis s pravilnimi podatki. 
(17) V ročno izpolnjenih obrazcih je že
vpisane podatke dovoljeno popraviti tako, da se vpisani podatek, ki ga je treba
popraviti, prečrta s tanko valovito črto tako, da je vpisani podatek še vedno
čitljiv, pravilni podatek pa se vpiše nad ali pod prečrtanim podatkom. Delavec,
ki opravi popravek podatkov, overi popravek s svojim podpisom na robu iste
vrstice. Brisanje vpisanih podatkov je prepovedano. Če je obrazec izpolnjen v
več izvodih, morajo biti podatki popravljeni na vseh izvodih. 
(18) Lege mest na progi je treba v obrazcih
izpisovati v kilometrih in metrih tako, da so kilometri in metri ločeni s piko.
Če je število kilometrov ali metrov manjše od 100, je treba pred njimi napisati
ustrezno število ničel, tako da skupaj s številom kilometrov ali metrov tvorijo
trimestno število (npr.: 2. kilometer proge in 50. meter = 002.050). 
(19) Oznake signalov se v obrazcih
izpisujejo z njihovo popolno oznako. 
(20) Vsaka organizacijska enota in delovna
mesta morajo imeti v zalogi toliko obrazcev prometne službe, kolikor je
potrebno za varen in urejen železniški promet. Zaloga in arhiv obrazcev morata
biti urejena na določenem mestu. 
(21) Roki za hranjenje uporabljenih
obrazcev so določeni v Pregledu obrazcev prometne službe, ki so v prilogi 15
kot sestavni del tega pravilnika. V rok hranjenja se ne računa leto, v katerem
so bili uporabljeni. Obrazci, ki se vodijo in izpisujejo računalniško, se
arhivirajo elektronsko, razen če je v tem poglavju določeno drugače. 
(22) Uporaba obrazcev po delovnih mestih in
način izpolnjevanja posameznih obrazcev morata upravljavec oziroma prevozniki
predpisati v operativnem predpisu.
193. člen
(pregled rednih leg kretnic)
(1) Obrazec Pregled rednih leg kretnic
(P-1), ki je določen v prilogi 1 tega pravilnika kot njegov sestavni del, je
namenjen ugotovitvi, v kateri legi mora biti postavljena posamezna kretnica,
kadar ni postavljena za vlakovno ali premikalno vozno pot. Vodi se na postajah,
opremljenih z mehaničnimi oziroma elektromehaničnimi signalnovarnostnimi
napravami. 
(2) Obrazec P-1 je treba izpolniti za vsako
kretniško območje postaje posebej in ga obesiti v prostoru delavca, ki kretnice
prestavlja. Pri prestavljanju kretnic v njihovo redno lego se mora ravnati po
Pregledu rednih leg kretnic.
194. člen
(prometni dnevnik za postaje z
računalniškim vodenjem prometa)
(1) Na postajah, kjer je uvedeno
računalniško vodenje prometa vlakov, mora računalniški sistem sam sprotno
beležiti podatke o gibanju vlakov na postaji. 
(2) Prometni dnevnik za postaje z
računalniškim vodenjem prometa (P-2) mora v zaglavju vsebovati datum vodenja
podatkov, ime dnevnika in ime postaje ter oznako dnevnika in tekočo številko
strani dnevnika. 
(3) Za vsak posamezni vlak mora Prometni
dnevnik (P-2) vsebovati podatke po posameznih stolpcih, in sicer: 
1.     
črkovno oznako za način postavljanja vozne poti (črkovne oznake pred
številko vlaka so določene z računalniškim programom za proženje postavitve
voznih poti vlakov); 
2.     
številko vlaka; 
3.     
čas odhoda vlaka s sosednje postaje; 
4.     
številko uvoznega tira; 
5.     
čas prispetja vlaka; 
6.     
odstopanje od prihoda (prevoza), predvidenega z voznim redom v minutah,
z znakom '+' za zamudo in z znakom '-' za predčasni prihod (prevoz); 
7.     
številko izvoznega tira; 
8.     
čas odhoda vlaka; 
9.     
odstopanje od odhoda, predvidenega z voznim redom, z enakimi oznakami
kot v prihodu; 
10.  
podatke o popolnem uvozu vlaka; 
11.  
podatke o celovitosti vlaka; 
12.  
podatke o dovoljenju vlaka (privolitvi); 
13.  
podatke o odjavi vlaka (prostosti blokovnega odseka); 
14.  
opombe (vzroki za odstopanja od voznega reda). 
(4) Prometni dnevnik (P-2) je treba za vsak
dan izpisati in hraniti. 
(5) V primeru, da računalniško vodenje
prometa ni mogoče, je treba podatke o gibanju vlakov voditi ročno v Prometnem
dnevniku (P-3).
195. člen
(prometni dnevnik za postaje z
elektrorelejnim ali elektronskim zavarovanjem)
Obrazec Prometni dnevnik za postaje z
elektrorelejnim ali elektronskim zavarovanjem (P-3), ki je določen v prilogi 2
tega pravilnika kot njegov sestavni del, je namenjen evidentiranju podatkov o
gibanju vlakov, vlakovnih fonogramov in obvestil postajnemu osebju in osebju
službenih mest ter predanih in prejetih fonogramih v zvezi s prometom vlakov.
Razdeljen je po posameznih sklopih na devet delov.
196. člen
(prometni dnevnik za postaje z
elektromehaničnim ali mehaničnim zavarovanjem)
Obrazec Prometni dnevnik postaje z
elektromehaničnim ali mehaničnim zavarovanjem (P-4), ki je določen v prilogi 3
tega pravilnika kot njegov sestavni del, je namenjen evidentiranju podatkov o
gibanju vlakov, vlakovnih fonogramih in fonogramih o zavarovanju voznih poti
vlakov, obvestil delovnim mestom na postaji, službenim mestom na progi ter
predanih in sprejetih fonogramih v zvezi s prometom vlakov. Razdeljen je na 11
delov in tiskan v obliki knjige.
197. člen
(evidenca uporabe tipk s števci na
signalnovarnostni napravi)
(1) Obrazec Evidenca uporabe tipk s števci
na signalnovarnostni napravi (P-5), ki je določen v prilogi 4 tega pravilnika
kot njegov sestavni del, je namenjena za kontrolo uporabe tipk, s katerimi se
opravljajo izredni posegi na signalnovarnostni napravi. To evidenco vodijo
delavci, ki ravnajo s signalnovarnostno napravo s tipkami, opremljenimi s
števci. 
(2) Na postajah z računalniškim vodenjem
zavarovanja voznih poti naprava sama evidentira izredne posege na
signalnovarnostni napravi in beleži stanje števcev. V primeru okvare
računalnika oziroma ob ročnem ravnanju s signalnovarnostno napravo se uporaba
izrednih ukazov evidentira v 'Evidenca uporabe tipk s števci na
signalnovarnostni napravi'. 
(3) Evidenca uporabe tipk s števci se lahko
uporablja v več različnih velikostih, glede na število tipk s števci na
signalnovarnostni napravi, vendar mora biti vsak stolpec uporabljen za vpis le
ene tipke s števcem.
198. člen
(dovoljenje za premik)
(1) Z obrazcem Dovoljenje za premik (P-6),
ki je določen v prilogi 5 tega pravilnika kot njegov sestavni del, daje
prometnik oziroma delavec, ki dovoljenje za premik izstavlja premikalnemu
vodji, pisno dovoljenje za premik. Izpolnjuje se v treh delih. En izvod se
izroči premikalnemu vodji, drugi del strojevodji, tretji del pa ostane v bloku.
(2) Če premik ni bil opravljen ali pa je
bil opravljen le delno, je treba dovoljenje za premik predati ob predaji službe
nasledniku, da se premik opravi oziroma dokonča.
199. člen
(poročilo o izrednosti)
Obrazec Poročilo o izrednosti (P-7), ki je
določen v prilogi 6 tega pravilnika kot njegov sestavni del, sestavljajo
progovni prometniki, prometniki, odjavniki. Prevoznik za lastno osebje predpiše
vzorec obrazca, ki mora vsebovati najmanj: kraj dogodka, datum in čas, opis
dogodka ter podatke o sestavljavcu in njegovo identifikacijo. Sestavi se ga za
vse izrednosti, ki se dogodijo v času opravljanja njihovega dela in v zvezi z
njihovim delom.
200. člen
(izpisek iz operativnih voznih redov za
postajno osebje)
(1) Obrazec Izpisek iz operativnih voznih
redov za postajno osebje (P-8), ki je določen v prilogi 7 tega pravilnika kot
njegov sestavni del, izdela pooblaščen delavec upravljavca za postaje,
odjavnice in nakladališča. Izpisek iz operativnih voznih redov je treba
izdelati tudi za delovna mesta, ki so predvidena za občasno zasedbo (na primer:
odjavnice ob daljših zaporah tirov – prog). 
(2) Izpolnjeni Obrazci P-8 morajo biti na
priročnih mestih tistih delovnih mest, kjer delavci sodelujejo pri izvršitvi
tehnološkega procesa dela na postaji. Za prometnika je treba izdelati izpisek
iz operativnih voznih redov le na postajah z elektromehaničnim ali mehaničnim
zavarovanjem.
201. člen
(izpisek iz operativnih voznih redov za
progovno osebje)
Obrazec Izpisek iz operativnih voznih redov
za progovno osebje (P-9), ki je določen v prilogi 8 tega pravilnika kot njegov
sestavni del, sestavi pooblaščen delavec upravljavca za osebje službenih mest
(stalnih ali občasnih) na pripadajočih progovnih odsekih ali pa se izdela
računalniško.
202. člen
(beležnica obvestil in fonogramov za
progovne čuvaje)
Obrazec Beležnica obvestil in fonogramov za
progovne čuvaje (P-10), ki je določen v prilogi 9 tega pravilnika kot njegov
sestavni del, je namenjen progovnim čuvajem za vpisovanje fonogramov, s
katerimi so sprejeti nalogi oziroma sprejeta ali oddana obvestila, pomembna za
varnost in urejenost železniškega prometa. Beležnica obvestil in fonogramov za
progovne čuvaje se mora voditi na vseh službenih mestih.
203. člen
(beležnica fonogramov za kretnike)
Obrazec Beležnico fonogramov za
kretnike(P-11), ki je določen v prilogi 10 tega pravilnika kot njegov sestavni
del, vodijo in izpolnjujejo kretniki, ki na postajah prestavljajo kretnice s
centralnega mesta z elektromehanično signalnovarnostno napravo.
204. člen
(beležnica brzojavk in fonogramov)
Obrazec Beležnica brzojavk in fonogramov
(P-12), ki je določen v prilogi 11 tega pravilnika kot njegov sestavni del, je
namenjen evidentiranju vseh sprejetih in oddanih brzojavk in fonogramov, za
katere ni predvidenih besedil v drugih obrazcih za organizacijo in opravljanje
prometa. Obrazec P-12 se mora voditi na vseh delovnih mestih, kjer opravljajo
delo izvršilni železniški delavci. V ta namen so z obrazcem P-12 opremljena vsa
delovna mesta in komunikacijska mesta na progi.
205. člen
(nalog za vožnjo vlaka)
Obrazec Nalog za vožnjo vlaka (P-13), ki je
določen v prilogi 12 tega pravilnika kot njegov sestavni del, je dokument, v
katerem se predpiše uporaba voznega reda posameznega vlaka, postaja, do katere
sme vlak voziti, in obvestila o počasnih vožnjah in posebnostih.
206. člen
(splošni nalog)
Obrazec Splošni nalog (P–14), ki je določen
v prilogi 13 tega pravilnika kot njegov sestavni del, se uporablja za
obveščanje strojevodje z obvestili, o katerih strojevodja ni obveščen s P-13.
Splošni nalog (P-14) je obrazec, kjer mora število originalov biti enako
številu kopij. Original se preda strojevodji, ki prejem potrdi s podpisom na
kopiji.
207. člen
(prepustnica za vožnjo progovnega vozila)
Obrazec Prepustnica za vožnjo progovnega vozila
(P-15), ki je določen v prilogi 14 tega pravilnika kot njegov sestavni del, je
namenjen vožnji progovnih vozil za posebne namene, ki ne vozijo kot vlak.
208. člen
(pregled obrazcev prometne službe)
V Pregledu obrazcev prometne službe, ki je
v prilogi 15 tega pravilnika kot njegov sestavni del, je prikazana oblika tiska
obrazca, kdo ga uporablja, rok hranjenja in predpisana velikost.

Priloga
1: Pregled rednih leg kretnic (P- 1)
Priloga
2: Prometni dnevnik za postaje z elektrorelejnim ali elektronskim zavarovanjem
(P- 3)
Priloga
3: Prometni dnevnik za postaje z elektromehaničnim ali mehaničnim zavarovanjem
(P- 4)
Priloga
4: Evidenca uporabe tipk s števci na signalnovarnostni napravi (P- 5)
Priloga
5: Dovoljenje za premik (P- 6)
Priloga
6: Poročilo o izrednosti (P- 7)
Priloga
7: Izpisek iz operativnih voznih redov za postajno osebje (P- 8)
Priloga
8: Izpisek iz operativnih voznih redov za progovno osebje (P- 9)
Priloga
9: Beležnica obvestil in fonogramov za progovne čuvaje (P- 10)
Priloga
10: Beležnica fonogramov za kretnike (P- 11)
Priloga
11: Beležnica brzojavk in fonogramov (P- 12)
Priloga
12: Nalog za vožnjo vlaka (P- 13)
Priloga
13: Splošni nalog za vlak (P- 14)
Priloga
14: Prepustnica za vožnjo progovnega vozila (P- 15)
Priloga
15: Pregled obrazcev prometne službe

Prometni pravilnik (Uradni list RS, št. 50/11) vsebuje naslednjo prehodno in
končni določbi:
»XXXI. PREHODNA IN KONČNI DOLOČBI
209. člen
(ukrepi pred
pričetkom uporabe pravilnika)
(1) Sistem označevanja prog, tirov,
kretnic, signalov in drugih naprav je treba uskladiti z določbami 25., 26.,
27., 28. in 29. člena tega pravilnika v roku 2 let po njegovi uveljavitvi. Do
njihove uskladitve se uporabljajo oznake, predpisane v postajnih poslovnih
redih, ki so veljali na dan uveljavitve tega pravilnika. 
(2) Pred začetkom uporabe pravilnika morata
upravljavec in prevoznik zagotoviti, da je osebje, na katero se nanašajo
določbe pravilnika, z dnem uporabe tega pravilnika usposobljeno. Usposobljenost
osebja je treba preveriti na način, ki ga določa pravilnik, ki ureja strokovno
usposabljanje izvršilnih železniških delavcev.
210. člen
(prenehanje
uporabe predpisov)
(1) Z dnem uveljavitve tega pravilnika
preneha veljati Prometni pravilnik (Uradni list RS, št. 123/07). 
(2) Do dneva pričetka uporabe tega
pravilnika se uporablja Prometni pravilnik (Uradni list RS, št. 123/07), razen
enajstega odstavka 153. člena.
211. člen
(začetek
veljavnosti)
Ta pravilnik začne veljati naslednji dan po
objavi v Uradnem listu Republike Slovenije, uporabljati pa se začne 11.
decembra 2011.«. 

Pravilnik o spremembah in dopolnitvah
Prometnega pravilnika (Uradni list RS, št. 21/14) vsebuje naslednjo končno določbo:
»KONČNA DOLOČBA
3. člen
(začetek
veljavnosti)
Ta pravilnik začne veljati naslednji dan po
objavi v Uradnem listu Republike Slovenije.«.