I. SPLOŠNE DOLOČBE
1. člen
(vsebina)
(1) Ta
uredba določa izvajanje lokalnega razvoja, ki ga vodi skupnost (v nadaljnjem
besedilu: CLLD), v programskem obdobju 2014–2020 v skladu s Partnerskim
sporazumom med Slovenijo in Evropsko komisijo za obdobje 2014–2020 (v
nadaljnjem besedilu: PS 2014–2020), ki je dostopen na spletni strani
https://www.eu-skladi.si/sl/ekp/kljucni-dokumenti, programom, ki ureja razvoj
podeželja Republike Slovenije za obdobje 2014–2020, (v nadaljnjem besedilu: PRP
2014–2020), ki je dostopen na osrednjem spletnem mestu državne uprave ter na
spletni strani programa razvoja podeželja (http://www.program-podezelja.si),
operativnim programom, ki ureja izvajanje evropske kohezijske politike v
obdobju 2014–2020 (v nadaljnjem besedilu: OP EKP 2014–2020), ki je dostopen na
spletni strani https://www.eu-skladi.si/sl/ekp/kljucni-dokumenti, in
operativnim programom, ki ureja izvajanje Evropskega sklada za pomorstvo in
ribištvo v Republiki Sloveniji za obdobje 2014–2020, (v nadaljnjem besedilu: OP
ESPR 2014–2020), ki je dostopen na osrednjem spletnem mestu državne uprave ter
na spletni strani ribiškega sklada (http://www.ribiski-sklad.si/), ter določa
vrste podukrepov CLLD, ki so predmet sofinanciranja iz Evropskega kmetijskega
sklada za razvoj podeželja (v nadaljnjem besedilu: EKSRP), Evropskega sklada za
pomorstvo in ribištvo (v nadaljnjem
besedilu: ESPR) in Evropskega sklada za regionalni razvoj (v nadaljnjem
besedilu: ESRR).
(2) Ta
uredba določa tudi pogoje za oblikovanje in postopke za izbor in potrditev
lokalnih akcijskih skupin, vsebino in sestavo ter obvezna poglavja strategij
lokalnega razvoja, merila in način za izbor strategij lokalnega razvoja, naloge
lokalnih akcijskih skupin, upravičence, upravičene aktivnosti, pogoje
upravičenosti, upravičene in neupravičene stroške, pogoje za izvajanje
posameznih podukrepov, nadzor nad izvajanjem podukrepov, sankcije za
neizpolnjevanje obveznosti, finančne določbe ter posebna pravila glede podpore
posameznega sklada, vključenega v izvajanje CLLD, za izvajanje:
1.     
Uredbe (EU) št. 1301/2013
Evropskega parlamenta in Sveta z dne 17. decembra
2013 o Evropskem skladu za regionalni razvoj in o posebnih določbah glede cilja
»naložbe za rast in delovna mesta« ter o razveljavitvi Uredbe (ES) št. 1080/2006 (UL L št. 347
z dne 20. 12. 2013, str. 289), zadnjič spremenjene z Uredbo (EU)
2020/558 Evropskega parlamenta in Sveta z dne 23. aprila
2020 o spremembi uredb (EU) št. 1301/2013
in (EU) št. 1303/2013 glede posebnih
ukrepov za zagotovitev izredne prožnosti pri uporabi evropskih strukturnih in
investicijskih skladov v odziv na izbruh COVID-19 (UL L št. 130 z dne 24. 4.
2020, str. 1), (v nadaljnjem besedilu:
Uredba 1301/2013/EU);
2.     
Uredbe (EU) št. 1303/2013
Evropskega parlamenta in Sveta z dne 17. decembra
2013 o skupnih določbah o Evropskem skladu za regionalni razvoj, Evropskem
socialnem skladu, Kohezijskem skladu, Evropskem kmetijskem skladu za razvoj
podeželja in Evropskem skladu za pomorstvo in ribištvo, o splošnih določbah o
Evropskem skladu za regionalni razvoj, Evropskem socialnem skladu, Kohezijskem
skladu in Evropskem skladu za pomorstvo in ribištvo ter o razveljavitvi Uredbe
Sveta (ES) št. 1083/2006 (UL L št. 347 z dne 20. 12.
2013, str. 320), zadnjič spremenjene z Uredbo (EU) 2020/2221 Evropskega
parlamenta in Sveta z dne 23. decembra
2020 o spremembi Uredbe (EU) št. 1303/2013, kar zadeva dodatne vire in ureditev
izvrševanja, da se zagotovi pomoč za spodbujanje odprave posledic krize v
okviru pandemije COVID-19 in njenih socialnih posledic ter za pripravo
zelenega, digitalnega in odpornega okrevanja družbe in gospodarstva (REACT-EU)
(UL L št. 437 z dne 28. 12. 2020, str.
30), (v nadaljnjem besedilu: Uredba 1303/2013/EU);
3.     
Uredbe (EU) št. 1305/2013
Evropskega parlamenta in Sveta z dne 17. decembra
2013 o podpori za razvoj podeželja iz Evropskega kmetijskega sklada za razvoj
podeželja (EKSRP) in razveljavitvi Uredbe Sveta (ES) št. 1698/2005 (UL L št. 347
z dne 20. 12. 2013,
str. 487), zadnjič spremenjene z Delegirano uredbo Komisije (EU) 2021/1017 z
dne 15. aprila 2021 o spremembi Priloge I k Uredbi (EU) št. 1305/2013 Evropskega parlamenta in Sveta ter
prilog II in III k Uredbi (EU) št. 1307/2013 Evropskega parlamenta in Sveta (UL
L št. 224 z dne 24. 6. 2021, str. 1), (v nadaljnjem besedilu: Uredba
1305/2013/EU);
4.     
Uredbe (EU) št. 1306/2013
Evropskega parlamenta in Sveta z dne 17. decembra
2013 o financiranju, upravljanju in spremljanju skupne kmetijske politike in
razveljavitvi uredb Sveta (EGS) št. 352/78,
(ES) št. 165/94, (ES) št. 2799/98, (EC) No 814/2000,
(ES) št. 1290/2005 in (ES) št. 485/2008 (UL L št. 347
z dne 20. 12. 2013, str. 549), zadnjič
spremenjene z Izvedbeno uredbo Komisije (EU) 2021/1295 z dne 4. avgusta 2021 o odstopanju glede leta 2021 od člena 75(1), tretji pododstavek, Uredbe (EU) št. 1306/2013 Evropskega parlamenta in Sveta, v zvezi s stopnjo
predplačil za neposredna plačila ter ukrepi za razvoj podeželja, povezanimi s površinami in živalmi (UL L št. 282 z dne 5. 8. 2021,
str. 3), (v nadaljnjem besedilu: Uredba 1306/2013/EU);
5.     
Uredbe (EU) št. 1310/2013
Evropskega parlamenta in Sveta z dne 17. decembra
2013 o določitvi nekaterih prehodnih določb glede podpore za razvoj podeželja
iz Evropskega kmetijskega sklada za razvoj podeželja (EKSRP), o spremembi
Uredbe (EU) št. 1305/2013 Evropskega
parlamenta in Sveta glede sredstev in njihove razdelitve za leto 2014 in o
spremembi Uredbe Sveta (ES) št. 73/2009
in uredb (EU) št. 1307/2013, (EU) št. 1306/2013 in (EU) št. 1308/2013
Evropskega parlamenta in Sveta v zvezi z njihovo uporabo v letu 2014 (UL L št. 347 z dne 20. 12.
2013, str. 865), zadnjič popravljene s
Popravkom (UL L št. 130 z dne 19. 5. 2016, str. 12),
(v nadaljnjem besedilu: Uredba 1310/2013/EU);
6.     
Uredbe Komisije (EU) št. 1407/2013
z dne 18. decembra 2013 o uporabi členov
107 in 108 Pogodbe o delovanju Evropske unije pri pomoči de minimis (UL L št. 352 z dne 24. 12.
2013, str. 1), zadnjič spremenjene z
Uredbo Komisije (EU) 2020/972 z dne 2. julija
2020 o spremembi Uredbe (EU) št. 1407/2013 v zvezi s podaljšanjem njene
veljavnosti in o spremembi Uredbe (EU) št. 651/2014
v zvezi s podaljšanjem njene veljavnosti in ustreznimi prilagoditvami (UL L
št. 215 z dne 7. 7. 2020, str. 3), (v nadaljnjem besedilu: Uredba
1407/2013/EU);
7.     
Izvedbene uredbe Komisije (EU) št. 184/2014
z dne 25. februarja 2014 o določitvi pogojev za sistem elektronske
izmenjave podatkov med državami članicami in Komisijo v skladu z Uredbo (EU)
št. 1303/2013 Evropskega parlamenta in
Sveta o skupnih določbah o Evropskem skladu za regionalni razvoj, Evropskem
socialnem skladu, Kohezijskem skladu, Evropskem kmetijskem skladu za razvoj
podeželja in Evropskem skladu za pomorstvo in ribištvo ter o splošnih določbah
o Evropskem skladu za regionalni razvoj, Evropskem socialnem skladu,
Kohezijskem skladu in Evropskem skladu za pomorstvo in ribištvo ter o sprejetju
nomenklature za kategorije ukrepov za podporo cilju »evropsko teritorialno
sodelovanje« iz Evropskega sklada za regionalni razvoj v skladu z Uredbo (EU)
št. 1299/2013 Evropskega parlamenta in Sveta o posebnih določbah za
podporo cilju »evropsko teritorialno sodelovanje« iz Evropskega sklada za regionalni
razvoj (UL L št. 57 z dne 27. 2. 2014, str. 7),
zadnjič spremenjena z Izvedbeno uredbo Komisije (EU) 2021/438 z dne 3. marca 2021 o spremembi Izvedbene uredbe (EU)
št. 184/2014 glede vključitve novega
tematskega cilja v nomenklaturo kategorij ukrepov v okviru cilja „evropsko
teritorialno sodelovanje“ razvoj (UL L št. 85
z dne 12. 3. 2021, str. 147);
8.     
Izvedbene uredbe Komisije (EU) št. 215/2014
z dne 7. marca 2014 o določitvi pravil za izvajanje Uredbe (EU)
št. 1303/2013 Evropskega parlamenta in Sveta o skupnih določbah o
Evropskem skladu za regionalni razvoj, Evropskem socialnem skladu, Kohezijskem
skladu, Evropskem kmetijskem skladu za razvoj podeželja in Evropskem skladu za
pomorstvo in ribištvo, o splošnih določbah o Evropskem skladu za regionalni razvoj,
Evropskem socialnem skladu, Kohezijskem skladu in Evropskem skladu za pomorstvo
in ribištvo v zvezi z metodologijami za določitev podpore ciljem na področju
podnebnih sprememb, določitvijo mejnikov in ciljnih vrednosti v okviru
uspešnosti ter nomenklaturo kategorij ukrepov za strukturne in investicijske
sklade (UL L št. 69 z dne 8. 3. 2014, str. 65),
zadnjič spremenjene z Izvedbeno uredbo Komisije (EU) št. 2021/439 z dne 3. marca
2021 o spremembi Izvedbene uredbe (EU) št. 215/2014 glede vključitve novega
tematskega cilja v nomenklaturo kategorij ukrepov za ESRR, ESS in Kohezijski
sklad v okviru cilja „naložbe za rast in delovna mesta“ (UL L št. 85 z dne 12. 3.
2021, str. 149);
9.     
Delegirane uredbe Komisije (EU) št. 240/2014
z dne 7. januarja 2014 o Evropskem kodeksu dobre prakse za partnerstvo v
okviru evropskih strukturnih in investicijskih skladov (UL L št. 74 z dne 14. 3.
2014, str. 1);
10.  
Delegirane uredbe Komisije (EU) št. 480/2014
z dne 3. marca 2014 o dopolnitvi Uredbe
(EU) št. 1303/2013 Evropskega parlamenta
in Sveta o skupnih določbah o Evropskem skladu za regionalni razvoj, Evropskem
socialnem skladu, Kohezijskem skladu, Evropskem kmetijskem skladu za razvoj
podeželja in Evropskem skladu za pomorstvo in ribištvo ter o splošnih določbah
o Evropskem skladu za regionalni razvoj, Evropskem socialnem skladu,
Kohezijskem skladu in Evropskem skladu za pomorstvo in ribištvo (UL L št. 138 z dne 13. 5.
2014, str. 5), zadnjič spremenjene z
Delegirano uredbo Komisije (EU) 2019/886 z dne 12. februarja
2019 o spremembi in popravku Delegirane uredbe (EU) št. 480/2014
glede določb o finančnih instrumentih, možnostih poenostavljenega obračunavanja
stroškov, revizijski sledi, obsegu in vsebini revizij operacij in metodologiji
za izbor vzorca operacij ter glede Priloge III (UL L št. 142 z dne 29. 5.
2019, str. 9);
11.  
Uredbe (EU) št. 508/2014
Evropskega parlamenta in Sveta z dne 15. maja
2014 o Evropskem skladu za pomorstvo in ribištvo in razveljavitvi uredb Sveta
(ES) št. 2328/2003, (ES) št. 861/2006, (ES) št. 1198/2006
in (ES) št. 791/2007 in Uredbe (EU) št. 1255/2011 Evropskega parlamenta in Sveta (UL L
št. 149 z dne 20. 5.
2014, str. 1), zadnjič spremenjene z
Uredbo (EU) 2020/1781 Evropskega parlamenta in Sveta z dne 25. novembra 2020 o spremembi Uredbe (EU)
2016/1139 v zvezi z zmanjšanjem ribolovne zmogljivosti v Baltskem morju ter
Uredbe (EU) št. 508/2014 v zvezi s trajnim prenehanjem ribolovnih dejavnosti
flot, ki lovijo trsko iz vzhodnega Baltskega morja, trsko iz zahodnega
Baltskega morja in sleda iz zahodnega Baltskega morja (UL L št. 400 z dne 30. 11.
2020, str. 1), (v nadaljnjem besedilu:
Uredba 508/2014/EU);
12.  
Delegirane uredbe Komisije (EU) št. 522/2014
z dne 11. marca 2014 o dopolnitvi Uredbe
(EU) št. 1301/2013 Evropskega parlamenta
in Sveta v zvezi s podrobnimi pravili o načelih za izbor in upravljanje
inovativnih ukrepov na področju trajnostnega urbanega razvoja, ki jih podpira
Evropski sklad za regionalni razvoj (UL L št. 148
z dne 20. 5. 2014, str. 1), zadnjič spremenjene z Delegirano uredbo
Komisije (EU) 2017/2056 z dne 22. avgusta
2017 o spremembi Delegirane uredbe (EU) št. 522/2014
o dopolnitvi Uredbe (EU) št. 1301/2013
Evropskega parlamenta in Sveta v zvezi s podrobnimi pravili o načelih za izbor
in upravljanje inovativnih ukrepov na področju trajnostnega urbanega razvoja,
ki jih podpira Evropski sklad za regionalni razvoj (UL L št. 294 z dne 11. 11.
2017, str. 26);
13.  
Delegirane uredbe Komisije (EU) št. 640/2014
z dne 11. marca 2014 o dopolnitvi Uredbe
(EU) št. 1306/2013 Evropskega parlamenta
in Sveta glede integriranega administrativnega in kontrolnega sistema, pogojev
za zavrnitev ali ukinitev plačil in za upravne kazni, ki se uporabljajo za
neposredna plačila, podporo za razvoj podeželja in navzkrižno skladnost (UL L
št. 181 z dne 20. 6.
2014, str. 48), zadnjič spremenjene z
Delegirano uredbo Komisije (EU) 2021/1418 z dne
23. junija 2021 o spremembi
Delegirane uredbe (EU) št. 640/2014 glede
pravil o kaznih v okviru
shem pomoči za živali ali ukrepov podpore na žival (UL L št. 305 z dne 31. 8.
2021, str. 6), (v nadaljnjem besedilu:
Uredba 640/2014/EU);
14.  
Izvedbene uredbe Komisije (EU) št. 763/2014
z dne 11. julija 2014 o določitvi pravil
za uporabo Uredbe (EU) št. 508/2014 Evropskega parlamenta in Sveta o
Evropskem skladu za pomorstvo in ribištvo glede tehničnih značilnosti ukrepov
informiranja in obveščanja ter navodil za oblikovanje simbola Unije (UL L št. 209 z dne 16. 7.
2014, str. 1; v nadaljnjem besedilu:
Uredba 763/2014/EU);
15.  
Izvedbene uredbe Komisije (EU) št. 771/2014
z dne 14. julija 2014 o pravilih v skladu
z Uredbo (EU) št. 508/2014 Evropskega
parlamenta in Sveta o Evropskem skladu za pomorstvo in ribištvo v zvezi z
vzorcem za operativne programe, strukturo načrtov za nadomestilo dodatnih
stroškov, ki jih imajo gospodarski subjekti pri ribolovu, gojenju, predelavi in
trženju nekaterih ribiških proizvodov in proizvodov iz akvakulture iz najbolj
oddaljenih regij, vzorcem za pošiljanje finančnih podatkov, vsebino poročil o
predhodnem vrednotenju in minimalnimi zahtevami za načrt vrednotenja, ki jih je
treba predložiti v okviru Evropskega sklada za pomorstvo in ribištvo (UL L št. 209 z dne 16. 7.
2014, str. 20), zadnjič spremenjene z
Izvedbeno uredbo Komisije (EU) 2020/1027 z dne 14. julija
2020 o spremembi izvedbenih uredb (EU) št. 771/2014,
(EU) št. 1242/2014 in (EU)
št. 1243/2014 v zvezi z izvajanjem in spremljanjem posebnih ukrepov za
ublažitev posledic izbruha COVID-19 v sektorju ribištva in akvakulture (UL L
št. 227 z dne 16. 7.
2020, str. 1), (v nadaljnjem besedilu:
Uredba 771/2014/EU);
16.  
Izvedbene uredbe Komisije (EU) št. 772/2014
z dne 14. julija 2014 o določitvi pravil o intenzivnosti javne pomoči, ki
jih je treba uporabljati za skupne upravičene odhodke za nekatere operacije, ki
se financirajo v okviru Evropskega sklada za pomorstvo in ribištvo (UL L št. 209 z dne 16. 7.
2014, str. 47);
17.  
Izvedbene uredbe Komisije (EU) št. 808/2014 z dne 17. julija 2014 o določitvi pravil za uporabo
Uredbe (EU) št. 1305/2013 Evropskega parlamenta in Sveta o podpori za razvoj
podeželja iz Evropskega kmetijskega sklada za razvoj podeželja (EKSRP) (UL L
št. 227 z dne 31. 7. 2014, str. 18),
zadnjič spremenjene z Izvedbeno uredbo Komisije (EU) 2021/73 z dne 26. januarja 2021 o spremembi Izvedbene uredbe
(EU) št. 808/2014 o določitvi pravil za uporabo Uredbe (EU) št. 1305/2013
Evropskega parlamenta in Sveta o podpori za razvoj podeželja iz Evropskega
kmetijskega sklada za razvoj podeželja (EKSRP) (UL L št. 27 z dne 27. 1. 2021,
str. 9), (v nadaljnjem besedilu: Uredba 808/2014/EU);
18.  
Izvedbene uredbe Komisije (EU) št. 809/2014
z dne 17. julija 2014 o pravilih za
uporabo Uredbe (EU) št. 1306/2013
Evropskega parlamenta in Sveta v zvezi z integriranim administrativnim in
kontrolnim sistemom, ukrepi za razvoj podeželja in navzkrižno skladnostjo (UL L
št. 227 z dne 31. 7.
2014, str. 69), zadnjič spremenjene z
Izvedbeno uredbo Komisije (EU) 2021/725 z dne 4. maja
2021 o odstopanju glede leta 2021 od izvedbenih uredb (EU) št. 809/2014, (EU)
št. 180/2014, (EU) št. 181/2014, (EU) 2017/892, (EU) 2016/1150, (EU) 2018/274,
(EU) št. 615/2014 in (EU) 2015/1368 v zvezi z nekaterimi upravnimi pregledi in
pregledi na kraju samem, ki se uporabljajo na področju skupne kmetijske
politike (UL L št. 155 z dne 5. 5. 2021, str. 8),
(v nadaljnjem besedilu: Uredba 809/2014/EU);
19.  
Izvedbene uredbe Komisije (EU) št. 821/2014
z dne 28. julija 2014 o pravilih za
uporabo Uredbe (EU) št. 1303/2013
Evropskega parlamenta in Sveta glede podrobne ureditve prenosa in upravljanja
prispevkov iz programov, poročanja o finančnih instrumentih, tehničnih
značilnostih ukrepov obveščanja in komuniciranja za operacije ter sistema za
beleženje in shranjevanje podatkov (UL L št. 223
z dne 29. 7. 2014, str. 7), zadnjič spremenjene z Izvedbeno uredbo
Komisije (EU) 2019/255 z dne 13. februarja
2019 o spremembi Izvedbene uredbe Komisije (EU) št. 821/2014
o pravilih za uporabo Uredbe (EU) št. 1303/2013
Evropskega parlamenta in Sveta glede podrobne ureditve prenosa in upravljanja
prispevkov iz programov, poročanja o finančnih instrumentih, tehničnih značilnosti
ukrepov obveščanja in komuniciranja za operacije ter sistema za beleženje in
shranjevanje podatkov (UL L št. 43 z dne
14. 2. 2019, str. 15);
20.  
Delegirane uredbe Komisije (EU) št. 907/2014
z dne 11. marca 2014 o dopolnitvi Uredbe
(EU) št. 1306/2013 Evropskega parlamenta
in Sveta v zvezi s plačilnimi agencijami in ostalimi organi, finančnim
upravljanjem, potrditvijo obračunov, varščinami in uporabo eura (UL L št. 255 z dne 28. 8.
2014, str. 18), zadnjič spremenjene z
Delegirano uredbo Komisije (EU) 2021/1336 z dne
2. junija 2021 o spremembi
Delegirane uredbe (EU) št. 907/2014 glede
finančnega upravljanja (UL L št. 289 z
dne 12. 8. 2021, str. 6), (v nadaljnjem besedilu: Uredba
907/2014/EU);
21.  
Izvedbene uredbe Komisije (EU) št. 908/2014
z dne 6. avgusta 2014 o pravilih za
uporabo Uredbe (EU) št. 1306/2013 Evropskega parlamenta in Sveta v zvezi s
plačilnimi agencijami in drugimi organi, finančnim upravljanjem, potrjevanjem
obračunov, pravili o kontrolah, varščinami in preglednostjo (UL L št. 255 z dne 28. 8.
2014, str. 59), zadnjič spremenjene z
Izvedbeno uredbo Komisije (EU) 2021/1337 z dne
18. junija 2021 o spremembi
Izvedbene uredbe (EU) št. 908/2014 glede
finančnega upravljanja (UL L št. 289 z
dne 12. 8. 2021, str. 9);
22.  
Izvedbene uredbe Komisije (EU) št. 1011/2014
z dne 22. septembra 2014 o podrobnih pravilih za izvajanje Uredbe (EU) št. 1303/2013 Evropskega parlamenta in Sveta v
zvezi z vzorci za predložitev nekaterih informacij Komisiji ter o podrobnih
pravilih za izmenjavo informacij med upravičenci in organi upravljanja, organi
za potrjevanje, revizijskimi organi in posredniškimi organi (UL L št. 286 z dne 30. 9.
2014, str. 1), zadnjič spremenjene z
Izvedbeno uredbo Komisije (EU) 2021/437 z dne 3. marca
2021 o spremembi Izvedbene uredbe (EU) št. 1011/2014 glede sprememb vzorca za
posredovanje finančnih podatkov, vzorca zahtevka za plačilo, vključno z
dodatnimi informacijami o finančnih instrumentih, in vzorca za izkaze (UL L št. 85 z dne 12. 3.
2021, str. 107);
23.  
Delegirane uredbe Komisije (EU) št. 1014/2014
z dne 22. julija 2014 o dopolnitvi Uredbe
(EU) št. 508/2014 Evropskega parlamenta
in Sveta o Evropskem skladu za pomorstvo in ribištvo in razveljavitvi uredb
Sveta (ES) št. 2328/2003, (ES) št. 861/2006, (ES) št. 1198/2006
in (ES) št. 791/2007 in Uredbe (EU) št. 1255/2011 Evropskega parlamenta in Sveta v
zvezi z vsebino in sestavo skupnega sistema spremljanja in vrednotenja za
operacije, financirane iz Evropskega sklada za pomorstvo in ribištvo (UL L št. 283 z dne 27. 9.
2014, str. 11), zadnjič popravljene s
Popravkom (UL L št. 260 z dne 7. 10. 2015, str. 31);
24.  
Izvedbenega sklepa Komisije (EU) z dne 11. junija 2014 o določitvi
letne razdelitve, po državah članicah, skupnih virov Evropskega sklada za
pomorstvo in ribištvo, ki so na voljo v okviru deljenega upravljanja za obdobje
2014–2020 (UL L št. 180 z dne 20. 6. 2014, str. 18);
25.  
Delegirane uredbe Komisije (EU) št. 2015/288
z dne 17. decembra 2014 o dopolnitvi
Uredbe (EU) št. 508/2014 Evropskega
parlamenta in Sveta o evropskem skladu za pomorstvo in ribištvo glede časovnega
obdobja in datumov za nedopustnost vlog (UL L št. 51
z dne 24. 2. 2015, str. 1), zadnjič spremenjene z Delegirano uredbo
Komisije (EU) 2015/2252 z dne 30. septembra
2015 o spremembi Delegirane uredbe (EU) 2015/288 glede obdobja nedopustnosti
vlog za podporo iz Evropskega sklada za pomorstvo in ribištvo (UL L
št. 321 z dne 5. 12. 2015, str. 2), (v nadaljnjem besedilu: Uredba
2015/288/EU) in
26.  
Delegirane uredbe Komisije (EU) št. 2015/2252
z dne 30. septembra 2015 o spremembi
Delegirane uredbe (EU) št. 2015/288 glede
obdobja nedopustnosti vlog za podporo iz Evropskega sklada za pomorstvo in
ribištvo (UL L št. 321 z dne 5. 12. 2015, str. 2;
v nadaljnjem besedilu: Uredba 2015/2252/EU).
(3) Ta
uredba določa tudi izvajanje in financiranje ukrepov programa razvoja podeželja
v letu 2021 in 2022 za izvajanje Uredbe (EU) 2020/2220 Evropskega parlamenta in
Sveta z dne 23. decembra 2020 o določitvi
nekaterih prehodnih določb za podporo iz Evropskega kmetijskega sklada za
razvoj podeželja (EKSRP) in Evropskega kmetijskega jamstvenega sklada (EKJS) v
letih 2021 in 2022 ter o spremembi uredb (EU) št. 1305/2013, (EU) št. 1306/2013
in (EU) št. 1307/2013 glede sredstev in uporabe v letih 2021 in 2022 ter Uredbe
(EU) št. 1308/2013 glede sredstev in razdelitve take podpore v letih 2021 in
2022 (UL L št. 437 z dne 28. 12. 2020,
str. 1; v nadaljnjem besedilu: Uredba 2020/2220/EU).
2. člen
(pomen izrazov)
Izrazi, uporabljeni v tej uredbi, imajo
naslednji pomen:
1.     
finančni okvir določa višino sredstev za uresničevanje ciljev strategije
lokalnega razvoja (v nadaljnjem besedilu: SLR) posamezne lokalne akcijske
skupine. Sredstva se črpa iz podukrepov iz 8. člena te uredbe, razen iz
podukrepa iz tretje alineje 8. člena te uredbe za sklad EKSRP. Finančni okvir
se izračuna na podlagi formule, določene za zadevni sklad, in je podlaga za
izdelavo finančnega načrta v SLR;
2.     
glavni sklad je sklad, katerega prispevek finančnih sredstev, je na
podlagi določenega finančnega okvira, na posameznem območju lokalne akcijske
skupine, najvišji. Glavni sklad se za sofinanciranje tekočih stroškov in
stroškov animacije določi v primeru, ko je SLR financiran iz naslova več kot
enega sklada;
3.     
glavni ukrep pomeni ukrep v skladu s PRP 2014–2020;
4.     
integrirana operacija je operacija, pri kateri sodelujeta dva ali več
partnerjev z namenom uresničevanja skupnega cilja in se financira bodisi iz
enega bodisi iz več različnih virov financiranja;
5.     
javna podpora pomeni nepovratna javna finančna sredstva in vključuje
prispevek Evropske unije in nacionalni del;
6.     
lokalno partnerstvo pomeni skupino javnih in zasebnih subjektov, ki se
združijo z namenom priprave SLR in uresničevanja ciljev SLR;
7.     
lokalna akcijska skupina (v nadaljnjem besedilu: LAS) je lokalno partnerstvo,
ustanovljeno z namenom uresničevanja ciljev in potreb lokalnega okolja, po
pristopu »od spodaj navzgor« v skladu s točko (b) drugega odstavka
32. člena Uredbe 1303/2013/EU in 61. členom Uredbe 508/2014/EU in
potrjeno s strani zadevnih organov upravljanja;
8.     
naložba pomeni investicije v izgradnjo, prenovo ali opremljenost
objektov, nakup mehanizacije, strojev ali opreme, nakup zemljišč ter
investicije v prometno, komunalno, komunikacijsko, namakalno, turistično,
okoljsko, parkovno in drugo infrastrukturo;
9.     
okoljska trajnost pomeni načelo za izbor operacij v povezavi z merili za
izbor operacij, ki jih lokalna partnerstva določijo v SLR;
10.  
podukrep pomeni vrsto aktivnosti, upravičenih do sofinanciranja;
11.  
prednostna naložba je cilj, opredeljen z Uredbo 1301/2013/EU, ki
podrobneje in osredotočeno določa posamezni tematski cilj iz 9. člena
Uredbe 1303/2013/EU;
12.  
problemsko območje je tisto območje, ki ga Vlada Republike Slovenije na
podlagi zakona, ki ureja spodbujanje skladnega regionalnega razvoja, s sklepom
o dodatnih začasnih ukrepih razvojne podpore za problemsko območje z visoko
brezposelnostjo razglasi kot problemsko območje, in območje v skladu z zakonom,
ki ureja razvojno podporo Pomurski regiji v obdobju 2010–2019;
13.  
ribiško območje je območje Republike Slovenije, ki zajema vse obalne
lokalne skupnosti (Koper, Izola, Piran in Ankaran). V skladu s točko (a) prvega
in šestega odstavka 33. člena Uredbe 1303/2013/EU in 5. točko drugega
odstavka 3. člena Uredbe 508/2014/EU pomeni »ribiško območje in območje
akvakulture« območje z morsko, rečno ali jezersko obalo, vključno z ribniki ali
porečjem, z znatnim deležem zaposlenosti v ribištvu ali akvakulturi, ki je
funkcionalno skladno v geografskem, gospodarskem in socialnem smislu ter ga kot
takega določi država članica; na območju je najmanj 10.000 do največ 150.000
prebivalcev;
14.  
ukrep iz 7. točke prvega odstavka 15. člena te uredbe pomeni
analizo, ali so cilji SLR uresničljivi;
15.  
zadevni organ upravljanja je tisti organ upravljanja, ki je pristojen za
zadevni sklad;
16.  
zadevni sklad je tisti sklad, ki sofinancira posamezno operacijo;
17.  
enotno podjetje je enotno podjetje iz drugega odstavka 2. člena Uredbe
1407/2013/EU;
18.  
neposredni stroški osebja so stroški plač in povračila stroškov v zvezi
z delom, razen stroškov za službena potovanja, in 
19.  
posredni stroški so stroški, kot jih določajo smernice o poenostavljenih
možnostih obračunavanja stroškov, ki jih je pripravila Evropska komisija v
skladu s 67. in 68. členom Uredbe 1303/2013/EU, 14. členom Uredbe
(EU) št. 1304/2013 Evropskega parlamenta in Sveta z dne 17. decembra
2013 o Evropskem socialnem skladu in razveljavitvi Uredbe Sveta (ES)
št. 1081/2006 (UL L št. 347 z dne 20. 12. 2013, str. 470),
zadnjič spremenjene z Uredbo (EU) 2015/779 Evropskega parlamenta in Sveta z dne
20. maja 2015 o spremembi Uredbe (EU) št. 1304/2013 glede dodatnega
začetnega predplačila, ki se izplača za operativne programe, podprte v okviru
pobude za zaposlovanje mladih (UL L št. 126 z dne 21. 5. 2015, str.
1), ter 19. členom Uredbe (EU) št. 1299/2013 Evropskega parlamenta in
Sveta z dne 17. decembra 2013 o posebnih določbah za podporo cilju
»evropsko teritorialno sodelovanje« iz Evropskega sklada za regionalni razvoj
(UL L št. 347 z dne 20. 12. 2013, str. 259).
3. člen
(Koordinacijski odbor CLLD)
(1) Koordinacijski odbor CLLD je
organ, ki ga v skladu s tretjim odstavkom 33. člena Uredbe 1303/2013/EU
ustanovijo pristojni organi upravljanja.
(2) Koordinacijski odbor CLLD
sestavljajo predstavniki posameznega organa upravljanja ter drugih organov,
vključenih v izvajanje CLLD.
4. člen
(drugi organi vključeni v izvajanje CLLD)
(1) V skladu z drugim odstavkom
65. člena Uredbe 1305/2013/EU so za sklad EKSRP imenovani naslednji
organi:
1.     
organ upravljanja je Ministrstvo za kmetijstvo, gozdarstvo in prehrano
(v nadaljnjem besedilu: MKGP). Naloge organa upravljanja pa opravljata MKGP in
Agencija Republike Slovenije za kmetijske trge in razvoj podeželja (v
nadaljnjem besedilu: ARSKTRP);
2.     
akreditirana plačilna agencija je ARSKTRP;
3.     
certifikacijski organ je Urad Republike Slovenije za nadzor proračuna
(nadaljnjem besedilu: UNP), ki je organ v sestavi Ministrstva za finance.
(2) V skladu s 123. členom Uredbe
1303/2013/EU so za sklad ESRR imenovani naslednji organi:
1.     
organ upravljanja je Služba Vlade Republike Slovenije za razvoj in
evropsko kohezijsko politiko (v nadaljnjem besedilu: SVRK);
2.     
posredniški organ je Ministrstvo za gospodarski razvoj in tehnologijo (v
nadaljnjem besedilu: MGRT);
3.     
organ za potrjevanje je Ministrstvo za finance, Sektor za upravljanje s
sredstvi EU/PO;
4.     
revizijski organ je UNP.
(3) V skladu s 123. členom Uredbe
1303/2013/EU so za sklad ESPR imenovani naslednji organi:
1.     
organ upravljanja je MKGP;
2.     
organ za potrjevanje in posredniški organ je ARSKTRP;
3.     
revizijski organ je UNP.
5. člen
(naloge posameznega organa, vključenega v
izvajanje CLLD)
(1) Naloge Koordinacijskega odbora
CLLD so zagotavljanje sinergij in pretok informacij med vsemi skladi in organi
upravljanja, vključenimi v izvajanje CLLD, priprava skupnega nacionalnega
predpisa, izbira SLR in LAS, predložitev izbranih SLR v odobritev zadevnim
organom upravljanja ter obravnava in priprava mnenja o potrditvi oziroma
zavrnitvi sprememb SLR. 
(2) Naloge organov iz prvega odstavka
prejšnjega člena so: 
1.     
organ upravljanja EKSRP skupaj s posredniškim organom ESRR in organom
upravljanja ESPR izda odločbo o potrditvi oziroma zavrnitvi SLR in LAS ter
odločbo o potrditvi oziroma zavrnitvi spremembe SLR. MKGP opravlja naslednje
naloge: izda odločbo o potrditvi oziroma zavrnitvi SLR in LAS v skladu s
16. členom te uredbe, izda odločbo o potrditvi oziroma zavrnitvi spremembe
SLR, določi finančni okvir za črpanje sredstev iz naslova EKSRP, nadzoruje in
spremlja delovanje posameznega LAS, organizira izobraževanja in delavnice za
LAS, opravlja pregled uspešnosti in obvesti LAS o doseganju mejnikov, priglasi
državno pomoč in poroča o njenih izplačilih, pripravi javni razpis za podukrep
»Priprava in izvajanje dejavnosti sodelovanja lokalne akcijske skupine«.
ARSKTRP opravlja naslednje naloge: zagotovi beleženje, vzdrževanje, vodenje in
sporočanje podatkov v povezavi z izvajanjem podukrepov, preverja izpolnjevanje
pogojev za upravičenost operacij pred izdajo odločbe o pravici do sredstev (v
nadaljnjem besedilu: odločba o odobritvi operacije), izdaja odločbe in sklepe
upravičencem, vodi upravne postopke, odloča o spremembah operacij, izvaja javne
razpise ter izbira in potrjuje operacije za podukrep »Priprava in izvajanje
dejavnosti sodelovanja lokalne akcijske skupine«; 
2.     
akreditirana plačilna agencija izvaja nadzor nad operacijami, preverja,
ali so izpolnjeni pogoji za upravičenost pred izplačilom sredstev, opravlja
administrativne kontrole, »in situ« kontrole in kontrole na kraju samem ter
skrbi za pravilna izplačila sredstev in izterjave. Pred nakazilom sredstev
preveri možnost dvojnega financiranja, višino že prejetih sredstev iz naslova
državnih pomoči in nakazuje sredstva na transakcijski račun upravičenca; 
3.     
certifikacijski organ opravlja certificiranje oziroma revidiranje porabe
proračunskih sredstev. 
(3) Naloge organov iz drugega odstavka
prejšnjega člena so: 
1.     
organ upravljanja ESRR izda odločitev o podpori v skladu s predpisom, ki
ureja izvajanje kohezijske politike v Republiki Sloveniji (v nadaljnjem
besedilu: odločitev o podpori), potrdi finančni okvir za črpanje sredstev iz
naslova ESRR in izvaja nadzor nad posredniškim organom; 
2.     
posredniški organ skupaj z organom upravljanja EKSRP in ESPR izda
odločbo o potrditvi oziroma zavrnitvi SLR in LAS v skladu s 16. členom te
uredbe, izda odločbo o potrditvi oziroma zavrnitvi spremembe SLR, predlaga
finančni okvir za črpanje sredstev iz naslova ESRR, nadzoruje delovanje
posameznega LAS, izvaja in organizira izobraževanja in delavnice za LAS,
preverja izpolnjevanje pogojev upravičenosti operacij pred sklenitvijo pogodbe
o sofinanciranju, v skladu s predpisom, ki ureja izvajanje kohezijske politike
v Republiki Sloveniji, sklepa pogodbe o sofinanciranju z upravičenci, priglasi
državno pomoč ter potrjuje operacije za podukrep »Priprava in izvajanje
dejavnosti sodelovanja lokalne akcijske skupine« in podukrep »Podpora za
izvajanje operacij v okviru strategije lokalnega razvoja, ki ga vodi skupnost«,
opravlja pregled uspešnosti ter spremlja delovanje posameznega LAS. Izvaja tudi
nadzor nad operacijami, preverja izpolnjevanje pogojev za upravičenost pred
izplačilom sredstev, opravlja administrativne kontrole in kontrole na kraju
samem ter skrbi za pravilna izplačila sredstev in vračila pri neupravičenem
koriščenju sredstev. Pred nakazilom sredstev preveri možnost dvojnega
financiranja, višino že prejetih sredstev iz naslova državnih pomoči in
nakazuje sredstva na transakcijski račun upravičenca; 
3.     
organ za potrjevanje preverja skladnost izdatkov s pravili
upravičenosti, izvaja povračila iz naslova prispevka Evropske unije v proračun
Republike Slovenije, izdaja zahtevke za vračilo posredniškemu organu ter vodi
evidenco o zahtevanih in izvršenih vračilih. Izvaja tudi preverjanja za namene
certificiranja pri organu upravljanja in posredniškem organu ter preverja
ustreznost postopkov in kontrol, ki jih izvaja organ upravljanja oziroma
posredniški organ; 
4.     
revizijski organ opravlja nadzor nad porabo proračunskih sredstev. 
(4) Naloge organov iz tretjega
odstavka prejšnjega člena so: 
1.     
organ upravljanja ESPR skupaj s posredniškim organom ESRR in organom
upravljanja EKSRP izda odločbo o potrditvi oziroma zavrnitvi SLR in LAS ter
odločbo o potrditvi oziroma zavrnitvi spremembe SLR. MKGP opravlja naslednje
naloge: izda odločbo o potrditvi oziroma zavrnitvi SLR in LAS v skladu s
16. členom te uredbe, izda odločbo o potrditvi oziroma zavrnitvi spremembe
SLR, določi finančni okvir za črpanje sredstev iz naslova ESPR, nadzoruje
delovanje posameznega LAS, izvaja in organizira izobraževanja in delavnice za
LAS, opravlja pregled uspešnosti in obvesti LAS o doseganju mejnikov ter
spremlja delovanje posameznega LAS. ARSKTRP v vlogi posredniškega organa
opravlja naslednje naloge: zagotovi ustrezen informacijski sistem za beleženje,
vzdrževanje, vodenje in sporočanje podatkov v povezavi z izvajanjem podukrepov,
preverja izpolnjevanje pogojev za upravičenost operacij pred izdajo odločbe o
odobritvi operacije, izdaja odločbe in sklepe upravičencem, vodi upravne
postopke, odloča o spremembah operacij, priglasi državno pomoč, opravlja
pregled uspešnosti, spremlja delovanje posameznega LAS in opravlja druge naloge
v skladu z veljavno zakonodajo. ARSKTRP izvaja nadzor nad operacijami,
preverja, ali so izpolnjeni pogoji za upravičenost pred izplačilom sredstev,
opravlja administrativne kontrole, »in situ« kontrole in kontrole na kraju
samem ter skrbi za pravilna izplačila sredstev in izterjave. Pred nakazilom
sredstev preveri možnost dvojnega financiranja in višino že prejetih sredstev
iz naslova državnih pomoči; 
2.     
ARSKTRP nakazuje sredstva na transakcijski račun upravičenca; 
3.     
revizijski organ opravlja nadzor nad porabo proračunskih sredstev.
6. člen
(namen in cilj)
(1) Namen CLLD je spodbujanje
celovitega in uravnoteženega razvoja lokalnih območij po pristopu »od spodaj
navzgor« ob upoštevanju endogenih razvojnih potencialov in zmogljivosti,
predvsem krepitve socialnega kapitala z aktivnim vključevanjem prebivalstva v
skupno načrtovanje in odločanje o lastnem lokalnem razvoju po načelu
subsidiarnosti in participativne demokracije.
(2) Cilj CLLD je spodbujanje
socialnega vključevanja ter boj proti revščini in kakršnikoli diskriminaciji,
zmanjševanje regionalnih razvojnih razlik in gospodarski razvoj območij. Poleg
tega pa je cilj prispevati k ohranjanju narave, varstvu okolja, kulturne
dediščine, kulturne krajine in njenih elementov.
7. člen
(tematska področja ukrepanja)
(1) Tematska področja ukrepanja, ki so
jih zadevni organi upravljanja prepoznali za ključna pri zasledovanju ciljev
Evropske unije in reševanju lokalnih razvojnih potreb, so:
1.     
ustvarjanje delovnih mest, 
2.     
razvoj osnovnih storitev,
3.     
varstvo okolja in ohranjanje narave ter
4.     
večja vključenost mladih, žensk in drugih ranljivih skupin.
(2) Podpora iz naslova EKSRP je
osredotočena v peto težišče ukrepanja iz PRP 2014–2020, ki se glasi: »Zelena
delovna mesta in skladen vzdržen razvoj podeželja, ki temelji na razvoju
endogenih potencialov podeželja«.
(3) Podpora iz naslova ESRR je
osredotočena na peto prednostno naložbo v okviru devete prednostne osi OP EKP
2014–2020, ki se glasi »Vlaganja v okviru strategij lokalnega razvoja, ki ga
vodi skupnost«.
(4) Podpora iz naslova ESPR je
osredotočena na doseganje posebnega cilja spodbujanje gospodarske rasti,
socialne vključenosti, ustvarjanja delovnih mest ter podpiranja zaposljivosti
in mobilnosti delovne sile v obalnih in celinskih skupnostih, ki so odvisne od
ribištva in akvakulture, vključujoč diverzifikacijo dejavnosti v ribištvu in
drugih sektorjih pomorskega gospodarstva v okviru četrte prednostne naloge EU,
ki se glasi »Povečanje zaposlovanja in ozemeljske kohezije«.
8. člen
(podukrepi)
V skladu s 35. členom Uredbe
1303/2013/EU je podpora namenjena izvajanju naslednjih podukrepov:
-       
Pripravljalna podpora,
-       
Podpora za izvajanje operacij v okviru strategije lokalnega razvoja, ki
ga vodi skupnost,
-       
Priprava in izvajanje dejavnosti sodelovanja lokalne akcijske skupine in
-       
Podpora za tekoče stroške in stroške animacije.
9. člen
(finančne določbe)
(1) V programskem obdobju 2014–2020 je
izvedbi CLLD skupno namenjenih 110.374.770,69 eura. Iz naslova PRP 2014–2020 se nameni 66.258.652,20
eura, iz naslova OP EKP 2014–2020 36.449.451,49 eura in iz naslova OP ESPR 2014–2020 7.666.667,00
eura.
(2) Posamezni LAS je upravičen do
koriščenja sredstev iz naslova zadevnega sklada na podlagi izračuna, kot to
določajo sedmi in trinajsti odstavek
56. člena, peti in šesti odstavek 68. člena ter tretji in četrti
odstavek 75. člena te uredbe.
(3) Finančni
okvir določa pravico do koriščenja sredstev za posamezni LAS, izračuna se na
podlagi formule, določene za zadevni sklad, in je podlaga za izdelavo
finančnega načrta iz 12. točke prvega odstavka 15. člena te uredbe.
10. člen
(predplačila)
(1) Upravičenec lahko zaprosi za izplačilo
predplačila v skladu z določbami, ki veljajo za zadevni sklad.
(2) LAS lahko na naslov glavnega sklada
vloži največ en zahtevek za izplačilo predplačila za izvajanje podukrepa
»Podpora za tekoče stroške in stroške animacije«. Zahtevek za izplačilo
predplačila lahko LAS vloži v roku šestih mesecev po pravnomočnosti odločbe o
potrditvi LAS in SLR.
(3) Višina zahtevka za izplačilo
predplačila lahko predstavlja do 30 odstotkov vrednosti finančnega okvira,
namenjenega za izvajanje podukrepa »Podpora za tekoče stroške in stroške
animacije«.
(4) (črtan).
II. LOKALNA AKCIJSKA SKUPINA IN STRATEGIJA LOKALNEGA
RAZVOJA
11. člen
(pogoji za oblikovanje in delovanje
lokalne akcijske skupine)
Pogoji za oblikovanje in delovanje LAS:
1.     
lokalno partnerstvo se oblikuje na območju s skupnimi lokalnimi
potrebami in izzivi s skupnim ciljem uresničevanja lokalnih razvojnih potreb in
doseganja zastavljenih ciljev, opredeljenih v SLR;
2.     
vzpostavitev lokalnega partnerstva in članstvo LAS se zagotavlja na
podlagi javno objavljenega poziva vsaj enega od pobudnikov za oblikovanje LAS;
3.     
obvestilo o objavi javnega poziva za oblikovanje LAS ali povezavo do
javnega poziva je treba posredovati Koordinacijskemu odboru CLLD;
4.     
lokalni razvoj, ki ga vodi LAS, se mora osredotočiti na posebna
podregionalna območja, kar pomeni, da se območja srečujejo s posebnimi
geografskimi in demografskimi težavami;
5.     
območje LAS mora biti povezano v homogeno geografsko in funkcionalno celoto,
območje posamezne občine se ne sme deliti med več LAS;
6.     
posamezna območja LAS se med sabo ne smejo prekrivati;
7.     
na območju, za katero se pripravlja SLR, mora živeti med 10.000 in
150.000 prebivalcev;
8.     
število prebivalcev iz posameznih naselij z več kot 10.000 prebivalci,
ki so določena v Prilogi 2, ki je sestavni del te uredbe, se ne upošteva pri
omejitvi iz prejšnje točke;
9.     
LAS, ki prostorsko pokriva območje obeh kohezijskih regij Vzhodna in
Zahodna Slovenija, se uvršča v tisto regijo, v kateri živi več kot 50 odstotkov
prebivalstva LAS na dan 1. julija 2014 po podatkih Statističnega urada
Republike Slovenije (v nadaljnjem besedilu: SURS);
10.  
LAS mora biti organiziran kot pogodbeno partnerstvo javnih in zasebnih
subjektov na izbranem območju, kar pomeni, da je ustanovljen na podlagi
zavezujoče pogodbe med partnerji;
11.  
v lokalno partnerstvo so lahko vključene tudi pravne osebe javnega
prava, društva in druge pravne osebe zasebnega prava v javnem interesu, ki
delujejo na območju več LAS;
12.  
na ravni odločanja v LAS je treba upoštevati točko (b) drugega odstavka
32. člena Uredbe 1303/2013/EU;
13.  
LAS mora zagotoviti preglednost svojega delovanja in zagotoviti
sledljivost ter nadzor nad zakonito porabo proračunskih sredstev. Zagotoviti
mora transparentnost postopkov in preprečiti konflikt interesov;
14.  
lokalno partnerstvo mora izbrati enega partnerja izmed članov lokalnega
partnerstva kot vodilnega partnerja, ki opravlja naloge, določene v
13. členu te uredbe;
15.  
ne glede na prejšnjo točko lahko lokalno partnerstvo vodilnega partnerja
izbere v skladu s predpisi, ki urejajo javno naročanje;
16.  
LAS mora zagotoviti varen elektronski predal za sprejem elektronske
pošte in kvalificirano elektronsko potrdilo za oddajo vlog in zahtevkov za
izplačilo;
17.  
LAS mora imeti vzpostavljeno lastno spletno stran, na kateri mora
objavljati javne pozive za izbor operacij, ki so predmet sofinanciranja v
okviru podukrepa »Podpora za izvajanje operacij v okviru strategije lokalnega
razvoja, ki ga vodi skupnost«, rezultate izbora operacij in ažurno objavljati vse
druge informacije namenjene večji informiranosti upravičencev;
18.  
LAS mora določiti naslov za sprejem pošte.
12. člen
(naloge LAS)
Poleg nalog iz tretjega odstavka
34. člena Uredbe 1303/2013/EU mora LAS opravljati naslednje naloge:
1.     
v SLR določiti, s sredstvi katerega zadevnega sklada uresničuje cilje
SLR;
2.     
animacija območja, zagotavljanje informacij zainteresiranim prebivalcem
na območju LAS, spodbujanje izvajanja operacij ter pomoč potencialnim
upravičencem pri pripravi operacij;
3.     
pripraviti SLR za celotno programsko obdobje in biti sposoben
uresničevati cilje, zastavljene v SLR;
4.     
spremljati in vrednotiti ter skrbeti za pravilno izvajanje operacij v
skladu s SLR in tudi za doseganje mejnikov in ciljev operacij ter imeti pregled
nad izvajanjem operacij tudi po izplačilu sredstev;
5.     
izvajati postopke za izbor operacij, izbrati operacije in jih predložiti
v končno potrditev v skladu s postopki zadevnega sklada;
6.     
skrbeti za informiranost upravičencev v zvezi s pravicami in dolžnostmi
tudi po zadnjem izplačilu sredstev;
7.     
zagotoviti posredovanje vlog ter zahtevke za izplačilo za posamezne
podukrepe iz 8. člena te uredbe, v skladu posebnimi pogoji zadevnega
sklada iz te uredbe;
8.     
predhodno preverjati upravičenost stroškov, skladnost s SLR in
operativnimi programi, preverjati, ali imajo nosilci operacij zmogljivosti za
izvajanje operacij in zakonitost izvedenih operacij;
9.     
sodelovati z organi, kot jih določata 3. in 4. člen te uredbe,
revizijskimi organi ter drugimi nadzornimi organi vseh zadevnih skladov;
10.  
pripravljati letna poročila o izvajanju SLR v skladu s drugim odstavkom
49. člena te uredbe;
11.  
pred posredovanjem zahtevka za izplačilo preveriti, da so sofinancirane
operacije označene, v skladu s pravili označevanja, določenimi za zadevni
sklad;
12.  
prvi letni načrt aktivnosti za tekoče leto mora posredovati najpozneje
do vložitve prvega zahtevka za podukrep »Podpora za tekoče stroške in stroške
animacije«;
13.  
vsako nadaljnje leto pa do 31. decembra na
elektronski naslov gp.mkgp@gov.si poslati letni načrt aktivnosti za podukrep
»Podpora za tekoče stroške in stroške animacije«. Obrazec za izdelavo
letnega načrta aktivnosti je dostopen na spletnih straneh zadevnih organov
upravljanja;
14.  
urediti dostop do ustreznega informacijskega sistema zadevnega sklada
pred vlaganjem vlog in zahtevkov za izplačilo v informacijski sistem;
15.  
imenovati naslednje organe: predsednika, skupščino, organ upravljanja,
ocenjevalno komisijo in nadzorni organ in 
16.  
pripraviti dokumente za delovanje LAS, v katerih mora določiti člane
posameznega organa iz prejšnje točke in jih javno objaviti na spletni strani
LAS.
13. člen
(vodilni partner)
(1) Naloge vodilnega partnerja:
-       
zastopa LAS v upravnih in finančnih zadevah;
-       
upravlja transakcijski račun LAS in
-       
opravlja vse druge naloge, ki izhajajo iz pogodbe med LAS in vodilnim partnerjem.
(2) Vodilni partner mora biti
kadrovsko, finančno in upravno sposoben voditi LAS. Zagotoviti mora operativno
delovanje.
(3) Med LAS in vodilnim partnerjem
mora biti vzpostavljeno pogodbeno razmerje, iz katerega izhaja tudi obseg nalog
in finančno ovrednotenje.
(4) Za nakazilo finančnih sredstev iz
naslova te uredbe mora za LAS zagotoviti ločen transakcijski račun.
(5) Vzpostavljen mora imeti ločen
računovodski sistem ali ustrezne računovodske kode za vse transakcije,
opravljene v okviru transakcijskega računa.
(6) Zagotoviti mora preglednost
svojega delovanja in zagotoviti sledljivost in nadzor nad zakonito porabo
javnih sredstev.
14. člen
(strategija lokalnega razvoja)
(1) SLR mora biti izdelana za
posamezno območje LAS.
(2) SLR mora prispevati k
uresničevanju horizontalnih ciljev Evropske unije, ki so blaženje podnebnih
sprememb in prilagajanje nanje, okolje in inovacije.
(3) SLR mora biti v skladu s potrebami
in cilji vseh operativnih programov, katerih skladi so vključeni v izvajanje
CLLD na območju LAS.
(4) V primeru EKSRP mora SLR
prispevati k šesti prednostni nalogi, določeni v 5. členu Uredbe
1305/2013/EU.
(5) V primeru ESRR mora SLR prispevati
k peti prednostni naložbi devete prednostne osi OP EKP 2014–2020, določeni v
točki (d) devetega odstavka 5. člena Uredbe 1301/2013/EU.
(6) V primeru ESPR mora SLR prispevati
k četrti prednostni nalogi Evropske unije, določeni v 6. členu Uredbe
508/2014/EU, in uresničevanju posebnega cilja »spodbujanje gospodarske rasti,
socialne vključenosti, ustvarjanja delovnih mest ter podpiranja zaposljivosti
in mobilnosti delovne sile v obalnih in celinskih skupnostih, ki so odvisne od
ribištva in akvakulture, vključujoč diverzifikacijo dejavnosti v ribištvu in
drugih sektorjih pomorskega gospodarstva«.
(7) Zastavljeni cilji v SLR morajo
izhajati iz analize lokalnih razvojnih potreb in razvojnih možnosti območja ter
naslavljati dejanske izzive območja. Načrtovane aktivnosti morajo prispevati k
doseganju lokalnih ciljev in potreb, kar prispeva k doseganju ciljev iz strategije
Evropske unije za pametno, trajnostno in vključujočo rast.
(8) LAS mora ob pripravi SLR izhajati
iz štirih tematskih področij ukrepanja, kot so določena v prvem odstavku
7. člena te uredbe. V SLR mora opredeliti tista tematska področja
ukrepanja, ki so relevantna za posamezno lokalno območje.
(9) LAS pripravi SLR najmanj v višini
predvidenega finančnega okvira, določenega na podlagi informativnega izračuna v
skladu s sedmim odstavkom 56. člena, petim odstavkom 68. člena ter
tretjim in četrtim odstavkom 75. člena te uredbe.
(10) Lokalno partnerstvo lahko v SLR
poleg pogojev za upravičenost, ki so določeni v okviru podukrepa »Podpora za
izvajanje operacij v okviru strategije lokalnega razvoja, ki ga vodi skupnost«,
in pogojev, ki so določeni za zadevni sklad, opredeli dodatne pogoje za
upravičenost.
15. člen
(obvezna poglavja SLR)
(1) Obvezna poglavja v SLR so:
1.     
opredelitev območja in prebivalstva, zajetega v SLR;
2.     
analiza razvojnih potreb in možnosti območja LAS, vključno z analizo
prednosti, slabosti, priložnosti in nevarnosti (v nadaljnjem besedilu:
SWOT-analiza);
3.     
podroben opis tematskih področij ukrepanja iz prvega odstavka
7. člena te uredbe;
4.     
opis in način doseganja ter zasledovanja horizontalnih ciljev Evropske
unije iz drugega odstavka prejšnjega člena;
5.     
opis SLR in njenih ciljev vključno z določitvijo mejnikov in ciljnih
vrednosti kazalnikov, ki omogočajo spremljanje učinkovitosti iz drugega
odstavka 19. člena te uredbe, opis celovitega in inovativnega značaja SLR
in hierarhije ciljev, vključno z jasnimi in merljivimi cilji učinkov ali
rezultatov. Rezultati so lahko izraženi kvalitativno ali kvantitativno,
vključno z oceno okoljskih učinkov;
6.     
opis postopka vključitve skupnosti v pripravo SLR;
7.     
akcijski načrt, iz katerega izhaja opis prenosa ciljev v ukrepe,
odgovornost za izvajanje ukrepov, vključno s časovno opredelitvijo letnih
aktivnosti;
8.     
opis sistema spremljanja in vrednotenja SLR, opredeliti je potrebno teme
in aktivnosti vrednotenja, način zbiranja podatkov, časovni okvir, človeške in
finančne vire ter način upoštevanja priporočil vrednotenj;
9.     
opis postopka določitve vodilnega partnerja LAS;
10.  
opis nalog, odgovornosti in postopkov sprejemanja odločitev organov LAS
iz 15. točke 12. člena te uredbe;
11.  
v SLR morajo biti opredeljena natančna merila za izbor operacij in
opisan postopek izbora in potrjevanja operacij, vključno s pravili za delovanje
LAS in ocenjevalnih komisij. V SLR mora biti tudi opisano, na kakšen način se
zagotavlja transparentnost postopkov in prepreči konflikt interesov. Pri
določitvi meril za izbor operacij mora lokalno partnerstvo izhajati iz skupnih
načel, in sicer: prispevek k doseganju ciljev SLR, prispevek k doseganju
horizontalnih ciljev Evropske unije, okoljska trajnost, socialna vzdržnost,
ekonomska trajnost, priključitev več sektorjev in vpliv na območje LAS. Lokalno
partnerstvo lahko v SLR opredeli dodatna posebna merila za izbor operacij, če
ta zasledujejo cilje SLR;
12.  
finančni načrt, vključno s finančno razdelitvijo po zadevnih skladih iz
te uredbe v skladu s finančnim okvirjem.
(2) Lokalno partnerstvo mora SLR
priložiti tudi osebno izkaznico, ki vsebuje naslednje podatke:
-       
naziv lokalnega partnerstva,
-       
naslov, naslov spletne strani, naslov varnega elektronskega predala,
-       
vodilnega partnerja LAS,
-       
številko transakcijskega računa LAS,
-       
podatke o ustanovitvi lokalnega partnerstva in članih lokalnega
partnerstva,
-       
velikost območja, ki ga zajema SLR (površina, število prebivalcev,
občine).
(3) Lokalno partnerstvo mora k SLR
priložiti tudi pogodbo z vodilnim partnerjem LAS.
(4) Lokalno partnerstvo mora k SLR
priložiti tudi osnutek javnega poziva za izbor operacij iz naslova podukrepa
»Podpora za izvajanje operacij v okviru strategije lokalnega razvoja, ki ga
vodi skupnost«.
(5) Lokalno partnerstvo mora k SLR
priložiti tudi indikativno listo operacij sodelovanja LAS, ki bodo
sofinancirane s sredstvi ESRR.
(6) SLR se
izdela na obrazcu iz Priloge 7, ki je sestavni del te uredbe.
16. člen
(izbor in potrditev LAS in SLR)
(1) Lokalno partnerstvo mora izdelati
SLR in ga posredovati v pregled Koordinacijskemu odboru CLLD, v skladu s
tretjim odstavkom tega člena, najpozneje v roku dvanajstih mesecev od objave
javnega poziva iz 80. člena te uredbe.
(2) SLR mora biti pripravljen na
obrazcu iz šestega odstavka prejšnjega člena in mora
vsebovati vsa poglavja in priloge iz prejšnjega člena.
(3) Lokalno partnerstvo mora SLR iz
prvega odstavka tega člena poslati priporočeno prek izvajalca poštnih storitev na
naslov Koordinacijskega odbora CLLD: Ministrstvo za kmetijstvo, gozdarstvo in
prehrano, Dunajska cesta 22, 1000 Ljubljana ali oddati na vložišču MKGP.
(4) Koordinacijski odbor CLLD
obravnava predložene SLR v treh časovnih obdobjih. V prvem izboru obravnava
SLR, ki so predložene v obdobju od objave javnega poziva iz 80. člena te
uredbe do 31. oktobra 2015, v drugem izboru se obravnavajo SLR, predložene
v obdobju od 1. novembra 2015 do 31. januarja 2016, v tretjem izboru
se obravnavajo SLR, predložene od 1. februarja 2016 do roka, določenega v
prvem odstavku tega člena.
(5) Koordinacijski odbor CLLD preveri
pravočasnost in popolnost SLR, zahteva odpravo pomanjkljivosti ter preveri
izpolnjevanje pogojev iz 11., 12., 13., 14. in 15. člena te uredbe.
(6) Koordinacijski odbor CLLD oceni
lokalna partnerstva in SLR v skladu s 17. členom te uredbe ter na podlagi
meril za izbor, določenih v Prilogi 3, ki je sestavni del te uredbe.
Koordinacijski odbor CLLD pripravi mnenje o izboru SLR in ga predloži v
potrditev:
-       
za sklada EKSRP ali ESPR organu upravljanja sklada EKSRP ali ESPR,
-       
za sklad ESRR posredniškemu organu sklada ESRR.
(7) Odločbo o potrditvi oziroma zavrnitvi
SLR in LAS izda organ upravljanja glavnega sklada, razen za sklad ESRR, kjer na
podlagi odločitve o podpori organa upravljanja odločbo o potrditvi oziroma
zavrnitvi SLR in LAS izda MGRT. Če je glavni sklad EKSRP ali ESPR mora organ
upravljanja sklada EKSRP ali ESPR pred izdajo odločbe o potrditvi oziroma
zavrnitvi SLR in LAS pridobiti soglasje posredniškega organa sklada ESRR. Če je
glavni sklad ESRR, mora posredniški organ sklada ESRR pred izdajo odločbe o potrditvi
oziroma zavrnitvi SLR in LAS pridobiti soglasja organa upravljanja EKSRP
oziroma ESPR.
(8) V odločbi
iz prejšnjega odstavka se poleg potrditve SLR in LAS določi finančni okvir,
namenjen izvedbi podukrepov, določenih v 8. členu te uredbe, ter druge pristojnosti,
kot jih določajo peti odstavek 33. člena Uredbe 1303/2013/EU in predpisi,
ki urejajo izvajanje CLLD.
17. člen
(merila za izbor SLR in LAS)
(1) Izbor SLR in LAS temelji na
podlagi meril za izbor, ki so določena v Prilogi 3 te uredbe in temeljijo na
načelih, določenih v PS 2014–2020, in sicer:
1.     
usklajenost SLR z razvojnimi potrebami območja,
2.     
tematska področja ukrepanja,
3.     
vsebinska usklajenost med posameznimi poglavji SLR,
4.     
usklajenost akcijskega načrta,
5.     
vključenost lokalnih akterjev v pripravo SLR ter
6.     
ustreznost in učinkovitost partnerstva.
(2) Minimalni prag za odobritev SLR je
doseženih najmanj 20 točk pri merilu »Vsebinska usklajenost med posameznimi
poglavji SLR« ter skupno 60 od 100 možnih točk na podlagi meril za izbor SLR,
določenih v prvem odstavku tega člena.
(3) Če se na posameznem območju
oblikuje več kot eno lokalno partnerstvo ali se območja med sabo prekrivajo in
se SLR obravnavajo v istem časovnem obdobju iz četrtega odstavka prejšnjega člena,
se odobri SLR in LAS, ki je na podlagi meril za izbor iz Priloge 3 te uredbe
skupno prejel višje število točk na podlagi naslednjih meril: Vsebinska
usklajenost med posameznimi poglavji SLR in Ustreznost in učinkovitost
partnerstva. SLR in LAS, ki prejme nižje število točk na podlagi teh meril, se
zavrne zaradi neizpolnjevanja pogoja iz 6. točke 11. člena te uredbe.
(4) Če se na posameznem območju po
potrditvi SLR in LAS oblikujejo nova partnerstva ali se območja med sabo
prekrivajo z že potrjenimi LAS, se njihove vloge zavrnejo zaradi neizpolnjevanja
pogoja iz 6. točke 11. člena te uredbe.
18. člen
(sprememba SLR)
(1) LAS lahko enkrat letno predlaga spremembo SLR.
Predlagane spremembe SLR morajo izhajati iz spremenjenih okoliščin na območju
LAS. Vse spremembe mora ustrezno utemeljiti in navesti zlasti predvideni vpliv
sprememb na doseganje ciljev, zastavljenih v SLR.
(2) LAS vlogo iz prejšnjega odstavka vloži
v elektronski obliki, podpisano s kvalificiranim elektronskim podpisom, na
naslov gp.mkgp@gov.si.
(3) Spremembe
SLR obravnava in pripravi mnenje o potrditvi oziroma zavrnitvi Koordinacijski
odbor CLLD. Odločbo o potrditvi oziroma zavrnitvi spremembe SLR izda organ
upravljanja sklada EKSRP ali ESPR oziroma posredniški organ sklada ESRR po
postopku za izdajo odločbe o potrditvi oziroma zavrnitvi SLR in LAS, določenem
v sedmem odstavku 16. člena te uredbe.
(4) Ne glede na
prejšnji odstavek lahko posredniški organ sklada ESRR izda odločbo brez nove
odločitve o podpori organa upravljanja sklada ESRR, če ta upoštevaje spremembe
SLR ni potrebna.
19. člen
(pregled uspešnosti)
(1) Zadevni organ upravljanja opravi
pregled uspešnosti izvajanja SLR za vse LAS leta 2019 in preveri doseganje
mejnikov iz drugega odstavka tega člena na dan 31. december 2018. Pregled
ciljnih vrednosti kazalnikov iz drugega odstavka tega člena se opravi leta
2022. Pri pregledu uspešnosti se upoštevajo podatki ARSKTRP in MGRT na dan
30. junij 2022.
(2) Pri pregledu doseganja uspešnosti
mejnikov se preverijo naslednji mejniki:
-       
število zaključenih operacij v primerjavi z odobrenimi operacijami,
-       
delež dodeljenih sredstev v odločitvi o potrditvi operacije v primerjavi
z določenim finančnim okvirjem,
-       
delež izplačanih sredstev v primerjavi z dodeljenimi sredstvi v
odločitvi o potrditvi operacije,
-       
število novo ustvarjenih delovnih mest,
-       
za sklad ESRR se preveri še število deležnikov na lokalni ravni,
vključenih v izvajanje projektov CLLD, število prebivalcev, ki živijo na
območju LAS, ter število podprtih partnerstev.
(3) Šteje se, da so mejniki zadevnega
sklada doseženi, če najmanj en mejnik iz prejšnjega odstavka na dan 31.
decembra 2018 dosega najmanj 65 odstotkov vrednosti mejnika, določenega v SLR,
pri čemer se mejniki z vrednostjo 0, določeno v SLR, ne upoštevajo.
(4) Šteje se,
da so ciljne vrednosti kazalnika zadevnega sklada dosežene, če mejniki iz
drugega odstavka tega člena na dan 31. decembra 2023 dosegajo najmanj 85
odstotkov ciljne vrednosti kazalnika, določenega v SLR.
(5) Rezerva
za uspešnost se dodeli v skladu s posebnimi pogoji zadevnega sklada iz te
uredbe med tiste LAS, ki dosegajo mejnike, določene v SLR na podlagi drugega
odstavka tega člena.
(6) LAS, ki
dosega zastavljene mejnike, zadevni organ upravljanja do 30. junija 2019
obvesti o doseganju mejnikov in zahteva spremembo SLR. LAS mora spremembo SLR
posredovati na naslov Koordinacijskega odbora CLLD iz tretjega odstavka
16. člena te uredbe najpozneje do 30. novembra 2019. Pri obravnavi
sprememb se smiselno uporabljajo določbe 18. člena te uredbe.
III. PRIPRAVLJALNA PODPORA
20. člen
(namen podukrepa)
(1) Namen podukrepa »Pripravljalna
podpora« je okrepiti oblikovanje lokalnih partnerstev, krepitev institucionalne
usposobljenosti ter usposabljanje in mreženje za pripravo in izvedbo SLR, ki ga
vodi skupnost.
(2) Pripravljalna podpora je namenjena
za usposabljanje za lokalne zainteresirane strani, proučevanje zadevnega
območja, dejavnosti povezane s pripravo SLR, vključno z dejavnostmi svetovanja
in dejavnostmi v zvezi s posvetovanjem z zainteresiranimi stranmi, namenjena pa
je tudi za upravne stroške, ki nastanejo med pripravo SLR.
21. člen
(upravičenci)
Upravičenci do podpore so lokalna
partnerstva, ki so pripravila SLR.
22. člen
(upravičene aktivnosti)
Upravičene aktivnosti:
-       
usposabljanje lokalnih zainteresiranih strani,
-       
proučevanje zadevnega območja (vključno s študijami izvedljivosti za
nekatere operacije, ki jih je treba predvideti v SLR),
-       
priprava in izdelava SLR, vključno s stroški posvetovanja z
zainteresiranimi stranmi z namenom priprave SLR in
-       
upravni stroški lokalnih partnerstev (operativni stroški in stroški
osebja).
23. člen
(pogoji za upravičenost)
(1) Pogoji za upravičenost do javne
podpore:
1.     
lokalno partnerstvo mora biti oblikovano v skladu z zahtevami za
oblikovanje LAS,
2.     
pripravljena mora biti SLR in predložena v potrditev z vsemi zahtevanimi
elementi in
3.     
posamezno lokalno partnerstvo lahko v potrditev predloži največ eno SLR.
(2) Obdobje upravičenosti je od
1. januarja 2014 do predložitve SLR v pregled Koordinacijskemu odboru
CLLD.
(3) Pogoj za izplačilo javne podpore
za zavrnjeno SLR je izdelana SLR, ki vključuje vsa obvezna poglavja iz
15. člena te uredbe in izpolnjuje vse pogoje za upravičenost, vendar pri
točkovanju na podlagi meril za izbor iz Priloge 3 te uredbe ne doseže
minimalnega praga za odobritev SLR, določenega v drugem odstavku 17. člena te uredbe.
24. člen
(finančne določbe)
(1) Javna podpora za potrjeno SLR se
izplača v obliki pavšalnega zneska v višini 20.000 eurov.
(2) Javna podpora za zavrnjeno SLR iz
tretjega odstavka prejšnjega člena se izplača na podlagi dejansko nastalih in
plačanih stroškov v povezavi z upravičenimi aktivnostmi določenimi v
22. členu te uredbe. V tem primeru je najvišji znesek javne podpore 10.000
eurov.
(3) Pripravljalna podpora se izplača
iz naslova vseh v SLR vključenih skladov na posameznem območju lokalnega
partnerstva. Višina javne podpore oziroma delež prispevka posameznega sklada je
odvisna od višine finančnega okvira posameznega vključenega sklada. Delež
podpore posameznega sklada in višina izplačila se določita v odločbi o
potrditvi SLR in LAS oziroma odločbi o zavrnitvi SLR in LAS.
25. člen
(postopek za izplačilo)
(1) O višini nepovratne javne podpore
iz podukrepa »Pripravljalna podpora« se odloči z odločbo o potrditvi oziroma
zavrnitvi SLR in LAS iz 16. člena te uredbe.
(2) Izplačilo pripravljalne podpore iz
prvega odstavka prejšnjega člena za potrjeno SLR se izvede na podlagi
pravnomočne odločbe o potrditvi SLR in LAS.
(3) Za izplačilo pripravljalne podpore
iz drugega odstavka prejšnjega člena za nepotrjeno SLR mora lokalno partnerstvo
v šestih mesecih od pravnomočnosti odločbe o zavrnitvi SLR vložiti zahtevek za
izplačilo na naslov Koordinacijskega odbora CLLD.
(4) Izplačilo deleža prispevka
posameznega sklada za pripravljalno podporo za potrjeno SLR na transakcijski
račun iz četrtega odstavka 13. člena te uredbe izvede plačilna agencija
oziroma posredniški organ zadevnega sklada.
(5) Izplačilo pripravljalne podpore za
nepotrjeno SLR izvede plačilna agencija oziroma posredniški organ zadevnega
sklada na transakcijski račun
iz četrtega odstavka 13. člena te uredbe.
IV. PODPORA ZA IZVAJANJE OPERACIJ V OKVIRU STRATEGIJE
LOKALNEGA RAZVOJA, KI GA VODI SKUPNOST
26. člen
(namen podukrepa)
Namen podukrepa »Podpora za izvajanje
operacij v okviru strategije lokalnega razvoja, ki ga vodi skupnost« je
sofinanciranje stroškov nastalih pri izvedbi operacij LAS ali lokalnih
akterjev, katerih rezultati prispevajo k uresničevanju ciljev, zastavljenih v
SLR.
27. člen
(upravičenci)
(1) Upravičenci do podpore so LAS ter
fizične in pravne osebe.
(2) Ne glede na določbo prejšnjega odstavka
pri ESRR fizične osebe, razen samostojnih podjetnikov posameznikov, niso
upravičenci.
(3) Kadar je
upravičenec fizična ali pravna oseba iz prvega odstavka tega člena, je LAS
zastopnik za vlaganje vlog in zahtevkov za izplačilo ter dopolnitev vlog in
zahtevkov za izplačilo.
28. člen
(upravičeni stroški)
(1) Stroški se priznajo v obliki
stroškov dela, materiala, naložb, storitev zunanjih izvajalcev in prispevka v naravi v skladu z
69. členom Uredbe 1303/2013/EU. Do podpore je upravičen tudi nakup
zemljišč v skladu s točko (b) tretjega odstavka 69. člena 1303/2013/EU.
(2) Upravičeni so samo stroški, ki so
nastali v skladu s posebnimi pogoji zadevnega sklada iz te uredbe.
(3) Pri upravičenosti stroškov se
upoštevajo določbe 65. člena Uredbe 1303/2013/EU.
(4) Stroški
nakupa zemljišč lahko predstavljajo največ deset odstotkov upravičenih stroškov
za zadevno operacijo.
(5) Stroški
storitev zunanjih izvajalcev za storitve arhitektov, inženirjev in svetovalcev,
za pridobitev gradbene, projektne oziroma tehnične dokumentacije, za svetovanje
v zvezi z okoljsko in ekonomsko trajnostjo, vključno s stroški za študije
izvedljivosti, za geodetska in agronomska dela, za arheološka izkopavanja in
arheološki nadzor ter za nadzor nad izvedbo gradbenih in obrtniških del so
upravičeni, če so neposredno povezani s pripravo in izvedbo naložbe. Stroški za
študije izvedljivosti ostanejo upravičen strošek tudi takrat, ko glede na
njihove rezultate niso nastali nobeni stroški v okviru izvedbe naložbe.
(6) Stroški
iz prejšnjega odstavka lahko predstavljajo največ deset odstotkov upravičenih
stroškov za zadevno operacijo.
(7) Stroški za namen koordinacije in
vodenja operacije lahko zajemajo največ deset odstotkov upravičenih stroškov za
zadevno operacijo. 
(8) Stroški promocije na programskem območju,
ki se neposredno navezujejo na izvajanje operacije, lahko zajemajo največ deset
odstotkov upravičenih stroškov za zadevno operacijo.
(9) Do
podpore niso upravičeni naslednji stroški:
-       
stroški materiala, opreme in storitev, namenjenih za zasebno rabo,
-       
splošni upravni stroški,
-       
obresti za dolgove,
-       
davek na dodano vrednost,
-       
stroški priprave vloge in zahtevka za izplačilo,
-       
(črtana),
-       
rabljena oprema in mehanizacija,
-       
štipendije in nagrade,
-       
naročnine na časopise in drugo periodiko,
-       
stroški izobraževanj in usposabljanj, ki niso neposredno povezani z
aktivnostmi operacije in
-       
stroški izdelave dokumentacije, študij, analiz, ocen, strategij in
drugih podobnih raziskav, kadar niso neposredno povezane z določeno operacijo.
29. člen
(pogoji za upravičenost)
(1) Operacija mora biti izbrana na
podlagi javnega poziva LAS.
(2) Ne glede na prejšnji odstavek mora
biti v primeru, ko je upravičenec LAS, operacija izbrana v skladu s četrtim
odstavkom 34. člena Uredbe 1303/2013/EU.
(3) Operacija mora biti skladna s
cilji zadevnega sklada in prispevati k uresničevanju ciljev, določenih v SLR.
(4) Operacija se ne sme začeti
izvajati pred obdobjem upravičenosti v skladu s posebnimi pogoji zadevnega
sklada iz te uredbe.
(5) Upravičeni stroški posamezne
operacije ne smejo biti financirani z drugimi javnimi sredstvi.
(6) Operacija se izvede le na območju
LAS, razen aktivnosti promocije iz osmega odstavka
prejšnjega člena.
(7) Kadar je upravičenec do podpore
LAS in operacija vključuje naložbo, mora LAS v vlogi določiti eno ali več pravnih
oseb javnega prava, ki postanejo lastniki naložbe.
(8) Iz opisa operacije v vlogi mora
biti razvidna zaprta finančna konstrukcija za celotno operacijo, kar pomeni, da
mora prikazovati razdelitev posameznih stroškov po posameznih partnerjih in
vrstah stroškov.
(9) Podpore se ne dodeli podjetjem v
težavah, kot jih določa 2. člen Uredbe Komisije (EU) št. 702/2014 z
dne 25. junija 2014 o razglasitvi nekaterih vrst pomoči v kmetijskem in gozdarskem
sektorju ter na podeželju za združljive z notranjim trgom z uporabo členov 107
in 108 Pogodbe o delovanju Evropske unije (UL L št. 193 z dne 1. 7.
2014, str. 1).
(10) Vsa potrebna dovoljenja oziroma
soglasja, kot jih za izvedbo operacij določajo področni predpisi ter tržno
primerljive pisne ponudbe, morajo biti izdana
najpozneje do zaključka izbirnega postopka na ravni odločanja v LAS. Če je za
operacijo predpisano gradbeno dovoljenje v skladu z zakonom, ki ureja graditev,
mora biti pravnomočno gradbeno dovoljenje priloženo ob oddaji vloge.
(11) Upravičenec mora izvesti
operacijo najpozneje v treh letih od pravnomočnosti odločbe o potrditvi
operacije s strani ARSKTRP oziroma od podpisa pogodbe o sofinanciranju z MGRT
iz osmega odstavka 32. člena te uredbe, vendar
najpozneje do 30. avgusta 2023 za sklada ESRR in ESPR ter najpozneje do
30. junija 2025 za sklad EKSRP.
(12) Operacija mora biti izvedena v
skladu s prijavljeno in s strani ARSKTRP ali MGRT odobreno vsebino ter področno
zakonodajo.
(13) Nepremičnina, na kateri se opravlja
izvršba v skladu s predpisi, ki urejajo izvršbo in zavarovanje, ne more biti
predmet podpore po tej uredbi.
(14) Upravičenci, ki vodijo računovodstvo v
skladu z nacionalnimi predpisi in so vključeni v izvajanje operacij, morajo za
upravičene in dejansko nastale stroške voditi ločeno računovodstvo ali ustrezno
računovodsko kodo za vse transakcije v zvezi z operacijo.
(15) Upravičenec, ki je pravna ali fizična
oseba, ima lahko na dan oddaje vloge do 50 eurov neporavnanih zapadlih davčnih
obveznosti do države. Če za sklad EKSRP in ESPR ta pogoj ni izpolnjen, ARSKTRP
upravičenca pozove, da zapadle neporavnane davčne obveznosti poravna v osmih
dneh od vročitve poziva.
(16) Ne glede na enajsti odstavek tega
člena lahko upravičenec za sklad ESRR do 15. septembra zaprosi za podaljšanje
roka za izvedbo operacije, če na prizadetih območjih zaradi poplav, plazov,
vetroloma in neurja ali njihovih posledic julija in avgusta 2023 obveznosti ne
more izpolniti do 30. avgusta 2023, in zaprosilu priloži ustrezna
dokazila. Rok se lahko podaljša najdlje do 30. oktobra 2023.
30. člen
(finančne določbe)
(1) Podpora se dodeli v obliki
nepovratne finančne podpore.
(2) Stopnjo javne podpore posamezne
operacije določi LAS do zgornje meje, določene v finančnih določbah zadevnega sklada.
(3) Pri določitvi stopnje podpore se upošteva
pravila državnih pomoči v skladu s 54. členom te uredbe.
(4) Najnižji znesek javne podpore za
posamezno operacijo je 2.000 eurov, razen za sklad
ESRR, kjer je najnižji znesek javne podpore za posamezno operacijo 5.000 eurov.
Najvišji znesek javne podpore je določen v finančnih določbah zadevnega sklada.
(5) Kadar vrednost posamezne operacije
znaša več kot 20.000 eurov, se lahko izvaja v treh
fazah, s tem, da posamezni zahtevek za izplačilo ne sme biti nižji od 5.000
eurov.
31. člen
(merila za izbor operacij)
(1) Lokalno partnerstvo mora v SLR
opredeliti merila za izbor operacij iz naslova tega podukrepa.
(2) Merila za izbor operacij iz naslova
tega podukrepa morajo med drugim temeljiti na naslednjih načelih:
-       
prispevek k doseganju ciljev SLR,
-       
prispevek k doseganju horizontalnih ciljev,
-       
okoljska trajnost,
-       
socialna vzdržnost,
-       
vključenost partnerjev in
-       
vpliv na območje LAS.
32. člen
(postopki za izbor operacij)
(1) LAS mora objaviti javni poziv za
izbor operacij, najmanj en mesec pred izborom operacij.
(2) Izbirni postopek operacij, v
katerih je upravičenec LAS, mora biti vnaprej določen v SLR.
(3) LAS mora izbrati operacije na
transparenten način v skladu s postopkom in merili za izbor, opredeljenimi v
SLR.
(4) Izbirni postopek operacij mora
biti v skladu z 11. točko prvega odstavka 15. člena te uredbe vnaprej
določen v SLR, dokumentiran, pregleden in mora omogočati dopolnitev in
razjasnitev operacij, možnost pritožbe ter preprečevati konflikt interesov pri
izbiri operacij. Iz ocenjevanja posamezne vloge na javni poziv se mora izločiti
vsak, ki je kakorkoli povezan s prijaviteljem operacije (npr. sorodstvene vezi,
prijavitelj operacije, članstvo v društvu, organizaciji ali delovno razmerje).
O poteku izbirnega postopka operacij mora biti zagotovljena revizijska sled
tako, da je mogoče kadarkoli ugotoviti celoten potek postopka.
(5) Pri določanju rokov za dopolnitev
vloge in odločitev o vlogi mora LAS smiselno upoštevati določbe zakona, ki
ureja splošni upravi postopek.
(6) LAS mora operacije, izbrane na podlagi
javnega poziva, predložiti v odobritev ARSKTRP ali MGRT.
(7) Poziv na dopolnitev vloge oziroma
zahtevka za izplačilo sredstev se posreduje na naslov LAS.
(8) ARSKTRP oziroma MGRT odločita o
odobritvi oziroma zavrnitvi operacije, obvestilo o odločitvi pa se posreduje
LAS. MGRT z upravičencem, ki mu je bila odobrena operacija za sofinanciranje s
sredstvi ESRR, sklene pogodbo o sofinanciranju.
(9) Ne glede na dvanajsti odstavek
29. člena te uredbe, lahko upravičenec v obdobju izvajanja operacije in
pred nastankom sprememb največ dvakrat zaprosi za spremembo operacije v skladu
s posebnimi pogoji, določenimi v tej uredbi za zadevni sklad.
V. PRIPRAVA IN IZVAJANJE DEJAVNOSTI SODELOVANJA LOKALNE
AKCIJSKE SKUPINE
33. člen
(namen podukrepa)
Namen podukrepa »Priprava in izvajanje
dejavnosti sodelovanja lokalne akcijske skupine« je sofinanciranje stroškov
LAS, ki nastanejo pri izvajanju posameznih operacij sodelovanja LAS tako
znotraj države (sodelovanje med LAS) kot z območji v različnih državah članicah
Evropske unije ali z območji v tretjih državah (transnacionalno sodelovanje).
34. člen
(upravičenci)
(1) Upravičenci do podpore so LAS.
(2) LAS v sodelovanju z drugimi LAS v
Republiki Sloveniji ali s skupino lokalnih javno-zasebnih partnerjev z drugih
območij EU ali tretjih držav pripravi in izvede operacijo
sodelovanja LAS.
35. člen
(upravičeni stroški)
(1) Upravičeni so le stroški povezani
s skupnimi operacijami, ki imajo jasno opredeljen rezultat operacije in jasno
opredelijo koristi za območje. Operacija je lahko osredotočena tudi v krepitev
zmogljivosti in izmenjavo izkušenj v zvezi z lokalnim razvojem, npr. publikacijami,
seminarji, namenjenimi usposabljanju, izmenjavo osebja z namenom vzpostavitve
skupnih metod dela in koordiniranega ter skupnega dela na razvoju območja.
(2) Stroški se priznajo v obliki
stroškov dela, materiala, naložb, storitev zunanjih izvajalcev in prispevka v naravi v skladu z 69. členom
Uredbe 1303/2013/EU.
(3) Upravičeni so samo stroški, ki so
nastali v skladu s posebnimi pogoji zadevnega sklada iz te uredbe.
(4) Pri upravičenosti stroškov se
upoštevajo določbe 65. člena Uredbe 1303/2013/EU.
(5) Stroški storitev zunanjih izvajalcev za
storitve arhitektov, inženirjev in svetovalcev, za pridobitev gradbene,
projektne oziroma tehnične dokumentacije, za svetovanje v zvezi z okoljsko in
ekonomsko trajnostjo, vključno s stroški za študije izvedljivosti, za geodetska
in agronomska dela, za arheološka izkopavanja in arheološki nadzor ter za
nadzor nad izvedbo gradbenih in obrtniških del so upravičeni, če so neposredno
povezani s pripravo in izvedbo naložbe. Stroški za študije izvedljivosti
ostanejo upravičen strošek tudi takrat, ko glede na njihove rezultate niso
nastali nobeni stroški v okviru izvedbe naložbe.
(6) Stroški iz prejšnjega odstavka lahko
predstavljajo največ deset odstotkov upravičenih stroškov za zadevno operacijo.
(7) Stroški za namen koordinacije in
vodenja projekta lahko zajemajo največ deset odstotkov upravičenih stroškov za
zadevno operacijo. 
(8) Stroški promocije na programskem območju
sodelujočih partnerjev, ki se neposredno navezujejo na izvajanje operacije,
lahko zajemajo največ deset odstotkov upravičenih stroškov za zadevno
operacijo.
(9) Do
podpore niso upravičeni naslednji stroški:
-       
splošni upravni stroški,
-       
obresti za dolgove,
-       
davek na dodano vrednost,
-       
stroški priprave vloge in zahtevka za izplačilo,
-       
(črtana),
-       
rabljena oprema in mehanizacija,
-       
štipendije in nagrade,
-       
naročnine na časopise in drugo periodiko,
-       
stroški izobraževanj in usposabljanj, ki niso neposredno povezani z aktivnostmi
operacije, in
-       
stroški izdelave dokumentacije, študij, analiz, ocen, strategij in
drugih podobnih raziskav, kadar niso neposredno povezane z določeno operacijo.
36. člen
(pogoji za upravičenost)
(1) Operacija mora biti v skladu s PS
2014–2020 in prispeva k uresničevanju ciljev določenih v SLR.
(2) Operacija mora biti skladna s
cilji zadevnega sklada in prispevati k uresničevanju ciljev, določenih v SLR.
(3) Operacija se ne sme začeti
izvajati pred obdobjem upravičenosti zadevnega sklada.
(4) Upravičeni stroški posamezne
operacije so tisti, ki še niso bili financirani z drugimi javnimi sredstvi.
(5) Operacija se izvede na območju
sodelujočih partnerjev, v skladu s 70. členom Uredbe 1303/2013/EU, razen aktivnosti promocije iz osmega odstavka prejšnjega člena.
(6) Med partnerji v operaciji
sodelovanja mora biti sklenjena pogodba o sodelovanju in jasna opredelitev
načrtovanih aktivnosti s predvidenim finančnim okvirjem posameznega partnerja v
operaciji sodelovanja.
(7) Kadar je upravičenec do podpore LAS
in operacija vključuje naložbo, mora LAS v vlogi določiti eno ali več pravnih
oseb javnega prava, ki postanejo lastniki naložbe.
(8) Iz opisa operacije v vlogi mora
biti razvidna zaprta finančna konstrukcija za celotno operacijo, kar pomeni, da
mora prikazovati razdelitev posameznih stroškov po posameznih partnerjih in
vrstah stroškov.
(9) V vlogi morajo biti opredeljeni
rezultati operacije in koristi za območje.
(10) Ob oddaji vloge morajo biti za
operacijo izdana vsa potrebna dovoljenja, kot jih za izvedbo operacije določa
področna zakonodaja.
(11) LAS mora izvesti operacijo
najpozneje v treh letih od pravnomočnosti odločbe o potrditvi operacije s
strani ARSKTRP oziroma od podpisa pogodbe o sofinanciranju z MGRT iz sedmega
odstavka 38. člena te uredbe, vendar za sklada
ESRR in ESPR najpozneje do 30. avgusta 2023, za sklad EKSRP pa najpozneje
do 30. junija 2025.
(12) LAS mora razširjati informacije o
rezultatih in dosežkih operacije in z njimi seznaniti prebivalce območja LAS.
(13) Operacija mora biti izvedena v
skladu s prijavljeno in s strani ARSKTRP ali MGRT odobreno vsebino ter področno
zakonodajo.
(14) Nepremičnina, na kateri se opravlja
izvršba v skladu s predpisi, ki urejajo izvršbo in zavarovanje, ne more biti
predmet podpore po tej uredbi.
(15) Ne glede na enajsti odstavek tega
člena lahko upravičenec za sklad ESRR do 15. septembra 2023 zaprosi za
podaljšanje roka za izvedbo operacije, če na prizadetih območjih zaradi poplav,
plazov, vetroloma in neurja ali njihovih posledic julija in avgusta 2023 obveznosti
ne more izpolniti do 30. avgusta 2023, in zaprosilu priloži ustrezna
dokazila. Rok se lahko podaljša najdlje do 30. oktobra 2023.
37. člen
(finančne določbe)
(1) Podpora se dodeli v obliki
nepovratne finančne podpore.
(2) Najvišja stopnja javne podpore je
lahko 85 odstotkov upravičenih stroškov posamezne operacije.
(3) Pri določitvi stopnje podpore se
upoštevajo pravila državnih pomoči v skladu s 54. členom te uredbe.
(4) Najnižji znesek javne podpore je
5.000 eurov. Najvišji znesek javne podpore je določen v finančnih določbah zadevnega
sklada.
(5) Posamezni LAS je upravičen do
sofinanciranja upravičenih stroškov le za svoje aktivnosti.
(6) Kadar vrednost posamezne operacije
znaša več kot 20.000 eurov, se lahko izvaja v treh
fazah, s tem, da posamezni zahtevek za izplačilo ne sme biti nižji od 5.000
eurov.
38. člen
(postopki za izbor operacij ESRR in ESPR)
(1) Postopek izbora operacij LAS mora
biti vnaprej določen v SLR in v skladu s četrtim odstavkom 34. člena
Uredbe 1303/2013/EU.
(2) Postopek odločitve o
sofinanciranju operacije mora biti dokumentiran, pregleden, preprečevati mora
konflikt interesov pri izbiri operacij.
(3) O poteku izbora operacij mora biti
zagotovljena revizijska sled tako, da je mogoče kadarkoli ugotoviti celoten
potek postopka.
(4) Operacijo, ki je predmet sofinanciranja
iz naslova tega podukrepa, mora odobriti organ LAS.
(5) LAS mora izbrano operacijo, ki je
predvidena za sofinanciranje, predložiti v potrditev ARSKTRP oziroma MGRT.
(6) Poziv na dopolnitev vloge oziroma
zahtevka za izplačilo se posreduje na naslov LAS.
(7) ARSKTRP ali MGRT odloči o
odobritvi oziroma zavrnitvi operacije. Odločba ARSKTRP se pošlje LAS. MGRT z
upravičencem, ki mu je bila odobrena operacija za sofinanciranje s sredstvi
ESRR, sklene pogodbo o sofinanciranju.
(8) Ne glede na trinajsti odstavek
36. člena te uredbe lahko LAS v obdobju izvajanja operacije in pred
nastankom sprememb največ dvakrat zaprosi za spremembo operacije v skladu s
pogoji, določenimi za zadevni sklad.
VI. PODPORA ZA TEKOČE STROŠKE IN STROŠKE ANIMACIJE
39. člen
(namen podukrepa)
Podpora iz podukrepa »Podpora za tekoče
stroške in stroške animacije« je namenjena za sofinanciranje stroškov, ki so
nastali pri upravljanju in delovanju LAS, vključno s spremljanjem in
vrednotenjem SLR, animaciji območja LAS in pomoči potencialnim upravičencem za
razvijanje projektnih idej in pripravo operacij.
40. člen
(upravičenci)
Upravičenci do podpore so LAS.
41. člen
(upravičeni stroški)
(1) Upravičeni stroški v okviru tega
podukrepa so tekoči stroški upravljanja izvajanja SLR in stroški animacije
lokalnega območja, ki se delijo na: 
-       
stroške osebja, ki zajemajo neposredne stroške osebja iz 18. točke
2. člena te uredbe in stroške za službena potovanja, 
-       
stroške storitev zunanjih izvajalcev in 
-       
posredne stroške iz 19. točke 2. člena te uredbe. 
(2) V okviru tega podukrepa so
upravičene aktivnosti: 
1.     
upravljanje izvajanja SLR, kot so: 
- 
upravljanje in delovanje LAS,
- 
usposabljanje osebja za potrebe upravljanja in delovanja LAS, 
- 
aktivnosti v zvezi z odnosi z javnostmi in promocijo LAS, vključno z
mreženjem, 
- 
aktivnosti, povezane s spremljanjem in vrednotenjem SLR, v skladu s
točko (g) tretjega odstavka 34. člena Uredbe 1303/2013/EU; 
2.     
animacija lokalnega območja: 
- 
aktivnosti, povezane z izmenjavo med zainteresiranimi stranmi, z namenom
zagotavljanja informacij in spodbujanja SLR ter 
- 
aktivnosti, namenjene podpori potencialnim upravičencem, z namenom
oblikovanja in priprave operacij ter vlog. 
(3) Neposredni stroški osebja iz prve
alineje prvega odstavka tega člena se priznajo v obliki standardnega stroška na
enoto na podlagi točke (b) prvega odstavka 67. člena Uredbe 1303/2013/EU
in znašajo 15,80 eura na uro,
na osebo. 
(4) Posredni stroški iz tretje alineje
prvega odstavka tega člena se določijo v obliki pavšalne stopnje iz točke (b)
prvega odstavka 68. člena Uredbe 1303/2013/EU in znašajo 15 odstotkov
upravičenih neposrednih stroškov osebja iz prve alineje prvega odstavka tega
člena. 
(5) Stroški animacije lokalnega
območja zajemajo najmanj 25 odstotkov nastalih stroškov v okviru predloženih
zahtevkov za izplačilo v obdobju koledarskega leta. 
(6) Do podpore niso upravičeni
naslednji stroški: 
-       
stroški materiala, opreme in storitev, namenjenih za zasebno rabo, 
-       
splošni upravni stroški, 
-       
prispevek v naravi, 
-       
obresti za dolgove, 
-       
davek na dodano vrednost (v nadaljnjem besedilu: DDV), 
-       
rabljena oprema in mehanizacija, 
-       
štipendije in nagrade, 
-       
stroški, nastali z izvajanjem nalog javnih služb, ter 
-       
stroški, ki so nastali z aktivnostmi, vezanimi na izvajanje ukrepov
LEADER, ali stroški trajnostnega razvoja ribiških območij v okviru programskega
obdobja 2007–2013. 
(7) Upravičeni so samo stroški,
nastali po izdaji odločbe o potrditvi SLR in LAS.
42. člen
(pogoji za upravičenost)
Za pridobitev podpore iz naslova tega
podukrepa morajo biti izpolnjeni naslednji pogoji:
-       
aktivnosti, za katere se zahteva sofinanciranje, morajo biti upravičene
do sofinanciranja;
-       
aktivnosti, na katere se nanaša zahtevek za izplačilo, morajo biti
zaključene in se nanašati na obdobje, na katero se nanaša zahtevek za
izplačilo;
-       
tekoči stroški in stroški animacije morajo biti vodeni ločeno in jasno
razmejeni med seboj;
-       
vsi računi morajo biti pred vložitvijo zahtevka za izplačilo plačani.
43. člen
(finančne določbe)
(1) Za sofinanciranje tekočih stroškov
in stroškov animacije je določen glavni sklad.
(2) Glavni sklad za sofinanciranje
tekočih stroškov in stroškov animacije se določi v odločbi o potrditvi SLR in
LAS iz šestega odstavka 16. člena te uredbe.
(3) LAS črpa sredstva za namen
izvajanja tega podukrepa iz naslova tistega sklada, ki je v odločbi o potrditvi
SLR in LAS iz 16. člena te uredbe določen kot glavni sklad.
(4) Posamezni LAS lahko za izvajanje
tega podukrepa nameni največ 20 odstotkov skupnih javnih izdatkov kot so
določeni v 15. točki 2. člena Uredbe 1303/2013/EU, nastalih pri SLR, zmanjšanih
za javno podporo za podukrep Pripravljalna podpora iz prvega odstavka 24. člena
te uredbe.
(5) Stopnja javne podpore je do 100 odstotkov upravičenih stroškov.
(6) LAS lahko v zahtevku za izplačilo
določi nižjo stopnjo podpore.
(7) Najnižji znesek javne podpore
posameznega zahtevka za izplačilo iz naslova tega podukrepa je 5.000 eurov.
(8) Ne glede na določbe prvega do tretjega
odstavka tega člena se v skladu z Uredbo 2020/2220/EU za financiranje tega
podukrepa v obdobju, določenem v četrtem odstavku 44. člena te uredbe,
uporabijo dodatna sredstva iz naslova podaljšanja programskega obdobja za sklad
EKSRP.
(9) Ne
glede na četrti odstavek tega člena se za financiranje tega podukrepa v skladu
z Uredbo 2020/2220/EU lahko nameni do 55 odstotkov dodatnih sredstev iz naslova
podaljšanja programskega obdobja za sklad EKSRP.
44. člen
(postopki za izplačilo)
(1) LAS za izplačilo nepovratne javne
podpore iz podukrepa »Podpora za tekoče stroške in stroške animacije« vlaga
zahtevke za izplačilo na podlagi odločbe o potrditvi SLR in LAS iz
16. člena te uredbe v skladu s postopki glavnega sklada.
(2) LAS lahko na naslov glavnega
sklada letno vloži največ tri zahtevke za izplačilo. Zahtevke za izplačilo
lahko vloži v roku 30 dni po preteku naslednjih mejnikov, in sicer
31. marec, 31. julij in 30. november.
(3) Ne glede na prejšnji odstavek je
rok za vložitev zadnjega zahtevka za izplačilo v skladu s četrtim odstavkom
46. člena te uredbe.
(4) Zahtevek za izplačilo dodatnih sredstev
iz naslova podaljšanja programskega obdobja za sklad EKSRP na podlagi Uredbe
2020/2220/EU se lahko v skladu z drugim odstavkom tega člena in 46. členom te
uredbe vloži po odobritvi zadnjega zahtevka iz glavnega sklada.
VII. VLOGA ZA DODELITEV PODPORE IN ZAHTEVEK ZA IZPLAČILO
45. člen
(vloga za odobritev operacije)
(1) Vlogo za odobritev operacije iz
naslova podukrepa »Podpora za izvajanje operacij v okviru strategije lokalnega
razvoja, ki ga vodi skupnost« in »Priprava in izvajanje dejavnosti sodelovanja
lokalne akcijske skupine« sestavljajo prijavni obrazec in priloge, določene v
Prilogi 8, ki je sestavni del te uredbe. 
(2) Za sklad ESRR LAS vlogo iz
prejšnjega odstavka vloži v elektronski obliki v spletni aplikaciji MGRT. LAS
se pred elektronskim izpolnjevanjem registrira na spletnem naslovu https://drr-razpisi.gov.si/CLLD in izpolni
vsa polja v vlogi. V spletno aplikacijo vnese skenirane, izpolnjene, podpisane
in žigosane priloge iz Priloge 8 te uredbe. Datum oddaje vloge v spletni
aplikaciji se šteje za datum oddaje vloge. 
(3) Za sklad EKSRP in ESPR LAS vlogo
iz prvega odstavka tega člena vloži na ARSKTRP v elektronski obliki, podpisano
s kvalificiranim elektronskim podpisom. Priloge iz Priloge 8 te uredbe se
predložijo kot skenogram. 
(4) Za elektronsko izpolnjevanje in
vložitev vloge iz prejšnjega odstavka ARSKTRP vzpostavi spletno vstopno mesto
na naslovu http://e-kmetija.gov.si, na katerem se vlagatelj ali njegov
pooblaščenec prijavi v informacijski sistem ARSKTRP.
(5) Zadnji rok za vložitev vloge za
odobritev operacije iz prvega odstavka tega člena je za sklada ESRR in ESPR
30. junij 2022 ter za sklad EKSRP 30. junij 2023.
46. člen
(zahtevek za izplačilo)
(1) Nepovratna javna podpora se
upravičencem izplačuje na podlagi zahtevkov za izplačilo.
(2) Ne glede na prejšnji odstavek se v
primeru podukrepa »Pripravljalna podpora« znesek enkratne javne podpore za
potrjeno SLR izplača na podlagi pravnomočne odločbe o potrditvi SLR in LAS iz
šestega odstavka 16. člena te uredbe.
(3) Rok za vložitev posameznega
zahtevka za izplačilo za operacije iz podukrepa »Podpora za izvajanje operacij
v okviru strategije lokalnega razvoja, ki ga vodi skupnost« in »Priprava in
izvajanje dejavnosti sodelovanja lokalne akcijske skupine« se določi v odločbi
o odobritvi operacije oziroma pogodbi o sofinanciranju iz osmega odstavka
32. člena in sedmega odstavka 38. člena te uredbe.
(4) Rok za vložitev zadnjega zahtevka
za izplačilo je za sklada ESRR in ESPR 30. avgust 2023 ter za sklad EKSRP
30. junij 2025.
(5) Za sklad ESRR mora LAS pred vložitvijo
zahtevka za izplačilo pridobiti dostop do informacijskega sistema, ki ga SVRK
uporablja za izvajanje kohezijske politike 2014–2020.
(6) Za sklad EKSRP in ESPR LAS
zahtevek za izplačilo sredstev vloži na način, določen v tretjem in četrtem
odstavku prejšnjega člena. Za sklad ESRR mora LAS zahtevek za izplačilo
izpolniti in oddati v informacijskem sistemu v skladu s predpisom, ki ureja
izvajanje kohezijske politike v Republiki Sloveniji.
(7) Zahtevek
za izplačilo vsebuje sestavine, določene v Prilogi 8 te uredbe.
(8) Pred
vložitvijo posameznega zahtevka za izplačilo morajo biti posamezne aktivnosti
izvedene oziroma pred vložitvijo zadnjega zahtevka za izplačilo mora biti
zaključena celotna operacija. Vsi računi, ki jih upravičenec uveljavlja v
zahtevku za izplačilo, morajo biti plačani in pridobljena morajo biti vsa
potrebna dovoljenja in soglasja.
(9) Zahtevku
za izplačilo mora upravičenec priložiti:
1.     
za izplačilo javne podpore iz naslova EKSRP ali ESPR:
a)   
kopije računov, elektronskih računov oziroma e-račune, potrjene s strani
LAS; 
b)   
kopije dokazil o plačilih; 
c)   
poročilo o opravljenem delu; 
č)   fotografije stanja na terenu pred
gradnjo, med samimi fazami in po zaključku gradnje; 
d)   
kopije vseh veljavnih pogodb in aneksov k pogodbam, ki se nanašajo na
uveljavljene stroške; 
e)   
gradbeni dnevnik, projektno dokumentacijo izvedenih del (PID) in knjigo
obračunskih izmer v skladu s pravilnikom, ki ureja vsebino in način vodenja
evidence izvajanja del na gradbišču, se predloži na zahtevo ARSKTRP; 
f)    
pri gradbenih delih kopijo končne situacije v skladu z 61. členom
Posebnih gradbenih uzanc (Uradni list SFRJ, št. 18/77), ki jo potrdi
pooblaščeni nadzornik, oziroma natančno specifikacijo po vrstah gradbenih del,
po cenah na enoto in porabljenih količinah; 
g)   
v primeru postopka javnega naročanja vse dokumente v zvezi z oddajo
javnega naročila in njegovo izvedbo; 
h)   
pri uveljavljanju prispevka v naravi ustrezna dokazila o izvedbi in
vrednosti stroška.
2.     
za izplačilo javne podpore iz naslova ESRR: dokazila, ki so določena s
predpisom, ki ureja izvajanje kohezijske politike v Republiki Sloveniji.
(10) Vsa dokazila,
priložena zahtevku za izplačilo iz prejšnjega odstavka, se morajo glasiti na
upravičenca, pri operacijah, podprtih s sredstvi ESRR, lahko tudi na partnerja
pri operaciji.
(11) Javna
podpora se izplača na podlagi popolnega zahtevka za izplačilo po opravljeni
kontroli v skladu s 53. členom te uredbe.
(12) Javna
podpora se izplača na transakcijski račun upravičenca.
(13) Ne glede na četrti odstavek tega člena
lahko upravičenec za sklad ESRR do 15. septembra 2023 zaprosi za
podaljšanje roka za vložitev zadnjega zahtevka za izplačilo, če na prizadetih
območjih zaradi poplav, plazov, vetroloma in neurja ali njihovih posledic
julija in avgusta 2023 obveznosti ne more izpolniti do 30. avgusta 2023,
in zaprosilu priloži ustrezna dokazila. Rok se lahko podaljša najdlje do
30. oktobra 2023.
VIII. OMEJITEV PODPORE
47. člen
(omejitev podpore)
(1) Javna podpora se ne dodeli in izplača
za tiste upravičene stroške, za katere je upravičenec že prejel sredstva
državnega proračuna Republike Slovenije ali sredstva Evropske unije.
(2) Če je upravičenec po tej uredbi
občina, ki je partnerica LAS, se lastna finančna sredstva sofinanciranja z
vidika Evropske unije ne štejejo za že prejeta javna sredstva Republike
Slovenije.
(3) V primeru podukrepa »Podpora za
tekoče stroške in stroške animacije« se prispevek občin, ki so partnerice v
LAS, z vidika Evropske unije ne šteje kot prejeta javna sredstva Republike
Slovenije.
(4) Javna podpora se ne dodeli za
naložbe zunaj ozemlja Republike Slovenije, razen pri operacijah iz naslova
podukrepa »Priprava in izvajanje dejavnosti sodelovanja lokalne akcijske
skupine«.
48. člen
(oblika podpore)
(1) Podpora se dodeli v obliki
nepovratne finančne podpore.
(2) Stopnja sofinanciranja za sklada
EKSRP je 80 odstotkov, 20 odstotkov pa iz naslova proračuna Republike
Slovenije. Za sklad ESRR je stopnja sofinanciranja 80 odstotkov, 20 odstotkov pa
se deli na nacionalni javni in zasebni prispevek. Za sklad ESPR je stopnja
sofinanciranja 75 odstotkov, 25 odstotkov se financira iz naslova proračuna
Republike Slovenije.
IX. OBVEZNOSTI PO IZPLAČILU PODPORE
49. člen
(obveznosti v zvezi s sofinanciranimi
operacijami)
(1) Podprta naložba se mora
uporabljati izključno za namen in dejavnost, za katero je bila javna podpora
izplačana v skladu z 71. členom Uredbe 1303/2013/EU.
(2) LAS mora za obdobje izvajanja
programa vsako leto do 31. marca za sklad EKSRP, za sklad ESRR in ESPR pa
do 31. januarja, poročati o doseganju ciljev SLR in izpolnjevanju
obveznosti za preteklo leto. Poročilo se za zadevni
sklad izpolni in predloži v elektronski obliki, podpisano s kvalificiranim
elektronskim podpisom, na elektronski naslov gp.mkgp@gov.si za sklada EKSRP in
ESPR ter gp.mgrt@gov.si za sklad ESRR.
(3) Poročilo o doseganju ciljev SLR
vsebuje sestavine, določene v Prilogi 8 te uredbe.
50. člen
(hramba dokumentacije)
(1) LAS mora hraniti vso
dokumentacijo, ki je bila podlaga za ustanovitev LAS, določitev vodilnega
partnerja in izbor operacij še najmanj pet let po zaključku izvajanja tega
programskega obdobja, razen v primeru izjem, določenih v 71. členu Uredbe
1303/2013/EU.
(2) Upravičenec, ki prejme podporo na
podlagi te uredbe, mora vso dokumentacijo, ki je bila podlaga za izplačilo
podpore, hraniti še najmanj pet let od dneva zadnjega izplačila podpore, če ni
v skladu s shemo državnih pomoči opredeljeno drugače.
51. člen
(spremljanje in vrednotenje SLR)
(1) LAS mora vzpostaviti sistem
spremljanja in vrednotenja in zagotoviti vse potrebne informacije, potrebne za
omogočanje spremljanja in vrednotenja posameznega programa.
(2) LAS mora spremljati izvajanje
operacij in o tem poročati zadevnim organom upravljanja v skladu z drugim
odstavkom 49. člena te uredbe.
(3) V skladu z 8. točko prvega odstavka
15. člena te uredbe je vrednotenje SLR naloga LAS. LAS lahko to nalogo
opravi tudi v sodelovanju z zunanjim neodvisnim svetovalcem ali jo v celoti
prenese na zunanjega neodvisnega izvajalca.
(4) Zadevni organi upravljanja v
sodelovanju z LAS vzpostavijo sistem usklajenega izvajanja spremljanja in
vrednotenja.
X. NEIZPOLNJEVANJE OBVEZNOSTI
52. člen
(sankcije za neizpolnjevanje obveznosti)
(1) Neizpolnitev ali kršitev
obveznosti se v primeru financiranja iz naslova EKSRP sankcionira v skladu s
63. členom Uredbe 1306/2013/EU, 63. členom Uredbe 809/2014/EU in
41.a členom Zakona o kmetijstvu (Uradni list RS, št. 45/08, 57/12,
90/12 – ZdZPVHVVR, 26/14, 32/15 in 27/17; v nadaljnjem besedilu: zakon, ki
ureja kmetijstvo).
(2) Neizpolnjevanje in kršitev
obveznosti sofinanciranih iz naslova ESRR ali ESPR, se sankcionira v skladu s
143. členom Uredbe 1303/2013/EU.
(3) Če upravičenec zamudi 30-dnevni
rok za odstop od izvedbe operacije, ki teče od prejema odločbe o odobritvi
operacije ali podpisa pogodbe o sofinanciranju iz 32., 38. ali 61. člena
te uredbe, ali rok za vložitev zahtevka za izplačilo, ki je določen v odločbi o
odobritvi operacije ali v pogodbi o sofinanciranju, ni upravičen do sredstev iz
naslova zadevnega podukrepa in se izključi iz zadevnega podukrepa za koledarsko
leto neizpolnitve obveznosti in naslednje koledarsko leto.
(4) Ne glede na prejšnji odstavek, če
upravičenec dokaže, da je pred potekom roka na naslov LAS vložil zahtevo za
odstop od pravice do sredstev ali zahtevek za izplačilo in je LAS zamudil rok
za vložitev zahteve za odstop od pravice do sredstev ali zahtevka za izplačilo,
se LAS ob prvem zahtevku za izplačilo iz naslova podukrepa »Podpora za tekoče
stroške in stroške animacije«, ki ga vloži po ugotovljeni kršitvi, izplača le
50 odstotkov zaprošenega zneska, 50 odstotkov pa je za tisti LAS izgubljenih.
(5) Upravičenec, ki uvede bistvene
spremembe, določene v 71. členu Uredbe 1303/2013/EU, in odtuji predmet
podpore ali predmet podpore uporablja v nasprotju z namenom, za katerega je
prejel javno podporo, mora vsa izplačana sredstva vrniti v proračun Republike
Slovenije skupaj z zakonitimi zamudnimi obrestmi. Poleg tega se upravičenca
izključi iz prejemanja podpore v okviru istega podukrepa za koledarsko leto
ugotovitve kršitve in naslednje koledarsko leto.
(6) Kadar LAS ne opravlja nalog, kot
jih določa 8. točka 12. člena te uredbe, pristojni organ, določen v
4. členu te uredbe, od LAS zahteva odpravo teh pomanjkljivosti. Če
pristojni organ, določen v 4. členu te uredbe, ob pregledu zahtevkov za
izplačilo ugotovi, da LAS pomanjkljivosti ni odpravil, se mu do odprave
pomanjkljivosti zaustavi izplačilo iz naslova podukrepa »Podpora za tekoče
stroške in stroške animacije«.
(7) Kadar LAS ne posreduje letnega
načrta aktivnosti za podukrep »Podpora za tekoče stroške in stroške animacije«
v skladu z 12. točko 12. člena te uredbe, ni upravičen do sredstev iz
naslova tega podukrepa za leto, za katero ni poslal letnega načrta aktivnosti.
(8) Kadar vodilni partner ne
izpolnjuje pogojev, določenih v drugem odstavku 13. člena te uredbe,
zadevni organi upravljanja od LAS zahtevajo, da vodilni partner odpravi
pomanjkljivosti najpozneje v roku dveh mesecev od prejema poziva, ali pa
določijo novega vodilnega partnerja. V času, ko vodilni partner ne izpolnjuje
pogojev, iz drugega odstavka 34. člena Uredbe 1303/2013/EU, so
zaustavljena vsa izplačila, namenjena upravičencem iz tega območja.
(9) LAS, ki
krši določbo drugega odstavka 49. člena te uredbe, se ob prvem zahtevku za
izplačilo iz naslova podukrepa »Podpora za tekoče stroške in stroške animacije«
izplača le 50 odstotkov zaprošenega zneska, 50 odstotkov pa je za tisti LAS
izgubljenih.
(10) Upravičenec,
ki ne hrani dokumentacije, kot to določa drugi odstavek 50. člena te
uredbe, mora v proračun Republike Slovenije vrniti deset odstotkov izplačanih
sredstev skupaj z zakonitimi zamudnimi obrestmi.
(11) Upravičenec,
ki iz neutemeljenega razloga ne omogoči kontrole na kraju samem,iz četrtega
odstavka 53. člena te uredbe in jo nepreklicno odkloni, mora v proračun
Republike Slovenije vrniti vsa izplačana sredstva skupaj z zakonitimi zamudnimi
obrestmi.
(12) Če
upravičenec krši določbo 65. člena in šestega odstavka 78. člena te uredbe na
način, da označenosti ne zagotavlja v obdobju trajanja obveznosti označevanja,
se izrečejo sankcije v naslednjih deležih:
-       
po prvi ugotovljeni kršitvi se upravičencu izreče opozorilo,
-       
po drugi in vsaki nadaljnji ugotovljeni kršitvi se upravičencu iz
zadevne operacije iz naslova podukrepa »Podpora za izvajanje operacij v okviru
strategije lokalnega razvoja, ki ga vodi skupnost« in podukrepa »Priprava in
izvajanje dejavnosti sodelovanja lokalne akcijske skupine« ali iz podukrepa
»Podpora za tekoče stroške in stroške animacije« do odprave pomanjkljivosti
zaustavijo izplačila,
-       
za sklad ESPR mora upravičenec v petih letih po zadnjem izplačilu
sredstev za vsako nadaljnjo ugotovljeno kršitev v proračun Republike Slovenije
vrniti po pet odstotkov izplačanih sredstev.
(13) Če se
ugotovi, da je upravičenec namerno vložil napačno vlogo iz 45. člena te uredbe
ali zahtevek za izplačilo iz 46. člena te uredbe (navajanje lažnih
podatkov, izjav), mora v proračun Republike Slovenije vrniti vsa izplačana
sredstva skupaj z zakonitimi zamudnimi obrestmi. Upravičenec se izključi iz
zadevnega podukrepa za koledarsko leto neizpolnitve obveznosti in naslednje
koledarsko leto.
(14) V
primeru ugotovljene prve kršitve glede izbirnih postopkov za izbor operacij za
uresničevanje ciljev SLR, iz 11. točke prvega odstavka 15. člena te
uredbe, zadevni organi upravljanja od LAS zahtevajo odpravo pomanjkljivosti.
(15) V
primeru ugotovljene druge kršitve glede izbirnih postopkov za izbor operacij za
uresničevanje ciljev SLR, iz 11. točke prvega odstavka 15. člena te
uredbe, zadevni organi upravljanja od LAS zahtevajo odpravo pomanjkljivosti in
znižanje finančnega okvira, določena v odločbi o potrditvi SLR in LAS za pet
odstotkov.
(16) Kadar
LAS postopkov glede izbirnih postopkov za izbor operacij za uresničevanje
ciljev SLR na podlagi ugotovljenih nepravilnosti ne odpravi v skladu s
šestnajstim in sedemnajstim odstavkom tega člena, se mu odvzame pravica do
koriščenja sredstev iz naslova podukrepa »Podpora za tekoče stroške in stroške
animacije«.
(17) Kadar
upravičenec operacije ne izvede v skladu z odobreno operacijo in krši določbe
dvanajstega odstavka 29. člena te uredbe ali trinajstega odstavka
36. člena te uredbe, se mu podpora ne izplača.
(18) Če
upravičenec ne doseže ciljev operacije, kot je to opredelil v vlogi iz
45. člena te uredbe, se mu obseg podpore v sorazmernem deležu zniža, kar
pomeni, da se mu zniža delež podpore v enakem odstotku, kot ni bil dosežen
zastavljeni cilj.
(19) Kadar stroški animacije lokalnega območja ne zajemajo najmanj 25
odstotkov nastalih stroškov v okviru predloženih zahtevkov v koledarskem letu,
kot to določa peti odstavek 41. člena te uredbe, se višina upravičenih
stroškov, povezanih z upravljanjem izvajanja SLR v koledarskem letu, zniža za
toliko odstotkov, da stroški animacije zajemajo najmanj 25 odstotkov nastalih
stroškov.
XI. KONTROLA NAD IZVAJANJEM
53. člen
(kontrola nad izvajanjem podukrepov)
(1) Kontrolo nad izvajanjem
podukrepov, sofinanciranih iz naslova EKSRP, se izvaja v skladu z Uredbo
640/2014/EU in Uredbo
809/2014/EU. Kontrolo nad izvajanjem podukrepov, sofinanciranih iz naslova ESRR
ali ESPR, se izvaja v skladu z Uredbo 1303/2013/EU.
(2) Kontrolo na kraju samem za EKSRP
in ESPR izvaja ARSKTRP, v primeru ESRR pa MGRT.
(3) Kontrolo na kraju samem lahko za
EKSRP in ESPR opravlja tudi MKGP, v primeru ESRR pa SVRK.
(4) Upravičenec mora omogočiti dostop
do dokumentacije o operaciji ter kontrolo na kraju samem kontrolnim organom,
organu upravljanja, revizijskemu organu in drugim organom, ki opravljajo nadzor
nad porabo finančnih sredstev EKSRP, ESRR ali ESPR.
(5) Zadevni organi upravljanja lahko
kadarkoli ugotavljajo dejansko stanje in izpolnjevanje obveznosti LAS in
upravičenca.
XII. DRŽAVNE POMOČI
54. člen
(državne pomoči)
(1) Javna podpora iz skladov EKSRP in
ESPR se za podukrepa »Podpora za izvajanje operacij v okviru strategije
lokalnega razvoja, ki ga vodi skupnost« in »Priprava in izvajanje dejavnosti
sodelovanja lokalne akcijske skupine« dodeljuje kot pomoč po pravilu de
minimis v skladu z Uredbo 1407/2013/EU.
(2) Javna podpora iz sklada ESRR se
dodeljuje kot pomoč po pravilu de minimis v skladu z Uredbo
1407/2013/EU, priglašeno s Programom izvajanja finančnih spodbud ministrstva za
gospodarski razvoj in tehnologijo 2015–2020, objavljenim na spletni strani
MGRT.
54.a člen
(datum dodelitve pomoči)
Pomoč de minimis se šteje za
dodeljeno z dnem izdaje odločbe o pravici do sredstev, ki jo izda ARSKTRP za
sklada EKSRP in ESPR, in dnem sklenjene pogodbe, ki jo
sklene MGRT.
54.b člen
(kumulacija in skupni znesek pomoči de
minimis)
Javna podpora se za poukrepe iz prvega
odstavka 54. člena te uredbe dodeli do višine, ki ne presega skupnega
zneska pomoči de minimis iz 3. člena Uredbe 1407/2013/EU. Z drugimi
pomočmi de minimis se ta pomoč lahko kumulira le pod pogoji iz 5. člena
Uredbe 1407/2013/EU.
54.c člen
(obvezne priloge)
Upravičenec mora k vlogi za podukrepe iz
prvega odstavka 54. člena te uredbe predložiti:
-       
pisno izjavo o vseh drugih pomočeh de minimis, ki jih je
upravičenec oziroma enotno podjetje prejelo v predhodnih dveh letih in v
tekočem proračunskem letu;
-       
pisno izjavo o drugih že prejetih ali zaprošenih pomočeh za iste
upravičene stroške in zagotovilo, da z dodeljenim zneskom pomoči de minimis ne
bo presežena zgornja meja de minimis pomoči ter intenzivnosti pomoči po
drugih predpisih;
-       
pisno izjavo, ali gre za enotno podjetje z navedbo podjetij, ki so z
njim povezana, z namenom preveritve skupnega zneska že prejetih pomoči de
minimis za vsa, z njim povezana podjetja.
54.č člen
(obveznosti dajalca pomoči in hramba
dokumentacije)
(1) ARSKTRP z odločbo pisno obvesti
upravičenca, da je pomoč dodeljena po pravilu de minimis v skladu z
Uredbo 1407/2013/EU in o odobrenem znesku pomoči de minimis.
(2) ARSKTRP mora hraniti vso
dokumentacijo, ki je bila podlaga za odobritev pomoči po tej uredbi, deset let
od datuma prejema pomoči iz te uredbe.
(3) ARSKTRP mora voditi natančne
evidence z informacijami o dodeljenih pomočeh de minimis in dokazili o
izpolnjevanju pogojev deset let od dneva zadnje dodelitve pomoči po tej uredbi.
XIII. POSEBNA PRAVILA GLEDE PODPORE ZA SKLAD EKSRP
55. člen
(posebni pogoji za oblikovanje LAS)
Do sredstev iz sklada EKSRP so upravičena
vsa naselja v Republiki Sloveniji, ki so na območju posameznega LAS, razen
naselij, določenih v Prilogi 2 te uredbe.
56. člen
(finančne določbe)
(1) Ob potrditvi SLR in LAS se, v
skladu s finančnim okvirom, med LAS razdeli do 40.000.000 eurov, na način
iz sedmega odstavka tega člena.
(2) Ne glede na prejšnji odstavek se
LAS, v katerem so problemska območja ali območja, določena v Zakonu o
Triglavskem narodnem parku (Uradni list RS, št. 52/10 in 46/14 – ZON-C; v
nadaljnjem besedilu: ZTNP-1), glede na finančni okvir določijo dodatna sredstva
iz naslova PRP 2014–2020 v skladu s tretjim odstavkom tega člena. Za problemska
območja in območja iz ZTNP-1 je v programskem obdobju 2014–2020 namenjenih
3.000.000 eurov.
(3) LAS, ki vključujejo problemska
območja oziroma območja iz ZTNP-1, pridobijo dodatnih 15 odstotkov finančnih
sredstev glede na izračun, določen v sedmem odstavku
tega člena, do razdelitve sredstev določenih v prejšnjem odstavku. LAS jih mora
nameniti izključno za izvedbo operacij znotraj problemskih območij oziroma
območij iz ZTNP-1.
(4) Najvišja stopnja javne podpore, ki
jo v skladu z drugim odstavkom 30. člena te uredbe lahko določi LAS je
85 odstotkov upravičenih stroškov operacije. Pri določitvi stopnje podpore
se mora upoštevati, da operacije z dodano vrednostjo, kot so skupni interes,
skupina upravičencev, dostop javnosti do rezultatov operacije, inovativne
značilnosti operacije na lokalni ravni, razpoložljivost proračuna in
integrirane operacije, prejmejo višji delež podpore.
(5) Ne glede na drugi odstavek 37. člena te
uredbe znaša stopnja javne podpore za podukrep »Priprava in izvajanje
dejavnosti sodelovanja lokalne akcijske skupine« 85 odstotkov upravičenih
stroškov.
(6) Za izvajanje podukrepa »Priprava
in izvajanje dejavnosti sodelovanja lokalne akcijske skupine« je iz naslova PRP
2014–2020 v programskem obdobju 2014–2020 namenjenih 12.894.700 eurov, ki niso del finančnega okvira iz sedmega odstavka tega člena.
(7) Finančni
okvir za posamezni LAS se izračuna po naslednji formuli: (Število prebivalcev
LAS × vrednost točke) + (površina LAS × vrednost točke) + (razvitost občin ×
vrednost točke) = finančni okvir. Vrednost posamezne točke je določena v točki
a Priloge 4, ki je sestavni del te uredbe.
(8) Število
prebivalcev iz naselij, določenih v seznamu v Prilogi 2 te uredbe, se ne
upošteva pri izračunu finančnega okvira iz prejšnjega odstavka. Za izračun
finančnega okvira iz prejšnjega odstavka se upoštevajo tudi Koeficienti
razvitosti občin za leto 2015, ki so določeni v Prilogi 6, ki je sestavni del
te uredbe.
(9) Rezerva
za uspešnost je razlika med višino sredstev iz naslova PRP 2014–2020, določenih
v prvem odstavku 9. člena te uredbe, seštevkom odobrenih sredstev iz prvega in
drugega odstavka tega člena ter zneskom iz šestega odstavka tega člena. Za vsak
mejnik iz prve do četrte alineje drugega odstavka 19. člena te uredbe se nameni
25 odstotkov rezerve za uspešnost. Rezerva za uspešnost posameznega mejnika se
sorazmerno razdeli med LAS, ki so dosegli mejnik v skladu tretjim odstavkom 19.
člena te uredbe. LAS pridobi rezervo za uspešnost v višini seštevka
sorazmernega deleža doseženih mejnikov.
(10) Finančna
sredstva iz naslova sankcij se namenijo za izvajanje podukrepa »Priprava in
izvajanje dejavnosti sodelovanja lokalne akcijske skupine«.
(11) V skladu
s četrtim odstavkom 30. člena te uredbe je najvišji dovoljeni znesek javne
podpore za posamezno operacijo 300.000 eurov.
(12) V skladu s četrtim odstavkom
37. člena te uredbe je najvišji dovoljeni znesek javne podpore na
posamezni LAS 100.000 eurov za posamezno operacijo. Najvišji dovoljeni
znesek javne podpore skupne operacije sodelovanja vseh LAS je 500.000 eurov.
Posamezni LAS lahko na javni razpis vloži največ tri vloge.
(13) Dodatna sredstva iz naslova
podaljšanja programskega obdobja za sklad EKSRP na podlagi Uredbe 2020/2220/EU
v višini 4.400.000,25 eurov se namenijo za podukrepa »Podpora za izvajanje
operacij v okviru strategije lokalnega razvoja, ki ga vodi skupnost« in
»Podpora za tekoče stroške in stroške animacije«. Ta sredstva se za posamezni
LAS dodelijo sorazmerno glede na odobrena sredstva na podlagi formule iz
sedmega odstavka tega člena. LAS za dodelitev dodatnih sredstev vloži vlogo za
spremembo SLR v skladu z drugim odstavkom 18. člena najpozneje do
31. decembra 2021. Pri obravnavi sprememb SLR se smiselno uporabljajo
določbe tretjega in četrtega odstavka 18. člena te uredbe.
57. člen
(predplačila)
(1) Kadar je glavni sklad EKSRP, lahko LAS
v skladu z drugim odstavkom 42. člena
Uredbe 1305/2013/EU na ARSKTRP vloži zahtevek za izplačilo predplačila
namenjenega za izvajanje podukrepa »Podpora za tekoče stroške in stroške
animacije«.
(2) Upravičenec iz prvega odstavka 27. člena te uredbe lahko v skladu s četrtim
odstavkom 45. člena Uredbe 1305/2013/EU
na ARSKTRP vloži zahtevek za izplačilo predplačila v znesku do 50 odstotkov
vrednosti javne podpore naložbe, potrjene z odločbo o pravici do sredstev, za
namen izvajanja podukrepa »Podpora za izvajanje operacij v okviru strategije
lokalnega razvoja, ki ga vodi skupnost«.
(3) Zahtevek za izplačilo predplačila iz
prejšnjega odstavka mora upravičenec napovedati v vlogi iz 45. člena te uredbe.
(4) Upravičenec iz prvega odstavka 27. člena lahko uveljavlja predplačilo iz drugega
odstavka tega člen v 30 dneh od vročitve odločbe o pravici do sredstev z
vložitvijo zahtevka za izplačilo predplačila.
(5) Za izplačilo predplačila iz drugega
odstavka tega člena morajo biti izpolnjeni pogoji iz 63. člena Uredbe 1305/2013/EU.
(6) LAS vloži zahtevek za izplačilo
predplačila iz drugega odstavka tega člena preko informacijskega sistema
zadevnega sklada.
(7) Zahtevek za izplačilo predplačila
vsebuje sestavine, določene v Prilogi 8 te uredbe.
(8) Originalni izvod bančne garancije, ki
se priloži zahtevku za izplačilo predplačila iz drugega odstavka tega člena,
mora biti veljaven najmanj šest mesecev od datuma vložitve zahtevka za
izplačilo sredstev, katerega vrednost je večja od višine predplačila in na
katerega je vezana sprostitev bančne garancije.
(9) Ne glede na šesti odstavek tega člena
se originalni izvod bančne garancije iz prejšnjega odstavka predloži ARSKTRP na
naslov: Agencija za kmetijske trge in razvoj podeželja, Dunajska cesta 160,
1000 Ljubljana.
(10) Bančna garancija se zaseže delno ali v
celoti, če pred potekom bančne garancije niso bila predložena ustrezna dokazila
o nastanku stroškov v skladu z devetim odstavkom 46. člena te uredbe
oziroma če dokazila o nastanku stroškov niso predložena v vrednosti izplačanega
predplačila.
(11) Podrobnejši postopek glede zavarovanja
predplačila z bančno garancijo je opredeljen z uredbo, ki ureja izvajanje
sistema varščin za izpolnitev obveznosti, povezanih z ukrepi kmetijske politike
in Poglavjem IV Uredbe 907/2014/EU.
58. člen
(upravičenci)
(1) Ne glede na prvi odstavek
27. člena te uredbe so v primeru, ko gre za operacijo, ki se lahko izvede
v okviru glavnega ukrepa, upravičenci do podpore LAS ali skupina fizičnih
oziroma pravnih oseb, ki izvaja operacijo za skupno korist oziroma uporabo. Za
skupino fizičnih in pravnih oseb se šteje skupina, ki je sestavljena najmanj iz
treh članov.
(2) Ne glede na prvi odstavek
34. člena te uredbe so poleg LAS lahko upravičenci tudi člani LAS.
(3) V primeru
drugega odstavka 34. člena morajo biti partnerji, s katerimi sodelujejo
LAS, v skladu z drugim odstavkom 44. člena Uredbe 1305/2013/EU.
59. člen
(upravičeni stroški)
(1) Pri upravičenih stroških iz
28. člena in 35. člena, je treba upoštevati omejitve iz:
45. člena Uredbe 1305/2013/EU v primeru naložbenih operacij in 60. ter 61. člena
Uredbe 1305/2013/EU.
(2) V skladu z drugim odstavkom
28. člena in tretjim odstavkom 35. člena te uredbe so upravičeni samo
stroški, ki so nastali po vložitvi vloge za odobritev operacije na ARSKTRP.
(3) Ne glede na določbo prejšnjega člena je datum začetka upravičenosti stroškov
storitev zunanjih izvajalcev iz petega odstavka 28. člena in petega odstavka
35. člena te uredbe 1. januar 2014.
(4) Najvišje
priznane vrednosti za posamezno vrsto upravičenega stroška so določene v skladu
s 64. členom te uredbe.
60. člen
(pogoji za upravičenost)
(1) Če je v okviru podukrepa »Podpora
za izvajanje operacij v okviru strategije lokalnega razvoja, ki ga vodi
skupnost« ali »Priprava in izvajanje dejavnosti sodelovanja lokalne akcijske skupine«
predmet podpore operacija, ki se lahko izvede v okviru glavnega ukrepa, mora to
izhajati iz SLR, ravno tako pa mora biti v vlogi iz prvega odstavka
45. člena te uredbe utemeljena dodana vrednost posamezne operacije, kot so
skupni interes, skupina upravičencev, dostop javnosti do rezultatov operacije,
inovativne značilnosti operacije na lokalni ravni, razpoložljivost proračuna
ali integrirane operacije, da se tovrstna operacija izvaja v okviru tega
podukrepa.
(2) Glede na tretji odstavek
29. člena in drugi odstavek 36. člena te uredbe morajo biti cilji
operacije merljivi z jasnimi učinki in rezultati.
(3) Ne glede
na šesti odstavek 29. člena te uredbe mora biti operacija izvedena na
območju LAS, vendar zunaj naselij, določenih v Prilogi 2 te uredbe. Ne glede na peti odstavek 36. člena
te uredbe v naseljih, določenih v Prilogi 2 te uredbe, investicije niso
upravičene.
(4) Ne glede
na dvanajsti odstavek 29. člena te uredbe in trinajsti odstavek
36. člena te uredbe lahko upravičenec v obdobju izvajanja operacije
zaprosi za spremembo obveznosti v skladu s 54. členom zakona, ki ureja
kmetijstvo.
(5) V okviru
podukrepa »Priprava in izvajanje dejavnosti sodelovanja lokalne akcijske
skupine« so upravičene operacije:
-       
izmenjava izkušenj in znanja ter njihova implementacija na območju LAS;
-       
razvoj in trženje storitev in proizvodov;
-       
promocija novih proizvodov, praks, postopkov in tehnologij;
-       
vključevanje ranljivih skupin;
-       
organizacija skupnih delovnih procesov z izmenjavo virov in opreme;
-       
oblikovanje kratkih dobavnih verig hrane in lokalnih trgov ter
-       
kolektivne okoljske operacije.
(6) Upravičenec iz drugega odstavka
58. člena te uredbe, ki je pravna ali fizična oseba, ima lahko na dan
oddaje vloge do 50 eurov neporavnanih zapadlih davčnih obveznosti do države.
(7) Operacija ne sme biti fizično dokončana
ali v celoti izvedena pred izdajo odločbe, s katero ARSKTRP odobri izvajanje
operacije.
61. člen
(način izvajanja podukrepa »Podpora za
izvajanje operacij v okviru strategije lokalnega razvoja, ki ga vodi skupnost«)
LAS vloži vlogo v skladu s 45. členom
te uredbe. ARSKTRP odloči o odobritvi operacije. V odločbi o odobritvi
operacije določi tudi višino sredstev, rok za vložitev zahtevka za izplačilo,
pogoje za upravičenost ter višino sredstev, ki je odobrena v skladu s pravili
sheme državnih pomoči.
62. člen
(način izvajanja podukrepa »Priprava in
izvajanje dejavnosti sodelovanja lokalne akcijske skupine«)
(1) Za namen priprave in izvajanje
operacije tega podukrepa se vzpostavi pogodbeno partnerstvo, ki ga vodi vodilni
partner sodelujočih LAS. Vodilni partner sodelujočih LAS je lahko eden izmed v
operaciji sodelujočih LAS, ki opravlja predvsem naslednji nalogi:
-       
zastopa partnerstvo v vseh upravnih postopkih v razmerju do ARSKTRP in
MKGP;
-       
koordinira pripravo celotne dokumentacije, ki je potrebna za vložitev
vloge na javni razpis in zahtevka za izplačilo sredstev.
(2) Podpora
iz naslova podukrepa »Priprava in izvajanje dejavnosti sodelovanja lokalne
akcijske skupine« se dodeli na podlagi zaprtega javnega razpisa v skladu z
zakonom, ki ureja kmetijstvo, in se objavi večkrat letno.
(3) Javni
razpis za izbor operacij objavi MKGP v Uradnem listu Republike Slovenije. Rok,
do katerega se vlagajo vloge na javni razpis, se določi v javnem razpisu.
Oddaja vlog na javni razpis se začne prvi delovni dan po izteku enaindvajsetih
dni od objave javnega razpisa v Uradnem listu Republike Slovenije.
(4) MKGP na
spletnih straneh objavi razpisno dokumentacijo za izvedbo javnega razpisa.
Navodila za izpolnjevanje prijavnih obrazcev se objavijo na spletnih straneh
MKGP in ARSKTRP.
(5) V javnem
razpisu se podrobneje določijo zlasti upravičenci, višina razpisanih sredstev, pogoji za dodelitev sredstev in merila
za izbor vlog ter pogoji za izplačilo sredstev.
(6) Za
priloge, ki jih je treba priložiti k vlogi na posamezen javni razpis, se lahko
v javnem razpisu določi obdobje veljavnosti, če obdobje veljavnosti ni
predpisano z drugimi predpisi.
62.a člen
(vlaganje vlog na javni razpis za podukrep
»Priprava in izvajanje dejavnosti sodelovanja lokalne akcijske skupine«)
(1) Za odobritev operacije iz tega
podukrepa mora vodilni partner sodelujočih LAS iz prvega odstavka prejšnjega
člena vložiti vlogo v skladu s 45. členom te uredbe.
(2) Vloga se vloži v elektronski
obliki v informacijskem sistemu ARSKTRP na način iz 45. člena te uredbe in
podpiše s kvalificiranim elektronskim podpisom.
62.b člen
(obravnava vlog na javni razpis za
podukrep »Priprava in izvajanje dejavnosti sodelovanja lokalne akcijske
skupine«)
(1) Vloga na javni razpis, ki je
popolna, se oceni na podlagi meril, določenih v 63. členu te uredbe in
podrobneje opredeljenih v javnem razpisu. Sredstva se odobrijo vlogam,
prispelim na javni razpis, ki izpolnjujejo predpisane pogoje in pri merilih za
izbor dosežejo minimalni prag točk iz tretjega odstavka 63. člena te
uredbe, po vrstnem redu od najvišje do najnižje točkovane vloge, za katero so
razpisana sredstva v celoti še na voljo.
(2) Če imata na zadnjem mestu seznama
ocenjenih vlog na javni razpis dve ali več vlog na javni razpis enako število
prejetih točk, se vloge na javni razpis odobrijo na podlagi ponderiranja meril
za izbor vlog, ki se določi v javnem razpisu.
(3) Vloga na javni razpis, ki je
popolna in izpolnjuje vstopne pogoje iz javnega razpisa, vendar razpoložljiva sredstva
ne zadoščajo za dodelitev sredstev v celoti, se zavrne.
(4) ARSKTRP o vlogi odloči v skladu s
tretjim pododstavkom tretjega odstavka 44. člena Uredbe 1305/2013/EU.
63. člen
(merila za izbor operacij iz podukrepa
»Priprava in izvajanje dejavnosti sodelovanja lokalne akcijske skupine«)
(1) Merila za izbor operacij iz
naslova podukrepa »Priprava in izvajanje dejavnosti sodelovanja lokalne
akcijske skupine « temeljijo na naslednjih načelih:
-       
prispevek k doseganju strategije »od vil do vilic« za pravičen, zdrav in
okolju prijazen prehranski sistem,
-       
prispevek k doseganju horizontalnih ciljev,
-       
okoljska trajnost,
-       
socialna vzdržnost,
-       
vključenost partnerjev in
-       
vpliv na območje LAS.
(2) Merila za izbor operacij v skladu
s prvim odstavkom 49. člena Uredbe 1305/2013/EU v javnem razpisu določi
organ upravljanja po posvetu z Odborom za spremljanje iz 73. člena Uredbe
1305/2013/EU.
(3) Minimalni prag za potrditev
operacije sodelovanja LAS je 60 točk od 100 možnih točk.
(4) Merila za izbor vlog so:
a)     prispevek k doseganju strategije »od vil do vilic« za pravičen,
zdrav in okolju prijazen prehranski sistem;
b)     prispevek k doseganju horizontalnih ciljev, ki se nanaša na:
- 
inovacije,
- 
podnebne spremembe in prilagajanje nanje;
c)     okoljska trajnost;
č)    socialna vključenost, ki
se nanaša vključevanje ranljivih skupin;
d)     vključenost partnerjev, ki se nanaša na:
- 
raznolikost partnerstva glede na ozemeljsko opredelitev,
- 
raznolikost partnerstva glede na vključenost sektorjev,
- 
finančno porazdelitev stroškov;
e)    
vpliv na območje LAS, ki se nanaša na:
- 
krepitev zmogljivosti LAS,
- 
prenos dobrih praks.
(5) Podrobnejša merila iz prejšnjega
odstavka in točkovnik se opredelijo v javnem razpisu.
64. člen
(najvišje priznane vrednosti za posamezno
vrsto upravičenega stroška)
(1) Predpis, ki ureja seznam kmetijske
in gozdarske mehanizacije ter katalog stroškov kmetijske in gozdarske
mehanizacije, se uporablja za najvišje priznane vrednosti stroškov kmetijske in
gozdarske mehanizacije. 
(2) Predpis, ki ureja katalog stroškov
in najvišjih priznanih vrednosti, se uporablja za najvišje priznane vrednosti
naslednjih kategorij stroškov: 
1.     
stroški gradnje in vzdrževanja objektov z osnovno notranjo opremo
objektov ter stroški nakupa dodatne opreme objektov, ki je samostojna
funkcionalna celota, 
2.     
stroški ureditve cestne, vodovodne in energetske infrastrukture ter
stroški ureditve gozdnih prometnic, 
3.     
stroški izgradnje naprav na kmetijskih zemljiščih in 
4.     
stroški nakupa kmetijskih zemljišč. 
(3) Upravičeni stroški se priznajo do
zgornje višine posameznih upravičenih stroškov, ki so določeni v predpisih iz
prvega in drugega odstavka tega člena. Za stroške, ki so navedeni v predpisih
iz prvega in drugega odstavka tega člena, mora upravičenec vlogi priložiti eno
ponudbo. Če upravičenec v vlogi za pridobitev sredstev uveljavlja višje
stroške, kot so določeni v predpisih iz prvega in drugega odstavka tega člena,
se pri izračunu priznane vrednosti stroškov upoštevajo najvišje priznane
vrednosti iz predpisa iz prvega in drugega odstavka tega člena. Če upravičenec
v vlogi za pridobitev sredstev uveljavlja nižje stroške, kot so navedeni v
predpisu iz prvega in drugega odstavka tega člena, se pri izračunu priznane
vrednosti stroškov upoštevajo vrednosti iz predložene ponudbe. 
(4) Če je upravičenec naročnik v
skladu s predpisi, ki urejajo javno naročanje, se določbe iz prejšnjega
odstavka uporabljajo pri izračunu višine upravičenih stroškov. Če je vrednost
ponudbe izbranega izvajalca višja, kot je priznana vrednost iz predpisov iz
prvega in drugega odstavka tega člena, se pri izračunu priznane vrednosti
stroškov upoštevajo najvišje priznane vrednosti stroškov iz predpisa iz prvega
in drugega odstavka tega člena. Če upravičenec v vlogi za pridobitev sredstev
uveljavlja nižje stroške, kot so navedeni v predpisu iz prvega in drugega
odstavka tega člena, se pri izračunu priznane vrednosti stroškov upoštevajo
vrednosti iz predložene ponudbe izbranega izvajalca. 
(5) Upravičenec mora vlogi za
odobritev operacije iz prvega odstavka 45. člena te uredbe priložiti tržno
primerljive pisne ponudbe najmanj treh ponudnikov, razen kadar: 
-       
gre za vrste stroškov, ki so predpisani s strani države ali lokalne
skupnosti, 
-       
gre za stroške dela osebja iz prvega odstavka 28. člena te uredbe
in drugega odstavka 35. člena te uredbe, 
-       
gre za stroške prispevka v naravi iz prvega odstavka 28. člena te
uredbe in drugega odstavka 35. člena te uredbe, 
-       
je upravičenec naročnik v skladu s predpisi, ki urejajo javno naročanje,
-       
gre za vrsto stroška, za katero je na trgu le en ponudnik, kjer
upravičenec priloži eno ponudbo. 
(6) Upravičenec mora zahtevku za
izplačilo iz naslova podukrepa »Podpora za tekoče stroške in stroške animacije«
priložiti tržno primerljive pisne ponudbe najmanj treh ponudnikov, razen kadar:
-       
gre za vrste stroškov iz prve ali tretje alineje prvega odstavka 41. člena
te uredbe, 
-       
gre za vrste stroškov, ki so predpisani s strani države ali lokalne
skupnosti, 
-       
je upravičenec naročnik v skladu s predpisi, ki urejajo javno naročanje,
-       
gre za vrsto stroška, za katero je na trgu le en ponudnik, kjer
upravičenec priloži eno ponudbo,
-       
gre za stroške dela ocenjevalne komisije iz 15. točke 12. člena te
uredbe, kjer upravičenec priloži dokazila o izbiri članov ocenjevalne komisije
na pregleden način.
(7) Upravičenec mora vsem potencialnim
ponudnikom poslati enako povpraševanje z navedenimi minimalnimi zahtevami.
Ponudbe so tržno primerljive, če vsebujejo vse zahteve, ki jih je upravičenec
navedel v povpraševanju. Pri izračunu višine upravičenih stroškov se upošteva
vrednost najugodnejše ponudbe. Če ponudba ne vsebuje minimalnih zahtev, je
upravičenec ne izbere. 
(8) Če vrednost upravičenega stroška
ne presega 2.000 eurov, lahko upravičenec ne glede na peti in šesti odstavek
tega člena namesto tržno primerljivih pisnih ponudb vlogi za odobritev
operacije iz prvega odstavka 45. člena te uredbe oziroma zahtevku za
izplačilo iz naslova podukrepa »Podpora za tekoče stroške in stroške animacije«
priloži eno vabilo k dajanju ponudb ali katalog ali oglas, kot ga določa zakon,
ki ureja obligacijska razmerja. 
(9) Za vrste stroškov iz petega in
šestega odstavka tega člena mora upravičenec vlogi za odobritev operacije iz
prvega odstavka 45. člena te uredbe in zahtevku za izplačilo iz naslova
podukrepa »Podpora za tekoče stroške in stroške animacije« priložiti
utemeljitev, iz katere je razvidno, da ni mogoče priložiti treh tržno
primerljivih ponudb. 
(10) Ne glede na peti, šesti in osmi
odstavek tega člena ARSKTRP za operacije z upravičenimi stroški v višini do
5.000 eurov v skladu s točko (e) drugega odstavka 48. člena Uredbe
809/2014/EU višino upravičenih stroškov določi na podlagi zaprte finančne
konstrukcije iz osmega odstavka 29. člena te uredbe. 
(11) Strošek prispevka v naravi v
obliki zagotavljanja dela ne sme presegati ocenjenih vrednosti ure
prostovoljskega dela, kot so določene v predpisih, ki urejajo prostovoljstvo. 
(12) Kadar stroški niso določeni v
predpisih iz prvega in drugega odstavka tega člena in uradna oseba, ki vodi
postopek, oceni, da so predvideni stroški za določeno operacijo glede na
vrednost operacije nerealni oziroma previsoki, lahko dodatno preveri vrednosti
operacije ter v skladu z ugotovitvijo omeji priznano vrednost operacije.
65. člen
(obveznosti v zvezi s sofinanciranimi
operacijami)
Poleg obveznosti iz prvega odstavka 49.
člena te uredbe morajo upravičenci, ki prejemajo podporo iz PRP 2014–2020 v
skladu s 13. členom Uredbe 808/2014/EU ter predpisom, ki ureja označevanje vira
sofinanciranja iz PRP 2014–2020, izpolniti zahteve glede označevanja vira
sofinanciranja.
66. člen
(sankcije za neizpolnjevanje obveznosti)
Upravičencu ni treba vrniti že izplačane
podpore v primerih višje sile in izrednih okoliščin v skladu z drugim odstavkom
2. člena Uredbe 1306/2013/EU.
XIV. POSEBNA PRAVILA GLEDE PODPORE ZA SKLAD ESRR
67. člen
(posebni pogoji za oblikovanje LAS)
(1) Do sredstev ESRR so upravičena
samo naselja, ki so vključena v finančni okvir ESRR. Ne glede na določbo
prejšnjega stavka do sredstev iz sklada ESRR niso upravičena naselja, določena
v Prilogi 1, ki je sestavni del te uredbe.
(2) Pogoj za oblikovanje LAS in črpanje
sredstev iz naslova ESRR je, da območje vključuje najmanj eno naselje iz
fiksnega dela in najmanj eno naselje iz variabilnega dela kot to določa točka b
Priloge 4 te uredbe in Priloga 5, ki je sestavni del te uredbe.
(3) Ne glede na prejšnji odstavek lahko
mestna občina iz Priloge 1 te uredbe, ki meji na območje LAS, za namen obračuna
predstavlja naselje iz fiksnega dela v skladu s točko b) Priloge 4 te uredbe.
Obseg fiksnega dela se obračuna samo v nominalnem znesku in se ne ponderira. Če
naselje iz fiksnega dela meji na več območij LAS, se fiksni del izračuna v
skladu s točko b) Priloge 4 te uredbe.
68. člen
(finančne določbe)
(1) Pri opredelitvi finančnega okvira
se upoštevata Odlok o strategiji prostorskega razvoja Slovenije (Uradni list
RS, št. 76/04, 33/07 – ZPnačrt in 61/17 – ZUreP-2) in Statistični letopis
RS 2013 (SURS), poglavje 32.1 Pregled mestnih naselij in naselij mestnih
območij po mestnih območjih in občinah, merila za uvrstitev, podatki o
prebivalstvu in delovno aktivnem prebivalstvu, 1. januar 2013. 
(2) Urbana območja, ki niso opredeljena
v prejšnjem odstavku, so določena v seznamu dodatnih drugih urbanih območij, ki
se za namen upravičenosti do sredstev ESRR za namen izvajanja te uredbe
opredelijo po pretežnosti urbanih funkcij na urbanem območju. Merila za
opredelitev dodatnih drugih urbanih območij so: 
-       
razpoložljivost infrastrukture: pošta, krajevni urad, varstvena,
izobraževalna infrastruktura (šola, vrtec), sedež občine, zdravstvena, socialna
infrastruktura, športno-rekreativna infrastruktura, kulturno-družbena
infrastruktura, 
-       
število prebivalcev, pri čemer se upošteva stanje na dan 1. julija
2014 (SURS 2014), 
-       
število podjetij oziroma pravnih oseb v naselju, 
-       
število društev in nevladnih organizacij v naselju. 
(3) Seznam dodatnih drugih urbanih
območij iz prejšnjega odstavka določi minister, pristojen za gospodarstvo,
izključno za namen upravičenosti do sredstev ESRR za izvajanje te uredbe. 
(4) Dodatna druga urbana območja,
določena v seznamu iz prejšnjega odstavka, se opredelijo po pretežnosti
razpoložljive infrastrukture v skladu z merili iz drugega odstavka tega člena.
Upravičeno urbano naselje mora zagotavljati več kot polovico urbanih funkcij iz
prve alineje drugega odstavka tega člena, sicer se uporabijo dodatna merila, opisana
v Prilogi 4 te uredbe. 
(5) Finančni okvir za posamezni LAS se
izračuna po naslednji formuli: finančni okvir = fiksni del + variabilni del;
pri čemer se: 
-       
fiksni del izračuna tako: 242.000 + (242.000 × število urbanih
območij v središčih v somestjih × 0,20 + 242.000 × število medobčinskih
središč × 0,30 + 242.000 × število regionalnih središč × 0,10); 
-       
variabilni del pa se izračuna tako: 138.000 + (138.000 × število
funkcionalnih urbanih območij × 0,10 + 138.000 × število drugih urbanih
območij × 0,30). 
(6) Nerazvrščena sredstva se do konca
leta 2018 namenijo za podukrep »Podpora za izvajanje operacij v okviru
strategije lokalnega razvoja, ki ga vodi skupnost«, in sicer v sorazmernem
deležu odobrenih sredstev. Odobrena sredstva iz naslova nerazvrščenih sredstev
ne vplivajo na spremembo glavnega sklada ter višino dodeljenih sredstev za
podukrep »Podpora za tekoče stroške in stroške animacije«, kot izhaja iz
odločbe o potrditvi SLR in LAS. 
(7) Poleg meril za izbor SLR in LAS iz
prvega odstavka 17. člena te uredbe mora SLR, ki predvideva sofinanciranje
iz ESRR, izpolnjevati tudi naslednje pogoje: 
1.     
predvidevati povezovanje med sektorji in lokalnimi akterji na način, ki
ima multiplikacijske učinke na lokalni razvoj in na hierarhično višje
dokumente; 
2.     
predvidevati inovacije in doseganje rezultatov, ki zagotavljajo
dolgoročne spremembe na najmanj enem od naslednjih področij: 
- 
ustvarjanje delovnih mest in spodbujanje podjetniške aktivnosti, 
- 
socialno vključevanje ranljivih skupin ter 
- 
varstvo okolja in ohranjanje narave. 
(8) Ne glede na drugi odstavek
30. člena te uredbe mora biti stopnja javne podpore iz naslova ESRR 80
odstotkov upravičenih stroškov operacije. Od tega znaša podpora Evropske unije
80 odstotkov in nacionalni javni prispevek iz državnega proračuna 20 odstotkov.
Preostanek sredstev za pokritje upravičenih in neupravičenih stroškov operacije
zagotavljajo upravičenci iz drugih javnih ali zasebnih virov.
(9) Podukrep »Podpora za izvajanje
operacij v okviru strategije lokalnega razvoja, ki ga vodi skupnost« se izvaja
tako, da se za izvajanje integriranih operacij oblikujejo partnerstva pri
prijavi in izvajanju posamezne operacije, katerih partnerji so med seboj
sklenili konzorcijske pogodbe. Okvirno razmerje med operacijami, ki se izvajajo
v obliki partnerstev, in operacijami, ki jih upravičenci prijavijo in izvajajo
samostojno, je 70 : 30. Iz SLR mora biti razvidno, katera področja oziroma
ukrepi se lahko izvajajo v obliki partnerstev. Tako v SLR kot v javnem pozivu,
ki ga LAS pripravi v okviru SLR, mora biti ta določba jasno navedena in
zapisana. Partnerstvo sestavljata najmanj dva partnerja, ki ju oziroma jih
zastopa vodilni partner. Merilo za izbor operacij, ki se izvajajo v obliki
partnerstev, LAS vključi v SLR in javni poziv za izbor operacij. Operacija, v
katero je vključenih več partnerjev, prejme višje število točk. 
(10) Ne glede na drugi odstavek
37. člena te uredbe mora biti stopnja javne podpore za ESRR 80 odstotkov
upravičenih stroškov posamezne operacije. Od tega znaša podpora Evropske unije
80 odstotkov in nacionalni javni prispevek iz državnega proračuna 20 odstotkov.
Preostanek sredstev za izvedbo operacije zagotavljajo upravičenci iz drugih
javnih ali zasebnih virov. Podpora iz naslova podukrepa »Priprava in izvajanje
dejavnosti sodelovanja lokalne akcijske skupine« znaša največ pet odstotkov
sredstev ESRR, ki se dodelijo za posamezni SLR. Operacije sodelovanja LAS
morajo biti neinvesticijske narave. LAS za ta namen v SLR opredeli indikativno
listo operacij sodelovanja LAS in jo že ob vložitvi SLR predloži MGRT v
odobritev. Merila za uvrstitev operacij sodelovanja LAS na indikativno listo
operacij v SLR so: 
-       
prispevek k ciljem enega izmed ukrepov v okviru pete prednostne naložbe
devete prednostne osi OP EKP 2014–2020; 
-       
izkazan prispevek k specifičnim ciljem OP EKP 2014-2020, ki je komplementaren
ukrepom iz prejšnje alineje; 
-       
izkazana pričakovana dodana vrednost k doseganju ciljev SLR in rasti
delovnih mest iz naslova sodelovanja LAS; 
-       
izkazana trajnost sodelovanja v regijah vseh partnerjev, vključenih v
sodelovanje LAS, ter prispevek k regionalnim razvojnim potrebam; 
-       
izkazana inovativnost ter prihodnja sposobnost preživetja na trgu; 
-       
prispevek operacije sodelovanja LAS h krepitvi zmogljivosti LAS (znanje,
informacije) in s tem k večji socialni vključenosti lokalne skupnosti na
območju LAS; 
-       
prispevek operacije sodelovanja k izmenjavi dobrih praks in
pridobljenega znanja vseh partnerjev v dejavnosti »sodelovanja LAS«. 
(11) Merila iz prejšnjega odstavka
morajo biti izkazana tudi v vlogi in poročilu ob zaključku operacije. 
(12) Operacija se financira z viri,
opredeljenimi v SLR, in ne posega v druge programe čezmejnega oziroma
mednarodnega sodelovanja. 
(13) Za lokalna partnerstva, ki se
oblikujejo v problemskih območjih, se finančni okvir ESRR poveča za
20 odstotkov v sorazmernem deležu, ki ga predstavlja problemsko območje
znotraj LAS. LAS mora ta sredstva nameniti izključno za izvedbo operacij
znotraj problemskih območij, ki so določena pri izračunu finančnega okvira
ESRR. 
(14) (črtan).
69. člen
(predplačila)
(1) Kadar je glavni sklad ESRR, lahko
LAS v skladu s predpisom, ki ureja izvajanje kohezijske politike v Republiki Sloveniji
in zakonom, ki določa izvrševanje proračuna, na MGRT vloži zahtevek za
izplačilo predplačila, namenjenega za izvajanje podukrepa »Podpora za tekoče
stroške in stroške animacije«.
(2) Za izplačilo predplačila mora LAS
pridobiti primerno finančno zavarovanje na način, kot ga določa zakon, ki ureja
izvrševanje proračuna.
(3) LAS vloži zahtevek za izplačilo
predplačila prek informacijskega sistema zadevnega sklada.
(4) Zahtevek za izplačilo predplačila
vsebuje sestavine, določene v Prilogi 8 te uredbe.
70. člen
(pogoji za upravičenost)
(1) Ne glede na šesti odstavek 29. člena te
uredbe mora biti operacija izvedena izven mestnih naselij mestnih občin,
določenih v Prilogi 1 te uredbe.
(2) Operacija ne sme biti fizično dokončana
ali v celoti izvedena pred sklenitvijo pogodbe o sofinanciranju med MGRT in
upravičencem.
(3) Upravičenec lahko v obdobju izvajanja
operacije in pred nastankom sprememb največ enkrat zaprosi za spremembo operacije, če gre za spremenjene okoliščine,
višjo silo in izjemne okoliščine, kot jih določa predpis, ki ureja izvajanje
kohezijske politike v Republiki Sloveniji.
71. člen
(upravičeni stroški)
(1) V skladu z drugim odstavkom
28. člena in tretjim odstavkom 35. člena te uredbe so upravičeni samo
stroški, ki so nastali po oddaji vloge v odobritev na MGRT, vendar ne
pred datumom začetka operacije.
(2) Ne glede na prejšnji odstavek je datum
začetka upravičenosti stroškov storitev zunanjih izvajalcev iz petega odstavka
28. člena in petega odstavka 35. člena te uredbe 1. januar 2014.
(3) Ne glede na četrti odstavek 29. člena
te uredbe se operacija lahko začne izvajati pred obdobjem upravičenosti, vendar
ne pred 1. januarjem 2014.
(4) Podrobnejša
pravila za upravičenost stroškov so določena s predpisom, ki ureja izvajanje
kohezijske politike v Republiki Sloveniji.
(5) Ne glede na
predpis iz prejšnjega odstavka DDV ni upravičen strošek.
(6) Ne glede
na prvi odstavek 28. člena in drugi odstavek 35. člena te uredbe prispevek v
naravi ni upravičen strošek.
72. člen
(merila za izbor)
Pri izboru operacij na območjih iz ZTNP-1,
mora LAS upoštevati določbe ZTNP-1 in operacijam pripisati dodatne točke, v
višini deset odstotkov od najvišjega možnega števila točk.
73. člen
(vračilo sredstev in vzpostavitev
terjatev)
(1) V primeru neupravičenega
koriščenja sredstev iz predpisa, ki ureja izvajanje kohezijske politike v
Republiki Sloveniji MGRT vzpostavi terjatev do upravičenca. O tem obvesti organ
upravljanja in organ za potrjevanje.
(2) Postopek vračila se izvede v
skladu s predpisi, ki urejajo izvajanje proračuna v Republiki Sloveniji.
XV. POSEBNA PRAVILA GLEDE PODPORE ZA SKLAD ESPR
74. člen
(posebni pogoji za oblikovanje LAS)
(1) LAS mora poleg zahtev iz 11., 12.,
13., 14. in 15. člena te uredbe za območje sladkovodne akvakulture glede
količine proizvodnje izpolnjevati naslednji dodatni pogoj pri:
1.     
hladnovodni akvakulturi: najmanj 50 ton letno skupaj na območju LAS,
upošteva se povprečna proizvodnja za zadnje koledarsko leto, za katerega je
SURS uradno objavil podatke ali
2.     
toplovodni akvakulturi: najmanj 30 ton letno skupaj na območju LAS,
upošteva se povprečna proizvodnja za zadnje koledarsko leto, za katerega je
SURS uradno objavil podatke.
(2) Na območju LAS mora delovati najmanj
pet gospodarskih subjektov, ki se ukvarjajo z vzrejo sladkovodnih organizmov, namenjenih
za prehrano ljudi, in so registrirani za gojenje sladkovodnih organizmov v
evidenci AJPES (šifra dejavnosti 03.220) ali registrirani v evidenci
dopolnilnih dejavnosti na kmetiji ter imajo veljavno odločbo Uprave za varno
hrano, veterinarstvo in varstvo rastlin o odobritvi proizvodnje akvakulture. Ta
pogoj mora biti izpolnjen do oddaje SLR v pregled Koordinacijskemu odboru CLLD.
(3) LAS, ki deluje na obalnem območju,
mora izpolnjevati pogoje iz opredelitve ribiškega območja v skladu s 13. točko
2. člena te uredbe in v SLR vključiti sklad ESPR.
(4) LAS, ki vključuje sklad ESPR, mora
zagotoviti reprezentativno zastopanost predstavnikov ribiškega sektorja in
sektorja akvakulture na izbranem območju v skladu s točko (b) tretjega odstavka
61. člena Uredbe 508/2014/EU.
(5) Lokalno partnerstvo, katerega SLR
predvideva tudi financiranje iz naslova ESPR, mora v SLR vključiti podukrep
»Priprava in izvajanje dejavnosti sodelovanja lokalne akcijske skupine«.
75. člen
(finančne določbe)
(1) Ob potrditvi LAS in SLR se v
skladu z 9. členom te uredbe med LAS iz naslova ESPR dodeli do 6.666.667
eurov za izvajanje podukrepov »Podpora za izvajanje operacij v okviru
strategije lokalnega razvoja, ki ga vodi skupnost«, »Priprava in izvajanje
dejavnosti sodelovanja lokalne akcijske skupine« in »Podpora za tekoče stroške
in stroške animacije«. 
(2) Za podukrep »Pripravljalna
podpora« je iz naslova ESPR namenjenih 53.333 eurov javne podpore, ki se
izplača v skladu s tretjim odstavkom 24. člena te uredbe. 
(3) Finančni okvir za posamezni LAS se
izračuna po naslednji formuli: finančni okvir = (število prebivalcev LAS x
vrednost točke) + (površina LAS x vrednost točke) + (razvitost občin x vrednost
točke). Vrednost posamezne točke je določena v Prilogi 4 te uredbe. 
(4) Pri izračunu finančnega okvira iz
prejšnjega odstavka se upošteva tudi: 
-       
število zaposlenih oseb v ribištvu na območju LAS, 
-       
število poslovnih subjektov v ribištvu na območju LAS in 
-       
skupno število točk, ki jih SLR in LAS prejmeta v okviru točkovanja v
skladu s Prilogo 3 te uredbe. 
(5) Javna podpora se dodeljuje do
njene porabe. 
(6) Najvišja stopnja javne podpore, ki
jo v skladu z drugim odstavkom 30. člena te uredbe lahko določi LAS, je
50 odstotkov upravičenih stroškov operacije. 
(7) Ne glede na prejšnji odstavek
lahko LAS uporabi stopnjo javne podpore od 50 do 100 odstotkov skupnih
upravičenih odhodkov, če operacija zagotavlja javni dostop do svojih rezultatov
in izpolnjuje enega od naslednjih pogojev: 
-       
je v javnem interesu, 
-       
ima skupnega upravičenca ali 
-       
ima inovativne značilnosti na lokalni ravni. 
(8) Ne glede na šesti odstavek tega
člena lahko LAS za operacije v okviru izvajanja SLR uporabi naslednje stopnje
javne podpore: 
-       
50 odstotkov, če se operacija izvaja za lastni interes in se po
zaključku tudi trži; 
-       
80 odstotkov, če je operacija povezana z malim priobalnim ribolovom; 
-       
85 odstotkov, če operacija zagotavlja javni dostop in izpolnjuje enega
od pogojev iz prejšnjega odstavka; 
-       
100 odstotkov, če je operacija v javnem interesu, splošno dostopna in se
ne trži. 
(9) Ne glede na sedmi in osmi odstavek
tega člena končno stopnjo javne podpore določi ARSKTRP z odločbo o odobritvi
operacije. 
(10) Ne glede na drugi odstavek
37. člena te uredbe znaša stopnja javne podpore za podukrep »Priprava in
izvajanje dejavnosti sodelovanja lokalne akcijske skupine« 85 odstotkov
upravičenih stroškov. 
(11) V skladu s četrtim odstavkom
30. člena te uredbe je najvišji dovoljeni znesek javne podpore za
posamezno operacijo 200.000 eurov. 
(12) V skladu s četrtim odstavkom
37. člena te uredbe je najvišji dovoljeni znesek javne podpore za
posamezno operacijo 100.000 eurov.
(13) Za izvajanje podukrepa »Podpora za
izvajanje operacij v okviru strategije lokalnega razvoja, ki ga vodi skupnost«
iz naslova ESPR se LAS namenijo dodatna razpoložljiva sredstva v višini
1.000.000 eurov. Sredstva se LAS dodelijo sorazmerno glede na višino odobrenih
sredstev na podlagi izdanih odločb o potrditvi operacij za izvajanje podukrepa
»Podpora za izvajanje operacij v okviru strategije lokalnega razvoja, ki ga
vodi skupnost«, za obdobje od potrditve SLR in LAS do vključno
30. septembra 2019. LAS mora spremembo SLR posredovati na naslov
Koordinacijskega odbora CLLD iz tretjega odstavka 16. člena uredbe
najpozneje do 30. novembra 2019. Pri obravnavi sprememb SLR se smiselno
uporabljajo določbe 18. člena te uredbe. 
(14) Ne glede na peti odstavek
30. člena in šesti odstavek 37. člena te uredbe lahko LAS zahtevke za
izplačilo za operacije iz podukrepa »Podpora za izvajanje operacij v okviru
strategije lokalnega razvoja, ki ga vodi skupnost« in podukrepa »Priprava in
izvajanja dejavnosti sodelovanja lokalne akcijske skupine« na ARSKTRP vlaga
tekoče, s tem da posamezni zahtevek za izplačilo ne sme biti nižji od
5.000 eurov. 
(15) Ne glede na drugi odstavek
44. člena te uredbe lahko LAS zahtevke za izplačilo za podukrep »Podpora
za tekoče stroške in stroške animacije« na ARSKTRP vlaga tekoče, s tem da
posamezni zahtevek za izplačilo ne sme biti nižji od 5.000 eurov. LAS zahtevke
v skladu s to določbo vlaga šele, ko so potrjene spremembe SLR v skladu z
18. členom te uredbe in trinajstim odstavkom tega člena.
76. člen
(predplačila)
(1) Kadar je glavni sklad ESPR, lahko
LAS zaprosi za izplačilo predplačila v skladu z drugim odstavkom 62. člena
Uredbe 508/2014/EU. Na ARSKTRP vloži zahtevek za izplačilo predplačila,
namenjenega za izvajanje podukrepa »Podpora za tekoče stroške in stroške animacije«.
(2) Za izplačilo predplačila mora LAS
pridobiti bančno garancijo.
(3) LAS vloži zahtevek za izplačilo
predplačila prek informacijskega sistema zadevnega sklada.
(4) Zahtevek za izplačilo predplačila
vsebuje sestavine, določene v Prilogi 8 te uredbe.
77. člen
(upravičeni stroški)
(1) Upravičenec mora vlogi za
odobritev operacije iz prvega odstavka 45. člena te uredbe priložiti tržno
primerljive pisne ponudbe najmanj treh ponudnikov, razen kadar: 
-       
gre za vrste stroškov, ki so predpisani s strani države ali lokalne
skupnosti, 
-       
gre za stroške dela osebja iz prvega odstavka 28. člena te uredbe
in drugega odstavka 35. člena te uredbe, 
-       
gre za stroške prispevka v naravi iz prvega odstavka 28. člena te
uredbe in drugega odstavka 35. člena te uredbe, 
-       
je upravičenec naročnik v skladu s predpisi, ki urejajo javno naročanje,
-       
gre za vrsto stroška, za katero je na trgu le en ponudnik, kjer
upravičenec priloži eno ponudbo. 
(2) Upravičenec mora zahtevku za
izplačilo iz naslova podukrepa »Podpora za tekoče stroške in stroške animacije«
priložiti tržno primerljive pisne ponudbe najmanj treh ponudnikov, razen kadar:
-       
gre za vrste stroškov iz prve ali tretje alineje prvega odstavka
41. člena te uredbe, 
-       
gre za vrste stroškov, ki so predpisani s strani države ali lokalne
skupnosti, 
-       
je upravičenec naročnik v skladu s predpisi, ki urejajo javno naročanje,
-       
gre za vrsto stroška, za katero je na trgu le en ponudnik, kjer upravičenec
priloži eno ponudbo,
-       
gre za stroške dela ocenjevalne komisije iz 15. točke 12. člena te uredbe,
kjer upravičenec predloži dokazila o izbiri članov ocenjevalne komisije na
pregleden način.
(3) Upravičenec mora vsem potencialnim
ponudnikom poslati enako povpraševanje z navedenimi minimalnimi zahtevami.
Ponudbe so tržno primerljive, če vsebujejo vse zahteve, ki jih je upravičenec
navedel v povpraševanju. Pri izračunu višine upravičenih stroškov se upošteva
vrednost najugodnejše ponudbe. Če ponudba ne vsebuje minimalnih zahtev, je
upravičenec ne izbere. 
(4) Če vrednost upravičenega stroška
ne presega 2.000 eurov, lahko upravičenec ne glede na prvi in drugi odstavek
tega člena namesto tržno primerljivih pisnih ponudb vlogi za odobritev
operacije iz prvega odstavka 45. člena te uredbe oziroma k zahtevku za
izplačilo iz naslova podukrepa »Podpora za tekoče stroške in stroške animacije«
priloži eno vabilo k dajanju ponudb ali katalog ali oglas, kot ga določa zakon,
ki ureja obligacijska razmerja. 
(5) Za vrste stroškov iz prvega in
drugega odstavka tega člena mora upravičenec vlogi za odobritev operacije iz
prvega odstavka 45. člena te uredbe in zahtevku za izplačilo iz naslova
podukrepa »Podpora za tekoče stroške in stroške animacije« priložiti
utemeljitev, iz katere je razvidno, da ni mogoče priložiti treh tržno
primerljivih ponudb. 
(6) Strošek prispevka v naravi v
obliki zagotavljanja dela ne sme presegati ocenjenih vrednosti ure
prostovoljskega dela, kot so določene v predpisih, ki urejajo prostovoljstvo. 
(7) Če uradna oseba, ki vodi postopek,
oceni, da so predvideni stroški za določeno operacijo glede na vrednost
operacije nerealni oziroma previsoki, lahko dodatno preveri vrednosti operacije
in v skladu z ugotovitvijo omeji priznano vrednost operacije. 
(8) V skladu z drugim odstavkom
28. člena in tretjim odstavkom 35. člena te uredbe so upravičeni samo
stroški, ki so nastali po vložitvi vloge za odobritev operacije na ARSKTRP. 
(9) Ne glede na določbo prejšnjega
odstavka je datum začetka upravičenosti stroškov storitev zunanjih izvajalcev
iz petega odstavka 28. člena in petega odstavka 35. člena te uredbe
1. januar 2014.
78. člen
(pogoji za upravičenost)
(1) Javna podpora iz naslova podukrepa
»Podpora za izvajanje operacij v okviru strategije lokalnega razvoja, ki ga
vodi skupnost« se dodeli za operacije, ki so v skladu s cilji 63. člena
Uredbe 508/2014/EU.
(2) Javna podpora iz naslova podukrepa
»Priprava in izvajanje dejavnosti sodelovanja lokalne akcijske skupine« se
dodeli za operacije v skladu s 64. členom Uredbe 508/2014/EU.
(3) Dopustnost vlog se presoja v
skladu z 10. členom Uredbe 508/2014/EU, Uredbo 2015/288/EU in Uredbo
2015/2252/EU. 
(4) Če se v okviru izvajanja operacij
SLR izvajajo operacije, ki so upravičene do podpore po drugih ukrepih ESPR, se
ne glede na določbe šestega do devetega odstavka 75. člena te uredbe
uporabijo pogoji, ki veljajo za posamezni ukrep.
(5) Če se javna podpora iz podukrepa
»Podpora za izvajanje operacij v okviru strategije lokalnega razvoja, ki ga
vodi skupnost« dodeli za nepremičnino ali premičnino, ki je v primeru naravnih
in drugih nesreč na razpolago Upravi Republike Slovenije za zaščito in
reševanje, mora upravičenec pred vložitvijo zadnjega zahtevka za izplačilo
sredstev skleniti ustrezno pogodbo, skladno z zakonom, ki ureja varstvo pred
naravnimi in drugimi nesrečami.
(6) Upravičenec mora obveznost obveščanja
javnosti izpolnjevati v skladu z Uredbo 763/2014/EU ter Navodili za
informiranje in obveščanje javnosti o operacijah, ki prejemajo podporo iz OP
ESPR 2014–2020, objavljenimi na spletni strani OP ESPR 2014–2020, pet let od
datuma zadnjega izplačila sredstev.
(7) Operacija ne sme biti fizično dokončana
ali v celoti izvedena pred izdajo odločbe, s katero ARSKTRP odobri izvajanje
operacije.
79. člen
(neupravičene operacije)
V okviru ESPR niso upravičene operacije, ki
so navedene v 11. členu Uredbe 508/2014/EU.
79.a člen
(višja sila in izjemne okoliščine)
(1) Višja
sila in izjemne okoliščine za namen sklada ESPR pomenijo zlasti:
-       
hudo naravno nesrečo, ki resno prizadene gospodarsko dejavnost
upravičenca;
-       
uničenje objektov za izvajanje gospodarske dejavnosti zaradi nesreče ali
kraje;
-       
pogin vodnih organizmov, ki prizadene del ali vse vodne organizme
upravičenca;
-       
izredne razmere, povezane z epidemijo ali ekonomsko krizo, ki bistveno
vplivajo na poslovanje upravičenca;
-       
bolezen ali smrt upravičenca.
(2) O
višji sili ali izjemnih okoliščinah mora upravičenec ali njegova pooblaščena
oseba ARSKTRP pisno obvestiti in predložiti ustrezna dokazila v 15 delovnih
dneh od dneva, ko je upravičenec ali njegova pooblaščena oseba to zmožna
storiti.
(3) O
višji sili ali izjemnih okoliščinah odloči ARSKTRP in na podlagi prejetih
dokazil izda odločbo ob smiselni uporabi predpisov, ki urejajo višjo silo.
XVI. JAVNI POZIV
80. člen
(javni poziv za oblikovanje lokalnih
partnerstev in pripravo SLR)
(1) Javni poziv za oblikovanje
lokalnih partnerstev in pripravo SLR se objavi v Uradnem listu Republike
Slovenije.
(2) Od objave javnega poziva začne
teči dvanajstmesečni rok za predložitev SLR v potrditev zadevnim organom
upravljanja.

Priloga
1: Seznam mestnih naselij mestnih občin
Priloga
2: Seznam naselij z več kot 10.000 prebivalci
Priloga
3: Merila za izbor SLR in LAS
Priloga
4: Vrednost točke za izračun finančnega okvira
Priloga
5: Preglednica za izračun fiksnega dela za določitev finančnega okvira iz
naslova ESRR
Priloga
6: Koeficienti razvitosti občin za leto 2015
Priloga
7: Obrazec za izdelavo strategije lokalnega razvoja
Priloga
8: Sestavine vlog, zahtevkov za izplačilo in poročil o doseganju ciljev SLR

Uredba o izvajanju lokalnega razvoja, ki ga
vodi skupnost, v programskem obdobju 2014–2020 (Uradni list RS, št. 42/15) vsebuje naslednjo prehodno in
končno določbo:
»XVII. PREHODNA IN KONČNA DOLOČBA
81. člen
(odločitev o
SLR)
(1) Določbe te uredbe se v delu, ki se
nanašajo na sklad ESPR, začnejo uporabljati, ko je operativni program odobren s
strani Evropske komisije in minister, pristojen za ribištvo, o tem objavi
obvestilo v Uradnem listu Republike Slovenije.
(2) Obvestilo iz prejšnjega odstavka
objavi MKGP.
(3) Ne glede na prvi odstavek tega
člena se lahko SLR vlagajo v odobritev od objave javnega poziva iz prejšnjega
člena te uredbe.
82. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
izvajanju lokalnega razvoja, ki ga vodi skupnost, v programskem obdobju
2014–2020 (Uradni list RS, št. 28/16) vsebuje naslednji prehodni in
končno določbo:
»PREHODNI IN KONČNA DOLOČBA
25. člen
(prehodni
določbi)
(1) Postopki, začeti v skladu z Uredbo
o izvajanju lokalnega razvoja, ki ga vodi skupnost, v programskem obdobju
2014–2020 (Uradni list RS, št. 42/15), se končajo v skladu s to uredbo.
(2) Razpoložljiva sredstva iz prvega
odstavka 9. člena Uredbe o izvajanju lokalnega razvoja, ki ga vodi skupnost, v
programskem obdobju 2014–2020 (Uradni list RS, št. 42/15) iz naslova PRP
2014–2020, namenjena izvedbi CLLD, se v skladu z Uredbo 1310/2013/EU uporabijo
tudi za poplačilo obveznosti iz pritožb, ki jim je bilo ugodeno v skladu z
Uredbo o ukrepih 1., 3. in 4. osi Programa razvoja podeželja Republike
Slovenije za obdobje 2007–2013 v letih 2011–2013 (Uradni list RS, št. 28/11,
37/11 – popr., 103/11, 87/12, 63/13, 38/14, 46/15 in 62/15).
26. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
izvajanju lokalnega razvoja, ki ga vodi skupnost, v programskem obdobju
2014–2020 (Uradni list RS, št. 73/16) vsebuje naslednjo končno določbo:
»33. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
izvajanju lokalnega razvoja, ki ga vodi skupnost, v programskem obdobju 2014–2020
(Uradni list RS, št. 72/17) vsebuje naslednjo prehodno in
končni določbi:
»PREHODNA IN KONČNI DOLOČBI
32. člen
(končanje
postopkov)
Postopki, začeti na podlagi Uredbe o
izvajanju lokalnega razvoja, ki ga vodi skupnost, v programskem obdobju
2014–2020 (Uradni list RS, št. 42/15, 28/16 in 73/16), se končajo v skladu
z Uredbo o izvajanju lokalnega razvoja, ki ga vodi skupnost, v programskem
obdobju 2014–2020 (Uradni list RS, št. 42/15, 28/16 in 73/16). 
33. člen
(začetek
uporabe)
(1) Določba novega desetega odstavka
64. člena uredbe se začne uporabljati 1. januarja 2018. 
(2) Določbe novega 41. člena
uredbe se začnejo uporabljati 1. januarja 2018. 
34. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
izvajanju lokalnega razvoja, ki ga vodi skupnost, v programskem obdobju
2014–2020 (Uradni list RS, št. 23/18) vsebuje naslednjo končno določbo:
»KONČNA DOLOČBA
7. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
izvajanju lokalnega razvoja, ki ga vodi skupnost, v programskem obdobju
2014–2020 (Uradni list RS, št. 68/18) vsebuje naslednjo prehodno in
končni določbi:
»PREHODNA IN KONČNI DOLOČBI
21. člen
(končanje postopkov)
Postopki, začeti na podlagi Uredbe o
izvajanju lokalnega razvoja, ki ga vodi skupnost, v programskem obdobju 2014–
2020 (Uradni list RS, št. 42/15, 28/16, 73/16, 72/17 in 23/18), se končajo v
skladu z dosedanjimi predpisi.
22. člen
(začetek uporabe)
Določbe novega drugega, petega in šestega
odstavka 45. člena se začnejo uporabljati 1. decembra 2018.
23. člen
(začetek veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
izvajanju lokalnega razvoja, ki ga vodi skupnost, v programskem obdobju
2014–2020 (Uradni list RS, št. 68/19) vsebuje naslednji prehodni in
končni določbi:
»PREHODNI IN KONČNI DOLOČBI
15. člen
(končanje
postopkov)
Postopki, začeti na podlagi Uredbe o
izvajanju lokalnega razvoja, ki ga vodi skupnost, v programskem obdobju
2014–2020 (Uradni list RS, št. 42/15, 28/16, 73/16, 72/17, 23/18 in
68/18), se končajo v skladu z Uredbo o izvajanju lokalnega razvoja, ki ga vodi
skupnost, v programskem obdobju 2014–2020 (Uradni list RS, št. 42/15,
28/16, 73/16, 72/17, 23/18 in 68/18). 
16. člen
(vlaganje vlog
za sklad EKSRP in ESPR)
(1) Ne glede na določbo spremenjenega
45. člena uredbe se do 30. junija 2020 vloge za sklad EKSRP in ESPR
vlagajo v skladu s tretjim do sedmim odstavkom 45. člena Uredbe o
izvajanju lokalnega razvoja, ki ga vodi skupnost, v programskem obdobju
2014–2020 (Uradni list RS, št. 42/15, 28/16, 73/16, 72/17, 23/18 in
68/18). 
(2) Ne glede na določbo spremenjenega
prvega stavka šestega odstavka 46. člena uredbe se do
30. junija 2020 zahtevki za sklad EKSRP in ESPR vlagajo v skladu s
prvim stavkom šestega odstavka 46. člena Uredbe o izvajanju lokalnega
razvoja, ki ga vodi skupnost, v programskem obdobju 2014–2020 (Uradni list RS,
št. 42/15, 28/16, 73/16, 72/17, 23/18 in 68/18). 
(3) Ne glede na določbo spremenjenega
drugega odstavka 62.a člena uredbe se do 30. junija 2020 vloge za sklad
EKSRP vlagajo v skladu z drugim odstavkom 62.a člena Uredbe o izvajanju
lokalnega razvoja, ki ga vodi skupnost, v programskem obdobju 2014–2020 (Uradni
list RS, št. 42/15, 28/16, 73/16, 72/17, 23/18 in 68/18). 
17. člen
(začetek
uporabe)
(1) Določba spremenjenega tretjega
odstavka 41. člena uredbe se začne uporabljati 1. decembra 2019. 
(2) Določbi spremenjenega petega
odstavka 41. člena uredbe in dvajsetega odstavka 52. člena uredbe se
začneta uporabljati 1. januarja 2020. 
18. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
izvajanju lokalnega razvoja, ki ga vodi skupnost, v programskem obdobju 2014–2020
(Uradni list RS, št. 157/20) vsebuje naslednjo prehodno in
končno določbo:
»PREHODNA IN KONČNA DOLOČBA
10. člen
(predplačila)
Ne glede na tretji odstavek 57. člena uredbe lahko upravičenec za operacije,
ki so bile vložene na ARSKTRP pred uveljavitvijo te uredbe in odločba o
odobritvi še ni bila izdana, v 14 dneh po uveljavitvi te uredbe napove zahtevek
za predplačilo z dopolnitvijo vloge iz 45. člena
uredbe.
11. člen
(začetek veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba
o spremembah in dopolnitvah Uredbe o izvajanju lokalnega razvoja, ki ga vodi
skupnost, v programskem obdobju 2014–2020 (Uradni list RS, št. 163/21)
vsebuje naslednji končni določbi:
»KONČNI DOLOČBI
19. člen
(začetek
uporabe)
Določba spremenjenega 18. člena uredbe se
začne uporabljati 1. januarja 2022.
20. člen
(začetek
veljavnosti)
Ta uredba začne veljati naslednji dan po objavi
v Uradnem listu Republike Slovenije.«.

Uredba
o spremembi Uredbe o izvajanju lokalnega razvoja, ki ga vodi skupnost, v
programskem obdobju 2014–2020 (Uradni list RS, št. 181/21)
vsebuje naslednjo končno določbo:
»KONČNA DOLOČBA
2. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o dopolnitvah Uredbe o izvajanju lokalnega razvoja,
ki ga vodi skupnost, v programskem obdobju 2014–2020 (Uradni list RS, št. 92/23)
vsebuje naslednjo končno določbo:
»KONČNA DOLOČBA
4. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.