I. SPLOŠNE DOLOČBE
1. člen
(vsebina akta)
(1) Ta akt ureja obratovanje in vodenje zaprtega
distribucijskega sistema zemeljskega plina (v nadaljnjem besedilu: zaprti
distribucijski sistem) na geografsko zaokroženem območju nekdanje Železarne
Štore (ZDS ŠTORE), ki se razprostira delno na območju Občine Štore in delno na
območju Mestne občine Celje, in sicer območje Štore I je na severu omejeno z
glavno železniško progo Celje–Maribor, z izvzetim delom parcel v lasti podjetja
Štore Steel, na zahodnem delu je meja Godčev most preko Voglajne, na južnem
delu pa meja poteka po obstoječi nadzemni energetski cevni trasi, ob lokalni
cesti, po zahodni strani lokalne ceste na Svetino in vse do mostu čez Laški
potok, kjer se zaključi na jugu. Na vzhodnem delu je območje omejeno z vzhodnim
robom prej navedene krajevne ceste, po vrhu pobočja mimo vzhodnega dela
črpališča, po levem bregu Voglajne in po katastrski meji s k.o. Kompole.
Območje Štore II na severu sega od severozahodnega stika interne ceste 1013/117
k.o. Teharje s teharsko cesto in poteka po vzhodni strani interne ceste do
stika z SZ delom parcele 1013/86 k.o. Teharje, nato po S, V in J delu
parcele 1013/85 k.o. Teharje do stika z interno cesto 1013/27 k.o. Teharje,
nadalje pa proti vzhodu ves čas po severnem robu interne cesta parc. št 1013/27
k.o. Teharje, nato po severnem robu interne ceste na parceli št. 1013/115 k.o.
Teharje, nadaljuje po severnem robu interne ceste na parceli št. 1013/114
k.o. Teharje, do lokalne ceste Lipa Štore–Svetina. Cesta Lipa
Štore–Svetina, s svojim zahodnim robom pomeni mejo zazidalnega načrta na
vzhodni strani, ki pomeni istočasno tudi mejo med Mestno občino Celje in Občino
Štore. Južna meja poteka po levem bregu Voglajne ob severnih robovih parcel
1470/6, 1470/5, dalje poteka po severnem robu obstoječe Smrečne ulice, oziroma
javne poti (JP) številka 536300, ki je hkrati tudi meja z Občino Štore, nadalje
poteka po južnem robu objektov Petrol d.d. na levem bregu Voglajne. Južna meja
se nadaljuje po levem bregu Voglajne, oziroma ob severnih robovih parcel 1012,
1008, 1007, 1006, 1004, 1641/1, 999, 997, 996, 995, 654 vse k.o. Teharje in se
zaključi ob južnem robu mostu preko Voglajne, ki predstavlja zahodni rob
območja. Tu se meja obrne proti vzhodu, poteka ob južnem robu mostu na Teharski
cesti preko Voglajne in ob južnem robu Teharske ceste parc. št. 640 k.o.
Teharje ter se zaključi v severozahodu stika interne ceste 1013/117
k.o. Teharje s teharsko cesto.
Na tem območju izvaja distribucijo zemeljskega plina operater
zaprtega distribucijkega sistema, družba PETROL, Slovenska energetska družba,
d.d., (v nadaljnjem besedilu: operater zaprtega distribucijskega sistema).
(2) S tem aktom se določajo zlasti:
1.     
opredelitev zaprtega distribucijskega sistema;
2.     
tehnični in drugi pogoji za varno obratovanje zaprtega distribucijskega
sistema z namenom zanesljive in kakovostne oskrbe z neodoriranim zemeljskim
plinom;
3.     
pogoji in način priključitve na zaprti distribucijski sistem;
4.     
način izvajanja dostopa do zaprtega distribucijskega sistema;
5.     
način zagotavljanja sistemskih storitev;
6.     
postopki za obratovanje zaprtega distribucijskega sistema v kriznih
stanjih;
7.     
splošni pogoji za dobavo in odjem neodoriranega zemeljskega plina;
8.     
izmenjava podatkov, lastništvo podatkov in odgovornosti za merjenje
porabe.
(3) S tem aktom se določajo vloge operaterja zaprtega
distribucijskega sistema, uporabnikov zaprtega distribucijskega sistema,
dobaviteljev zemeljskega plina, končnih odjemalcev zemeljskega plina in drugih
oseb, ki so vključene v distribucijo zemeljskega plina na zaprtem
distribucijskem sistemu in uporabljajo storitve operaterja zaprtega
distribucijskega sistema, v okviru izvajanja distribucije zemeljskega plina, na
zaprtem distribucijkem sistemu oziroma izvajajo projektiranje, gradnjo ter
vzdrževanje tega zaprtega distribucijskega sistema.
2. člen
(obseg uporabe akta)
Ta akt se uporablja za vsa pravna razmerja v zvezi z zaprtim
distribucijskim sistemom na geografskem območju nekdanje Železarne Štore (ZDS
ŠTORE), za katerega je bil operaterju zaprtega distribucijskega sistema
podeljen status zaprtega distribucijskega sistema.
3. člen
(uporaba podatkov in informacij)
(1) Operater zaprtega distribucijskega sistema mora
predhodno ustrezno seznaniti uporabnike in odjemalce z namenom obdelave osebnih
podatkov.
(2) Operater zaprtega distribucijskega sistema je dolžan
varovati zaupnost podatkov in informacij, ki jih pridobi od odjemalca, razen če
predpisi zahtevajo, da se podatki objavijo ali posredujejo državnim ali drugim
organom.
(3) Pridobljene osebne podatke odjemalcev je dolžan
operater zaprtega distribucijskega sistema uporabljati skladno s predpisi, ki
urejajo varstvo osebnih podatkov.
(4) Osebne podatke odjemalca operater zaprtega
distribucijskega sistema shranjuje, dokler je to potrebno za dosego namena,
zaradi katerega so se zbirali ali nadalje obdelovali.
4. člen
(pogodbeno urejanje razmerij)
(1) Pogodbe, ki jih sklepa operater zaprtega
distribucijskega sistema z osebami iz tretjega odstavka 1. člena tega akta,
morajo biti v skladu s predpisi EU, zakoni, drugimi predpisi, splošnimi akti
Agencije za energijo (v nadaljnjem besedilu: agencija) ter tem aktom.
(2) Če se ta akt sklicuje na druge akte operaterja
zaprtega distribucijskega sistema (tehnični normativ, operativna navodila in
podobno), takšni akti neposredno zavezujejo druge osebe le, če gre za akte,
izdane po javnem pooblastilu, sicer pa v primeru, če je tako navedeno v
pogodbi, sklenjeni s to osebo, ali v splošnih pogojih, ki se nanašajo na takšno
pogodbo, vključno s tem aktom.
5. člen
(pomen izrazov)
(1)Izrazi, uporabljeni v tem aktu, pomenijo:
1.     
distribucija pomeni transport zemeljskega plina po plinovodnem omrežju
zaprtega distribucijskega sistema z namenom oskrbe odjemalcev, razen dobave;
2.     
distribucijski plinovod pomeni plinovod, po katerem poteka distribucija
od prevzemnega mesta do priključnega mesta na omrežju;
3.     
dnevno merjene količine pomeni, da se predana količina zemeljskega plina
meri dnevno;
4.     
dobava zemeljskega plina pomeni prodajo odjemalcem, tudi nadaljnjo prodajo
zemeljskega plina;
5.     
dobavitelj pomeni pravno ali fizično osebo, ki opravlja dejavnost dobave
zemeljskega plina;
6.     
energija je v enoti (kWh) izražena toplotna energija, ki se sprosti pri
zgorevanju zemeljskega plina in se izračuna na podlagi količine in kurilnosti
zemeljskega plina;
7.     
glavna plinska zaporna pipa je zaporni element na koncu priključka
stavbe, s katerim zapremo distribucijo zemeljskega plina za eno ali več stavb
oziroma objektov;
8.     
imetnik soglasja za priključitev je uporabnik sistema, v korist katerega
je bilo izdano soglasje za priključitev na distribucijski sistem;
9.     
končni odjemalec pomeni odjemalca, ki ima sklenjeno pogodbo o dobavi in
kupuje zemeljski plin za svojo lastno rabo;
10.  
kurilnost pomeni zgornjo kurilnost ali zgornjo kalorično vrednost zemeljskega
plina, to je množina toplote, ki se sprosti pri popolnem zgorevanju zemeljskega
plina z zrakom, kjer voda popolnoma kondenzira. Podaja se v enoti kWh/m3 pri
temperaturi zgorevanja 25 °C in pri temperaturi zemeljskega plina 0 °C ter
pri standardnem tlaku 1,01325 bar;
11.  
lastnik odjemnega mesta (v nadaljnjem besedilu: lastnik) je lastnik
stavbe oziroma objekta, na katerega ali za katerega je nameščeno odjemno mesto;
12.  
mali poslovni odjemalec je negospodinjski odjemalec zemeljskega plina,
katerega predvidena povprečna letna poraba ne presega 100.000 kWh;
13.  
merilna oprema (v nadaljnjem besedilu: merilna naprava) obsega najmanj
plinomer, v primerih prigrajenega korektorja in tarifne spominske enote, pa sta
sestavni del merilne opreme;
14.  
napredni merilni sistem pomeni elektronski sistem, ki lahko meri porabo
zemeljskega plina, pri čemer doda več informacij kot običajna merilna naprava
ter lahko pošilja in prejema podatke z uporabo elektronske komunikacije;
15.  
nesorazmerni stroški pomenijo del celotnih stroškov, ki jih v zvezi s
priključitvijo na zaprti distribucijski sistem krije uporabnik sistema, in
sicer v takšni višini, ki zagotavlja ekonomsko upravičenost naložbe v nov
priključek ali povečanje zmogljivosti ali povečanje obsega obstoječega sistema
ali kombinacijo navedenega za navedeno priključitev, pri čemer se upošteva
predviden obseg uporabe;
16.  
normni kubični meter (Nm3) je količina zemeljskega plina v volumnu enega
kubičnega metra pri absolutnem tlaku 1,01325 bar in temperaturi 0 °C;
17.  
notranja plinska napeljava je napeljava z vso opremo, od glavne plinske
zaporne pipe do vključno plinskih trošil oziroma odvoda dimnih plinov;
18.  
nujna oskrba je oskrba z zemeljskim plinom, do katere je na podlagi
Energetskega zakona (Uradni list RS, št. 60/19 – uradno prečiščeno besedilo,
65/20 in 158/20 – ZURE; v nadaljnjem besedilu: EZ-1) in tega akta upravičen
ranljivi odjemalec;
19.  
odjemalec pomeni trgovca, končnega odjemalca zemeljskega plina ali
podjetje plinskega gospodarstva, ki kupuje zemeljski plin;
20.  
odjemno mesto pomeni mesto na distribucijskem sistemu, kjer končni
odjemalec odjema zemeljski plin, ali mesto, na katerem se izvajajo meritve ali
drug način ugotavljanja količin zemeljskega plina za končnega odjemalca;
21.  
odjemna skupina je skupina, v katero operater zaprtega distribucijskega
sistema razvrsti posamezno odjemno mesto končnega odjemalca glede na letno
predvideno distribuirano količino;
22.  
odorizacija pomeni dodajanje odorirnega sredstva zemeljskemu plinu, s
čimer se doseže, da zemeljski plin dobi značilen in prepoznaven vonj;
23.  
omrežnina pomeni znesek, ki ga je za uporabo sistema zemeljskega plina
dolžan plačati uporabnik sistema in ki se izračuna na podlagi tarifnih postavk
omrežnine in obsega uporabe tega sistema;
24.  
pogodba o dostopu je pogodba, s katero se uredi odnos med operaterjem
zaprtega distribucijskega sistema in uporabnikom zaprtega distribucijskega
sistema v zvezi z dostopom do distribucijskega sistema;
25.  
pogodba o dobavi plina pomeni pogodbo za dobavo zemeljskega plina, ki ne
vključuje izvedenih finančnih instrumentov za trgovanje s plinom;
26.  
pogodbena zmogljivost pomeni zmogljivost v kWh/dan, ki jo je operater
zaprtega distribucijskega sistema v skladu s pogodbo o dostopu dodelil
uporabniku sistema;
27.  
prevzemno mesto je točka na zaprtem distribucijskem sistemu, v kateri
operater zaprtega distribucijskega sistema prevzame v distribucijo dogovorjene
količine zemeljskega plina;
28.  
priključek pomeni plinovod, ki je namenjen povezavi distribucijskega
plinovoda in odjemnega mesta, ter se začne na priključnem mestu na omrežju in
konča s priključnim mestom uporabnika neposredno za glavno plinsko zaporno
pipo;
29.  
priključno mesto na omrežju pomeni točko na distribucijskem sistemu,
kjer je oziroma bo priključen priključek uporabnika;
30.  
priključno mesto uporabnika pomeni točko na koncu priključka neposredno
za glavno plinsko zaporno pipo, gledano iz smeri distribucijskega sistema proti
uporabniku, kjer je oziroma bo priključena notranja plinska napeljava
uporabnika;
31.  
tehnična zmogljivost pomeni največjo možno zmogljivost plinovoda;
32.  
tehnične zahteve so zahteve, ki jih je potrebno poleg projektnih pogojev
upoštevati pri načrtovanju, gradnji in vzdrževanju distribucijskih plinovodov,
priključkov, notranjih plinskih napeljav ter drugih delov distribucijskega
sistema. Tehnične zahteve so dostopne na spletni strani operaterja
distribucijskega sistema;
33.  
uporabnik, pomeni pravno ali fizično osebo, ki dobavlja v zaprti
distribucijski sistem ali ki se ji dobavlja iz distribucijskega sistema,
oziroma osebo, ki želi svoje stavbe in naprave priključiti na zaprti distribucijski
sistem in se v tem aktu uporablja kot splošen pojem za uporabnika sistema;
34.  
varovalni pas je zemljiški pas, ki v širini 5 m poteka na vsaki strani
plinovoda, merjeno od njegove osi. V varovalnem pasu se smejo načrtovati in
graditi drugi objekti, naprave in napeljave ter izvajati dela, ki bi lahko
vplivala na varnost obratovanja distribucijskega sistema, le ob določenih
pogojih in na določeni oddaljenosti od plinovodov in objektov zaprtega
distribucijskega sistema glede na njihovo vrsto in namen;
35.  
zaplinjanje oziroma uplinjanje pomeni zapolnitev plinovoda, notranje
plinske napeljave, plinskih postrojenj z zemeljskim plinom.
(2) Drugi izrazi, ki v tem aktu niso opredeljeni,
pomenijo enako kot izrazi, določeni v EZ-1.
II. OPREDELITEV DISTRIBUCIJSKEGA SISTEMA
1. Opredelitev zaprtega distribucijskega sistema
6. člen
(opredelitev distribucijskega sistema)
(1) Zaprti distribucijski sistem obsega distribucijski
sistem od prevzemnega mesta na prenosnem sistemu do priključnega mesta
uporabnika, ter vse objekte in naprave, s katerimi se opravljajo sistemske
storitve.
(2) Zaprti distribucijski sistem sestavljajo:
-       
distribucijski plinovodi in priključki, vključno s fitingi (npr.
reducirni kosi, T-kosi), armaturami (npr. zaporni elementi, sifoni), raznimi
konstrukcijami (npr. razdelilni kosi, lovilniki delcev);
-       
elementi katodne zaščite (npr. anodno ležišče, merilna mesta, kabelski
razvod in naprave);
-       
regulacijske, merilne in merilno regulacijske postaje in
-       
objekti in naprave (npr. merilne naprave, kompenzatorji, regulatorji
tlaka), potrebne za delovanje zaprtega distribucijskega sistema.
(3) Sestavni del zaprtega distribucijskega sistema so
tudi stvarne in druge pravice na nepremičninah, potrebne za gradnjo,
rekonstrukcijo, razvoj, obratovanje, nadzor in vzdrževanje objektov, naprav in
omrežij iz prejšnjega odstavka.
(4) Meja med zaprtim distribucijskim sistemom in
notranjo plinsko napeljavo pomeni točko na koncu priključka, neposredno za
glavno plinsko zaporno pipo, kjer je, oziroma bo priključena notranja plinska napeljava
uporabnika.
2. Pravni status zaprtega distribucijskega sistema
7. člen
(lastništvo distribucijskega sistema)
(1) Operater zaprtega distribucijskega sistema je
lastnik zaprtega distribucijskega sistema. Če operater zaprtega
distribucijskega sistema ni lastnik zaprtega distribucijskega sistema ali
njegovega dela, mora imeti z lastnikom sklenjeno pogodbo, na podlagi katere mu
je omogočeno, da učinkovito opravlja svoje naloge po EZ-1 in tem aktu.
(2) Priključki, kot del zaprtega distribucijskega sistema,
so v lasti/upravljanju operaterja zaprtega distribucijskega sistema.
III. TEHNIČNI IN DRUGI POGOJI ZA VARNO OBRATOVANJE ZAPRTEGA
DISTRIBUCIJSKEGA SISTEMA Z NAMENOM ZANESLJIVE IN KAKOVOSTNE OSKRBE Z ZEMELJSKIM
PLINOM
1. Zagotavljanje varnega, zanesljivega in učinkovitega
obratovanja zaprtega distribucijskega sistema
8. člen
(splošne obveznosti operaterja zaprtega distribucijskega
sistema)
(1) Operater zaprtega distribucijskega sistema
zagotavlja varno, zanesljivo in učinkovito obratovanje zaprtega distribucijskega
sistema z ustreznim načrtovanjem, gradnjo in vzdrževanjem sistema in druge
opreme, s skrbnim upravljanjem in izvajanjem nadzora nad zaprtim
distribucijskim sistemom ter nadziranjem vseh posegov v varovalnem pasu
zaprtega distribucijskih plinovodov, skladno z vsakokrat veljavnimi pogoji ter
posebnimi varnostnimi ukrepi, ki jih skladno z določbami EZ-1 predpiše
minister, pristojen za energijo.
(2) Ne glede na druge določbe tega akta operater
zaprtega distribucijskega sistema izvede vse potrebne organizacijske in druge
ukrepe, da omogoči čim hitrejše ugotavljanje motenj v obratovanju zaprtega
distribucijskega sistema, njihovo odpravo in ukrepe za obratovanje do odprave
motenj. Operater zaprtega distribucijskega sistema svojo organiziranost in
delovanje opravlja tako, da lahko neprekinjeno sprejema prijave uporabnikov
zaprtega distribucijskega sistema o motnjah obratovanja zaprtega
distribucijskega sistema.
(3) Operater zaprtega distribucijskega sistema je dolžan
pri opravljanju svoje dejavnosti s skrbnostjo dobrega gospodarja neprestano
skrbeti za največjo mero varnosti obratovanja zaprtega distribucijskega
sistema.
9. člen
(izvajanje aktivnosti za zagotovitev varnega in zanesljivega
obratovanja)
Za zagotovitev varnega in zanesljivega obratovanja zaprtega
distribucijskega sistema, je operater zaprtega distribucijskega sistema dolžan
izvajati naslednje aktivnosti:
1.     
vzdrževanje zaprtega distribucijskega plinovoda;
2.     
redna, izredna (intervencijska) in nepredvidena popravila, adaptacije in
rekonstrukcije zaprtega distribucijskega plinovoda;
3.     
zaščito zaprtega distribucijskega plinovoda pred mehanskimi,
električnimi in kemičnimi vplivi;
4.     
sistemsko kontrolo zaprtega distribucijskega sistema;
5.     
nadzor nad trasami in nad aktivnostmi tretjih oseb v varovalni pas
zaprtih distribucijskih sistemov, skladno z vsakokrat veljavnimi pogoji ter
posebnimi varnostnimi ukrepi, ki jih skladno z določbami EZ-1 predpiše
minister, pristojen za energijo;
6.     
servisiranje naprav in opreme;
7.     
seznanitev končnih odjemalcev o potrebnem obveznem izvajanju varnostnih
ukrepov pri uporabi neodoriranega zemeljskega plina.
10. člen
(zavarovanje)
Operater zaprtega distribucijskega sistema mora kot dober
gospodar skleniti zavarovalne pogodbe za zavarovanje tveganj, ki so povezana z
izvrševanjem izvajanja dejavnosti operaterja zaprtega distribucijskega sistema.
Obseg in vsota zavarovanj morata vključevati tudi strojelomno in požarno
zavarovanje, zavarovanje odgovornosti operaterja za neposredno škodo,
povzročeno tretjim osebam in ostala zavarovanja.
11. člen
(obveznosti uporabnikov zaprtega distribucijskega sistema)
(1) Uporabniki zaprtega distribucijskega sistema so
dolžni s skrbnostjo dobrega gospodarja neprestano skrbeti za največjo mero
varnosti energetskih objektov, naprav in napeljav.
(2) Uporabniki so dolžni enkrat letno izvesti kontrolni
vizualni pregled notranje plinske napeljave. Pregled lahko po naročilu
uporabnika izvede tudi pooblaščen izvajalec.
(3) Operater zaprtega distribucijskega sistema s
priključitvijo notranje plinske napeljave uporabnikov zaprtega distribucijskega
sistema na zaprti distribucijski sistem ne prevzema odgovornosti za tehnično
brezhibno in varno obratovanje te napeljave.
(4) Uporabnik zaprtega distribucijskega sistema je
dolžan zagotoviti operaterju zaprtega distribucijskega sistema za izvrševanje
obveznosti operaterja zaprtega distribucijskega sistema prost dostop do
priključkov, regulatorjev tlaka, plinomerov oziroma merilnih naprav,
korektorjev in plinskih filtrov, s katerimi upravlja operater zaprtega
distribucijskega sistema.
(5) Uporabnik zaprtega distribucijskega sistema, ki
zaradi višje sile, nepredvidenih vzdrževalnih del, motenj na odjemnem mestu ali
drugih razlogov ne more izvrševati pravic, dostopa do zaprtega distribucijskega
sistema, je ob nastopu takih razmer dolžan o tem takoj obvestiti operaterja
zaprtega distribucijskega sistema.
(6) Uporabnik mora zagotoviti, da se notranja plinska
napeljava uporablja na način, da niso možne motnje na drugih notranjih plinskih
napeljavah in da ni motečih posledic za naprave operaterja zaprtega
distribucijskega sistema.
(7) Uporabnik mora v primeru ugotovljenih poškodb, okvar
ali netesnosti priključka, distribucijskega plinovoda ali naprav iz tega člena
(npr. plinomer, korektor, regulator tlaka oziroma merilna naprava) takoj obvestiti
operaterja zaprtega distribucijskega sistema.
(8) Uporabnik mora operaterju zaprtega distribucijskega
sistema omogočiti dostop do naprav,ki omogočajo izpolnjevanje pravic in
obveznosti operaterja zaprtega distribucijskega sistema, in sicer:
-       
odčitavanje, menjava in vzdrževanje merilnih naprav;
-       
vzdrževanje naprav operaterja zaprtega distribucijskega sistema;
-       
evidentiranje plinskih trošil.
(9) Uporabniki zaprtega distribucijskega sistema so
dolžni s skrbnostjo dobrega gospodarja z največjo mero skrbnosti spoštovati
pogodbene obveznosti (pogodba o priključitvi, pogodba o dostopu). Predvsem
morajo zagotoviti, da izpolnjevanje pogodb operaterju zaprtega distribucijskega
sistema ni oteženo (npr. dostop do objektov in naprav, sporočanje točnih
podatkov in morebitnih sprememb pogodbenih strank), in preprečiti morebitne
zlorabe sistema (na odjemnih mestih, merilnih napravah, priključkih in ostalih
napravah, na katere se nanašajo navedene pogodbe), vključno s posegi tretjih
oseb (npr. neupravičen odjem).
(10) Če uporabnik zaprtega distribucijskega sistema
operaterju zaprtega distribucijskega sistema ne omogoči dostopa do naprav iz
tega člena oziroma operaterju zaprtega distribucijskega sistema, ni omogočeno
izpolnjevanje pravic in obveznosti, operater zaprtega distribucijskega sistema
o tem obvesti uporabnika, lastnika oziroma imetnika soglasja. Ta je dolžan
takoj po prejemu obvestila operaterju zaprtega distribucijskega sistema
sporočiti stanje merilne naprave ter najkasneje v roku 15 dni od prejema
obvestila, kontaktirati operaterja zaprtega distribucijskega sistema, ter mu
omogočiti dostop do naprav zaradi izvedbe storitve oziroma omogočiti
izpolnjevanje pravic in obveznosti. Če tega ne stori, operater zaprtega
distribucijskega sistema začne postopek za odklop uporabnika.
12. člen
(ukrepanje v primeru ogroženosti zaprtega distribucijskega
sistema)
(1) Operater zaprtega distribucijskega sistema mora v
primeru ogroženosti zaprtega distribucijskega sistema nemudoma in v najkrajšem
možnem času ustrezno zavarovati sistem pred tveganji, povezanimi z varnostjo
sistema, obratovanjem sistema, življenjem ali zdravjem ljudi in premoženjem,
oziroma popraviti in odpraviti vse poškodbe in okvare, do katerih pride na
zaprtem distribucijskem sistemu.
(2) Vse informacije o motnjah v delovanju, poškodbah ali
okvarah na zaprtem distribucijskem sistemu ter o nenadnih dogodkih, ki lahko
vplivajo na delovanje zaprtega distribucijskega sistema ali njegovega dela,
mora uporabnik, ki je te dogodke zaznal, nemudoma sporočiti operaterju zaprtega
distribucijskega sistema (dežurni službi).
13. člen
(ukrepanje v primeru poškodb, motenj in okvar)
(1) Operater zaprtega distribucijskega sistema mora v
najkrajšem možnem času popraviti in odpraviti vse poškodbe in okvare, ki se
pojavijo na zaprtem distribucijskem sistemu.
(2) Za zagotavljanje varnega, zanesljivega in
učinkovitega obratovanja zaprtega distribucijskega sistema operater zaprtega
distribucijskega sistema zagotavlja službo stalne pripravljenosti 24 ur na dan
in v primeru nevarnosti za premoženje in zdravje ter življenje ljudi nemudoma
izvede vse možne posege na zaprtem distribucijskem sistemu.
(3) Če pride do poškodbe, motnje ali okvare na zaprtem
distribucijskem sistemu zaradi višje sile ali ravnanja tretjih oseb in operater
zaprtega distribucijskega sistema ravna v skladu s tem aktom in drugimi
predpisi ter splošnimi akti, ni odškodninsko odgovoren zaradi začasne omejitve
ali prekinitve distribucije zemeljskega plina, če ni drugih temeljev za obstoj
odškodninske odgovornosti po splošnih pravilih obligacijskega prava.
2. Nadzor in zavarovanje zaprtega distribucijskega
sistema
14. člen
(nadzor zaprtega distribucijskega sistema)
Operater zaprtega distribucijskega sistema zagotavlja reden
nadzor nad zaprtim distribucijskim sistemom ter redno pregleduje varovalne
pasove zaprtega distribucijskega sistema.
15. člen
(nadzor pri gradnji in obnovi zaprtega distribucijskega
sistema)
(1) Operater zaprtega distribucijskega sistema ima
zaradi zagotovitve zanesljivega delovanja zaprtega distribucijskega sistema
izključno pravico nadzora nad gradnjo oziroma obnovo zaprtega distribucijskega
sistema, na stroške investitorja gradnje.
(2) Pred začetkom projektiranja ali poseganja v prostor
je dolžan projektant, izvajalec del ali investitor gradnje pridobiti podatke iz
katastra infrastrukture.
3. Zagotavljanje uravnoteženih obratovalnih razmer v
zaprtem distribucijskem sistemu
16. člen
(uravnotežene obratovalne razmere)
(1) Operater zaprtega distribucijskega sistema skrbi za
uravnotežene obratovalne razmere v zaprtem distribucijskem sistemu.
(2) Za potrebe upravljanja zaprtega distribucijskega
sistema in obračuna storitev ter ugotavljanja količin zemeljskega plina, ki je
bil prevzet v zaprt distribucijski sistem oziroma predan iz njega, morajo biti
na vseh prevzemnih in odjemnih mestih ustrezne merilne naprave, do katerih mora
imeti operater zaprtega distribucijskega sistema prost in nemoten dostop.
4. Vzdrževanje zaprtega distribucijskega sistema
17. člen
(načrti vzdrževanja)
(1) Učinkovito vzdrževanje zaprtih distribucijskih
sistemov zagotavlja operater zaprtega distribucijskega sistema z izdelavo
letnih načrtov vzdrževanja s popisom predvidenih del in posegov.
(2) Če je zaradi izrednih dogodkov, na katere operater
zaprtega distribucijskega sistema nima vpliva, potrebno izvesti določena
vzdrževalna dela na zaprtem distribucijskem sistemu, se ta izvedejo tudi, če
niso predvidena v načrtu vzdrževanja.
18. člen
(vzdrževalna dela)
(1) Za zagotovitev varnega in zanesljivega obratovanja
zaprtega distribucijskega sistema je operater zaprtega distribucijskega sistema
dolžan izvajati načrtovana in druga potrebna vzdrževalna dela.
(2) V primeru motenj ali okvar na zaprtem
distribucijskem sistemu, ki vplivajo ali bi lahko vplivale na njegovo varno in
zanesljivo obratovanje, operater zaprtega distribucijskega sistema izvede
izredna in nepredvidena dela za zagotovitev nemotenega in zanesljivega
delovanja zaprtega distribucijskega sistema v najkrajšem možnem času.
(3) Operater zaprtega distribucijskega sistema je dolžan
redno vzdrževati objekte in naprave zaprtega distribucijskega sistema tako, da
je ves čas ohranjena njegova funkcionalna in obratovalna usposobljenost in
varnost delovanja v času dobe koristnosti distribucijskega sistema (redno
vzdrževanje). Redna vzdrževalna dela zajemajo popravila na osnovnih sredstvih,
ki ne pomenijo povečanja dobe koristnosti, vrednosti ali zmogljivosti osnovnih
sredstev, ampak le ohranjajo zanesljivost, varnost, učinkovitost in zmogljivost
v predvideni dobi koristnosti.
(4) Operater zaprtega distribucijskega sistema je dolžan
izvesti posodobitve zaprtega distribucijskega sistema s tem, da ga občasno
obnovi, zamenja iztrošene sestavne dele in/ali spremeni njegovo konstrukcijo in
s tem podaljša dobo obratovanja in/ali izboljša značilnosti obratovanja zaprtega
distribucijskega sistema (redno investicijsko vzdrževanje). Redna investicijska
vzdrževalna dela zajemajo zamenjavo ali preureditve oziroma obnovo obstoječih
osnovnih sredstev, ki pomenijo povečano zanesljivost, varnost, učinkovitost in
zmogljivost ali podaljšanje predvidene dobe koristnosti zaprtega
distribucijskega sistema.
(5) Dela iz tega člena obsegajo predvsem:
1.     
zaščito pred mehanskimi, električnimi in kemičnimi vplivi;
2.     
preventivne preglede;
3.     
popravila in rekonstrukcije zaprtega distribucijskega sistema;
4.     
vzdrževanje zaprtega distribucijskega sistema;
5.     
nadzor nad trasami in nad aktivnostmi tretjih oseb v varovalnem pasu;
6.     
servisiranje in zamenjavo opreme.
(6) Pred izvedbo del iz tega člena, ki povzročijo
začasno omejitev ali prekinitev distribucije plina, mora operater zaprtega
distribucijskega sistema obvestiti uporabnike skladno z EZ-1.
(7) Operater zaprtega distribucijskega sistema ne
odgovarja za škodo, ki uporabniku zaprtega distribucijskega sistema nastane
zaradi začasne omejitve ali prekinitve distribucije zemeljskega plina, če ni
drugih temeljev za obstoj odškodninske odgovornosti po splošnih pravilih
obligacijskega prava.
(8) V primeru izvajanja del iz tega člena na objektih in
napravah, ki niso v lasti operaterja zaprtega distribucijskega sistema, se
povračilo stroškov dogovori s pogodbo, sklenjeno z lastnikom teh naprav.
19. člen
(pravice in obveznosti pri rednih vzdrževalnih delih na
zaprtem distribucijskem sistemu)
(1) Operater zaprtega distribucijskega sistema sme
začasno prekiniti distribucijo zaradi predvidenih rednih del, vzdrževanj,
pregledov, rekonstrukcij, preizkusov ali kontrol meritev ter razširitve
zaprtega distribucijskega sistema.
(2) Redna dela je operater zaprtega distribucijskega
sistema dolžan opraviti v času, ki je nujno potreben, da se delo opravi, in
izbrati čas, ki čim manj prizadene končne odjemalce in praviloma ne v času, ko
je pričakovati večjo porabo zemeljskega plina.
20. člen
(pravice in obveznosti pri izrednih nepredvidenih delih na
zaprtem distribucijskem sistemu)
(1) V primeru okvar na zaprtem distribucijskem sistemu,
vključno s priključkom, ki nastanejo zaradi razlogov, na katere operater
zaprtega distribucijskega sistema ne more vplivati in povzročijo motnje v
delovanju zaprtega distribucijskega sistema, mora operater zaprtega
distribucijskega sistema v najkrajšem možnem času izvesti izredna nepredvidena
dela za zagotovitev nemotenega ter zanesljivega delovanja zaprtega
distribucijskega sistema oziroma organizirati potrebna popravila za
vzpostavitev uravnoteženega delovanja.
(2) V primeru iz prejšnjega odstavka lahko operater
zaprtega distribucijskega sistema, če je to nujno potrebno zaradi varnosti, za
čimprejšnjo vzpostavitev nemotenega delovanja ali zaradi drugih upravičenih
razlogov začasno omeji ali prekine distribucijo zemeljskega plina.
21. člen
(predvidena dela na zaprtem distribucijskem sistemu)
(1) Predvidena dela je operater zaprtega
distribucijskega sistema dolžan opraviti v času, ki je nujno potreben, da se
delo opravi, in izbrati čas, ki čim manj prizadene uporabnike zaprtega
distribucijskega sistema. Za izbiro primernega časa lahko operater zaprtega
distribucijskega sistema od uporabnikov zaprtega distribucijskega sistema
zahteva podatke o predvideni uporabi zaprtega distribucijskega sistema.
(2) Operater zaprtega distribucijskega sistema, mora o
predvidenem odklopu pravočasno obvestiti uporabnika in/ali končnega odjemalca v
pisni obliki ali na drug oseben način skladno z določbami 9. oddelka IV.
poglavja tega akta.
(3) Če je operater zaprtega distribucijskega sistema
pozvan, da izvede na zaprtem distribucijskem sistemu določena dela zaradi
potrebe tretjih oseb, izvede ta dela na njihove stroške po predhodni presoji
upravičenosti zahtevanih del in vpliva predvidenih del na uporabnike zaprtega
distribucijskega sistema. Operater zaprtega distribucijskega sistema o izvedbi
del sklene ustrezno pogodbo.
(4) Sklenitev pogodbe iz prejšnjega odstavka je pogoj za
izvedbo del iz prejšnjega odstavka. Pogodba mora določati tudi odgovornost
glede stroškov v povezavi z motnjami pri oskrbi, do katerih lahko pride zaradi
izvedbe del.
5. Tehnične zahteve za zaprti distribucijski sistem
22. člen
(splošne določbe)
(1) Pri umeščanju v prostor, projektiranju in graditvi
objektov, ki sestavljajo zaprti distribucijski sistem, kot tudi pri njihovem
opremljanju z napravami, preskušanju, obratovanju in obnavljanju, je potrebno
upoštevati najboljše ekonomsko še upravičene rešitve in tehnologije, tako da so
v največji možni meri zagotovljene varnost, zanesljivost in učinkovitost zaprtega
distribucijskega sistema.
(2) Pri izvajanju aktivnosti iz prejšnjega odstavka se
zaradi poenotenja opreme, dimenzij cevi ter zapornih elementov, materialov,
načinov izvedbe, geodetskih posnetkov in drugih elementov zaprtega
distribucijskega sistema uporabljajo tudi Tehnične zahteve operaterja zaprtega
distribucijskega sistema, ki so objavljene na spletni strani operaterja
zaprtega distribucijskega sistema.
23. člen
(opustitev obratovanja dela zaprtega distribucijskega
sistema)
(1) Če del zaprtega distribucijskega sistema ni potreben
za izvajanje distribucije zemeljskega plina, ga lahko operater zaprtega
distribucijskega sistema opusti.
(2) Operater zaprtega distribucijskega sistema opustitev
dela zaprtega distribucijskega sistema izvede tako, da:
-       
opuščenega dela zaprtega distribucijskega sistema fizično ne odstrani,
temveč ga z ustreznimi tehničnimi ukrepi zavaruje in s tem omogoči njegovo
ohranitev v čim večji meri ali
-       
fizično odstrani opuščeni del zaprtega distribucijskega sistema, če je
odstranitev potrebna zaradi izvedbe dopustnih in načrtovanih prostorskih
ureditev oziroma zaradi varovanja okolja. V primeru opuščenega priključka
soglasje lastnika priključka ni potrebno.
(3) Priključek, ki ga operater zaprtega distribucijskega
sistema opusti in fizično odstrani, se praviloma prekine na priključnem mestu
na omrežju. Pri tem je potrebno odstraniti tudi vse vidne dele priključka v
oziroma na objektu ali stavbi. Odstranitev izvede operater zaprtega
distribucijskega sistema, stroške odstranitve pa nosi lastnik priključka, ki je
zahteval odstranitev.
(4) Operater zaprtega distribucijskega sistema v
katastru infrastrukture izvede spremembo iz tega člena. Opuščeni del zaprtega
distribucijskega sistema ni več sestavni del distribucijskega sistema.
6. Posegi v varovalni pas plinovoda, ki je del
zaprtega distribucijskega sistema
24. člen
(prostorsko načrtovanje v varovalnem pasu zaprtega
distribucijskega sistema)
(1) Pri pripravi smernic prostorskega načrtovanja
operater zaprtega distribucijskega sistema upošteva tehnične zahteve, ki jih
določajo predpisi, standardi in Tehnične zahteve operaterja zaprtega
distribucijskega sistema.
(2) Operater zaprtega distribucijskega sistema pri
pripravi Tehničnih zahtev operaterja zaprtega distribucijskega sistema določi
tudi morebitne posebne varnostne ukrepe v varovalnem pasu zaprtega
distribucijskega plinovoda.
25. člen
(posegi v prostor v varovalnem pasu zaprtega
distribucijskega sistema)
(1) Za izvedbo kakršnegakoli posega v območju
varovalnega pasu zaprtega distribucijskega sistema mora investitor ali
izvajalec dobiti pisno soglasje operaterja zaprtega distribucijskega sistema.
(2) Pred začetkom projektiranja ali izvajanja posega v
prostor je dolžan projektant, izvajalec del ali investitor posega pridobiti
potrebne podatke o legi plinovoda iz evidence infrastrukture operaterja
zaprtega distribucijskega sistema. Če projektant, izvajalec del ali investitor
novogradnje načrtuje oziroma izvede dela brez soglasja operaterja zaprtega
distribucijskega sistema iz prejšnjega odstavka ali v nasprotju z njim,
investitor odškodninsko odgovarja operaterju zaprtega distribucijskega sistema
in uporabnikom zaprtega distribucijskega sistema za nastalo škodo.
26. člen
(prestavitev dela zaprtega distribucijskega sistema)
(1) Prestavitev dela zaprtega distribucijskega sistema
je prestavitev distribucijskega plinovoda oziroma objekta, ki sestavlja zaprti
distribucijski sistem skupaj s sistemom povezanih naprav.
(2) Če je zaradi načrtovane gradnje ali drugega posega
potrebna prestavitev dela zaprtega distribucijskega sistema, za katero je
potrebno pridobiti samostojno gradbeno dovoljenje, mora za to prestavitev v
imenu operaterja zaprtega distribucijskega sistema in za svoj račun investitor
načrtovane gradnje ali drugega posega pridobiti gradbeno dovoljenje za
prestavljeni del zaprega distribucijskega sistema.
(3) Operater zaprtega distribucijskega sistema izda
soglasje za prestavitev zaprtega distribucijskega sistema, ko mu investitor
predloži popolno projektno dokumentacijo in podpisano pogodbo o ureditvi
medsebojnih razmerij iz tega poglavja tega akta. Po izdaji soglasja za
prestavitev zaprtega distribucijskega sistema izda operater zaprtega
distribucijskega sistema tudi soglasje za poseg v varovalnem pasu, zaradi
katerega je potrebno zaprti distribucijski sistem predhodno prestaviti.
(4) Investitor iz prejšnjega odstavka mora v imenu
operaterja zaprtega distribucijskega sistema in na svoj račun pridobiti vse
potrebne stvarne in druge pravice na nepremičninah, na katerih bo zgrajen
nadomestni distribucijski sistem. Pred zaplinitvijo nadomestnega
distribucijskega sistema je potrebno zagotoviti, da je v zemljiško knjigo
vpisana služnost obratovanja, vzdrževanja in nadzora nadomestnega
distribucijskega sistema v korist operaterja zaprtega distribucijskega sistema
za čas trajanja distribucijskega sistema za vso nadomestno traso
distribucijskega sistema.
(5) Pred zaplinitvijo nadomestnega distribucijskega
sistema mora investitor pridobiti in operaterju zaprtega distribucijskega
sistema predložiti vso potrebno dokumentacijo, na podlagi katere bo omogočeno
obratovanje zaprtega distribucijskega sistema skladno s predpisi takoj po
vključitvi nadomestnega distribucijskega sistema v obstoječi zaprti
distribucijski sistem, med drugim uporabno dovoljenje prestavljenega dela
distribucijskega plinovoda ali zapisnik strokovnega tehničnega pregleda brez
zadržkov, geodetski posnetek izvedenega stanja, dokazilo o vpisu objekta v
kataster infrastrukture in dokazilo o zanesljivosti objekta.
(6) Investitor nadomestnega zaprtega distribucijskega
sistema in operater zaprtega distribucijskega sistema v roku 30 dni po
zaplinitvi nadomestnega distribucijskega sistema skleneta dogovor
(primopredajo), s katerim investitor nadomestnega distribucijskega sistema
brezplačno izroči v last in posest nadomestni distribucijski sistem operaterju
zaprtega distribucijskega sistema. Operater distribucijskega sistema
investitorju sočasno brezplačno izroči v last in posest tisti del distribucijskega
sistema, ki je bil nadomeščen z nadomestnim distribucijskim sistemom.
(7) Določbe tega člena se smiselno uporabljajo tudi za
izvedbo posebnih varnostnih ukrepov, ki jih je v primeru posega v varovalni pas
zaprtega distribucijskega sistema, potrebno predvideti skladno s predpisom, ki
ureja pogoje poseganja v varovalni pas distribucijskega sistema.
27. člen
(izvajanje del v varovalnem pasu zaprtega distribucijskega
sistema)
Najmanj deset dni pred začetkom izvajanja kakršnihkoli del,
ki lahko vplivajo na varno obratovanje distribucijskega sistema, na območju
varovalnega pasu distribucijskega sistema, mora investitor ali izvajalec del
predložiti operaterju zaprtega distribucijskega sistema:
-       
pisno prijavo začetka del z navedbo datuma njihovega začetka in
predvidene dinamike;
-       
pravnomočno gradbeno dovoljenje, če je za izvedbo del potrebno;
-       
naročilo za zakoličbo obstoječih plinovodov distribucijskega sistema;
-       
naročilo za nadzor operaterja zaprtega distribucijskega sistema ali
njegove terenske službe in
-       
podatke o izvajalcu ter odgovornem vodji del.
28. člen
(nedovoljeni posegi v varovalni pas distribucijskega
sistema)
(1) Če operater zaprtega distribucijskega sistema
ugotovi, da je prišlo do posega, v varovalni pas, v nasprotju s predpisi, ki
urejajo posege v varovalni pas, ali tem aktom, lahko takoj neposredno prepove
izvajanje del v zvezi s tem posegom osebam, ki jih izvajajo in o tem obvesti
državne organe, pristojne za ukrepe v zvezi z nedovoljenimi posegi v prostor.
(2) Operater zaprtega distribucijskega sistema ravna
skladno s prejšnjim odstavkom tudi, če se sicer dovoljena dela v varovalnem
pasu izvajajo v nasprotju s predpisi, ki urejajo posege v varovalni pas, tem
aktom, pogodbo o ureditvi medsebojnih razmerij iz 29. člena tega akta oziroma
zahtevami operaterja distribucijskega sistema.
29. člen
(pogodba o ureditvi medsebojnih razmerij, stroški posega v
varovalni pas distribucijskega sistema)
(1) Investitor ali izvajalec del v varovalnem pasu
zaprtega distribucijskega sistema nosi vse stroške, ki jih povzroči operater
zaprtega distribucijskega sistema z umeščanjem v prostor, načrtovanjem in
izvedbo teh del.
(2) Stroški iz prejšnjega odstavka obsegajo tako
neposredne stroške teh del, kot so stroški izvedbe posebnih varnostnih ukrepov
ali prestavitve plinovoda distribucijskega sistema, bodisi da jih izvede
investitor oziroma izvajalec del, bodisi operater distribucijskega sistema, kot
tudi posredne stroške, ki nastanejo operaterju zaprtega distribucijskega
sistema v zvezi z deli v varovalnem pasu distribucijskega sistema.
(3) Stroške v zvezi z deli v varovalnem pasu zaprtega
distribucijskega sistema sestavljajo tudi vrednost storitev in del, ki jih
izvaja operater zaprtega distribucijskega sistema v zvezi z deli v varovalnem
pasu distribucijskega sistema, kot so strokovno delo v zvezi s soglasji, nadzor
nad izvajanjem del in podobno.
(4) Če je za izvedbo posega v varovalnem pasu zaprtega
distribucijskega sistema, potrebno prestaviti distribucijski plinovod,
sestavljajo stroške, ki jih nosi investitor, tudi vsi stroški, povezani s to
prestavitvijo, vključno z izpihanim plinom ter vključno z morebitnimi
obveznostmi do uporabnikov sistema v zvezi s tem.
(5) V zvezi z medsebojnimi razmerji, vključno plačilom
stroškov posega v varovalnem pasu distribucijskega sistema, skleneta investitor
oziroma izvajalec del ter operater zaprtega distribucijskega sistema pogodbo, s
katero uredita medsebojna razmerja, vključno s plačilom teh stroškov ter
nadalje, z ustreznim zavarovanjem obveznosti investitorja oziroma izvajalca del.
(6) Operater zaprtega distribucijskega sistema lahko
izda soglasje za poseg v varovalnem pasu zaprtega distribucijskega sistema
tudi, če pogodba iz prejšnjega odstavka ni bila sklenjena.
IV. POGOJI IN NAČIN PRIKLJUČITVE NA ZAPRTI DISTRIBUCIJSKI
SISTEM
1. Pravica do priključitve
30. člen
(pogoji za priključitev)
(1) Pravico do priključitve na zaprti distribucijski
sistem ima vsaka oseba, ki je lastnik stavbe ali jo namerava zgraditi in ima
ali bo imela na tej stavbi naprave, z uporabo katerih bo postala uporabnik in
se nahaja znotraj geografskega območja zaprtega distribucijskega sistema, na
katerem, je bil pridobljen status zaprtega distribucijskega sistema.
(2) Pravica do priključitve na določenem priključnem
mestu z določenim priključkom se pridobi z dokončnostjo soglasja za
priključitev in ob izpolnjevanju pogojev, navedenih v soglasju za priključitev,
izvršuje pa se na način, določen v pogodbi o priključitvi in soglasju za
priključitev.
(3) Pravica do priključitve preneha, če preneha soglasje
za priključitev, po sklenitvi pogodbe o priključitvi pa, če preneha veljati ta
pogodba.
(4) Pravica do priključitve preneha tudi v trenutku, ko
operater zaprtega distribucijskega sistema skladno z EZ-1 in tem aktom, trajno
odklopi uporabnika sistema.
31. člen
(število odjemnih mest na priključku)
(1) Na enem priključku je lahko priključenih eno ali več
odjemnih mest.
(2) Na en priključek je lahko priključenih več odjemnih
mest, če je v stavbi več poslovnih prostorov oziroma posameznih zaključenih
funkcionalnih delov stavbe ali naprav.
(3) Vsako odjemno mesto mora biti opremljeno z merilno
napravo, katere velikost in tip odobri operater zaprtega distribucijskega
sistema.
(4) Na enem odjemnem mestu so lahko priključene le
stavbe, deli stavbe in naprave enega odjemalca.
(5) Če je odjemno mesto v skupni lasti več oseb ter
namenjeno skupni oskrbi ene ali več stavb z več posameznimi funkcionalno
zaključenimi deli, se te osebe obravnavajo kot en končni odjemalec.
2. Priključitev
32. člen
(vloga za izdajo soglasja)
(1) Pred začetkom gradnje priključkov in notranjih
plinskih napeljav, ki se ga priključuje na zaprti distribucijski sistem, mora
investitor oziroma lastnik stavbe pridobiti soglasje za priključitev.
(2) Operater zaprtega distribucijskega sistema izda
soglasje za priključitev na podlagi pisne vloge.
(3) V pisni vlogi, je potrebno navesti in priložiti:
1.     
ime in priimek oziroma firma in naslov investitorja oziroma lastnika;
2.     
želeno lokacijo priključnega mesta na omrežju in priključnega mesta
uporabnika;
3.     
namen uporabe priključka;
4.     
največji pretok priključka (Nm3/h);
5.     
predvideno moč trošil v kW;
6.     
predviden letni odjem zemeljskega plina v kWh;
7.     
predviden začetek uporabe priključka in trajanje uporabe priključka;
8.     
predvideno distribucijsko zmogljivost v kWh/dan, če operater zaprtega distribucijskega
sistema potrebuje te podatke za oceno ekonomske upravičenosti priključitve;
9.     
dokazilo o lastništvu – izpisek iz zemljiške knjige;
10.  
kopijo gradbenega dovoljenja za stavbo v primerih, ko je to zahtevano v
skladu z zakonodajo, ki ureja graditev objektov;
11.  
projekt za izvedbo distribucijskega plinovoda v primeru gradnje ali
prestavitve plinovoda zaprtega distribucijskega sistema na zahtevo tretje
osebe.
(4) Za priključitev stavb in posameznih delov stavb
oziroma objektov, za katere po zakonu, ki ureja graditev objektov, ni potrebno
pridobiti gradbenega dovoljenja, je potrebno pisni vlogi iz prejšnjega odstavka
namesto kopije gradbenega dovoljenja priložiti dokazilo o lastništvu stavbe ali
dela stavbe.
(5) Pisni vlogi iz tretjega odstavka tega člena je
potrebno priložiti tudi dokazilo o lastništvu oziroma soglasje lastnika
zemljišča, po katerem bo priključek potekal, da soglaša z ustanovitvijo
ustrezne služnosti za priključek. Nadalje je potrebno priložiti ustrezna
soglasja morebitnih solastnikov ali pisno izjavo, s katero vlagatelj (lastnik
stavbe oziroma objekta) izjavlja, da je pridobil vsa soglasja morebitnih
solastnikov stavbe, delov stavbe in obstoječih plinskih napeljav (priključek in
notranje plinske napeljave), na katere bo predvidena priključitev vplivala.
(6) Če gradnjo distribucijskih plinovodov ali
priključkov izvaja operater zaprtega distribucijskega sistema v svojem imenu in
za svoj račun in mora vsa potrebna soglasja pridobiti operater zaprtega
distribucijskega sistema, osebi iz prvega odstavka tega člena ni potrebno
priložiti tistih soglasij in prilog iz tega člena, ki jih v takem primeru ureja
operater zaprtega distribucijskega sistema v svojem imenu in za svoj račun,
razen izjav oziroma soglasij iz prejšnjega odstavka.
33. člen
(obrazložitev vloge)
(1) Vlagatelj lahko vlogo za izdajo soglasja za
priključitev poda sam ali po pooblaščencu, ki ga zastopa v postopku izdaje
soglasja za priključitev. V tem primeru je potrebno pisni vlogi za izdajo
soglasja za priključitev priložiti tudi pooblastilo, ki pa ne velja za podpis
pogodbe o priključitvi, za podpis katere se zahteva novo pooblastilo, izdano po
datumu dokončnosti soglasja za priključitev.
(2) V primeru izdaje soglasja za priključitev za stavbo,
ki je v solastnini ali skupni lastnini dveh ali več oseb, oziroma za skupne
dele v stavbi z več poslovnimi enotami, ki so v solastnini dveh ali več etažnih
lastnikov, ti solastniki oziroma etažni lastniki za izdajo soglasja za
priključitev, pooblastijo pooblaščenca, ki poda vlogo za izdajo soglasja za
priključitev in zastopa solastnike oziroma etažne lastnike v postopku izdaje
soglasja za priključitev.
(3) Soglasje za priključitev se izda vsem solastnikom
oziroma etažnim lastnikom stavbe, pri čemer v primeru etažnih lastnikov glasi
generično na vse vsakokratne etažne lastnike stavbe brez navedbe posameznih
imen etažnih lastnikov.
34. člen
(pogoji za izdajo soglasja za priključitev)
(1) Operater zaprtega distribucijskega sistema izda
soglasje za priključitev poslovnim odjemalcem, če:
1.     
je priključitev na zaprti distribucijski sistem tehnično izvedljiva
glede na geografsko lego obstoječega zaprtega distribucijskega sistema in
geografsko lego predvidenega odjemnega mesta;
2.     
zahtevana priključitev nima za posledico večjih motenj v delovanju
zaprtega distribucijskega sistema;
3.     
zahtevana priključitev nima vpliva na izpolnjevanje pogojev
pridobljenega statusa zaprtega distribucijskega sistema;
4.     
je investitor oziroma lastnik pripravljen kriti morebitne nesorazmerne
stroške priključitve, če bi ti nastali operaterju zaprtega distribucijskega
sistema zaradi predvidene priključitve uporabnika;
5.     
je vloga za izdajo soglasja ustrezno izpolnjena z vsemi predpisanimi
podatki;
6.     
investitor ali lastnik stavbe izkaže, da je lastnik oziroma solastnik
stavbe ali dela stavbe ali ima pridobljeno gradbeno dovoljenje za gradnjo ter
je pridobil soglasja iz petega odstavka 32. člena tega akta;
7.     
je investitor ali lastnik stavbe pridobil soglasje solastnikov stavbe
oziroma solastnikov obstoječih plinovodov in internih plinskih napeljav, na katere
se priključuje;
8.     
so priložene grafične priloge, iz katerih sta razvidna potek
distribucijskega plinovoda in lega priključka;
9.     
je priložen načrt notranje plinske napeljave, v primerih, ko je
priključitev predvidena na obstoječo notranjo plinsko napeljavo.
(2) Operater zaprtega distribucijskega sistema izda
soglasje za priključitev gospodinjskim odjemalcem, če so izpolnjeni pogoji iz
prejšnjega odstavka in če je gospodinjski odjemalec v zaposlitvenem ali
drugačnem razmerju z lastnikom tega omrežja.
(3) Operater zaprtega distribucijskega sistema v
postopku izdaje soglasja izračuna višino morebitnih nesorazmernih stroškov
priključitve skladno z določbami EZ-1.
(4) Pri presoji pogojev iz 2. točke prvega odstavka tega
člena ter za namen izračuna višine nesorazmernih stroškov priključitve operater
zaprtega distribucijskega sistema upošteva stanje zaprtega distribucijskega
sistema, kot obstaja v času odločanja o zahtevi za izdajo soglasja in
predvideno širitvijo distribucijskega sistema.
(5) Projektno dokumentacijo in drugo gradivo, priloženo
vlogi za izdajo soglasja za priključitev, hrani operater zaprtega
distribucijskega sistema.
35. člen
(odločanje o vlogi za izdajo soglasja za priključitev)
(1) Na podlagi popolne vloge in priložene dokumentacije
operater zaprtega distribucijskega sistema odloča o izdaji ali zavrnitvi
soglasja za priključitev.
(2) Če investitor ali lastnik stavbe nima pravice do
priključitve zaradi neizpolnjevanja pogojev iz prvega odstavka prejšnjega
člena, operater zaprtega distribucijskega sistema zavrne soglasje za
priključitev.
(3) V primeru ugotovljenega obstoja nesorazmernih
stroškov priključitve, ki se opredelijo v soglasju za priključitev, ima
uporabnik pravico do priključitve, če se odloči, da bo sam kril nesorazmerne
stroške. Medsebojne pravice in obveznosti v zvezi s tem uredita investitor ali
lastnik stavbe in operater zaprtega distribucijskega sistema v posebni pogodbi
ali v okviru pogodbe o priključitvi.
(4) Če operater zaprtega distribucijskega sistema
ugotovi, da pogoji za priključitev niso izpolnjeni (neizpolnjevanje tehničnih
pogojev, nastanek motenj v delovanju zaprtega distribucijskega sistema), lahko
vlagatelju predlaga spremembe in ga pozove, da vlogo dopolni oziroma spremeni.
Operater zaprtega distribucijskega sistema v pozivu določi rok za vložitev
dopolnitve ali spremembe. Če vlagatelj vloge ne dopolni ali ne spremeni v
skladu in v roku iz tega odstavka, operater zaprtega distribucijskega sistema
izdajo soglasja zavrne.
(5) O izdaji ali zavrnitvi soglasja za priključitev odloča
operater zaprtega distribucijskega sistema najkasneje v roku 30 dni od vložitve
popolne vloge za izdajo soglasja.
(6) Izdano soglasje za priključitev velja dve leti od
njene izdaje, razen če EZ-1 ne določa drugače. V tem času mora imetnik soglasja
za priključitev izpolniti vse pogoje, predpisane v soglasju za priključitev, in
operaterju zaprtega distribucijskega sistema naročiti izvedbo priključitve.
Veljavnost soglasja za priključitev se lahko podaljša skladno z EZ-1.
(7) O pritožbi zoper izdajo ali zavrnitev soglasja za
priključitev odloča agencija.
36. člen
(priključevanje skladišč plina, obratov za utekočinjen
zemeljski plin in proizvodnih virov plina)
(1) Za priključitev na sistem skladišč plina in obratov
za utekočinjen zemeljski plin se smiselno uporabljajo določbe tega akta, ki
urejajo priključitev uporabnikov sistema.
(2) Za priključitev proizvodnih virov plina, ki ga je
mogoče varno dodajati v zaprti distribucijski sistem zemeljskega plina, na
zaprti distribucijski sistem, se smiselno uporabljajo določbe tega akta, ki
urejajo priključitev uporabnikov sistema in dodatne določbe v Tehničnih
zahtevah operaterja zaprtega distribucijskega sistema.
3. Stroški priključitve
37. člen
(ocena ekonomske upravičenosti priključitve)
(1) Operater zaprtega distribucijskega sistema oceni
ekonomsko upravičenost priključitve na podlagi analize ocenjenih stroškov in
koristi ter z uporabo metode sedanje vrednosti denarnih tokov, pri čemer se
upoštevajo parametri iz splošnega akta agencije, ki ureja metodologijo za določitev
regulativnega okvira. Pri izračunu ekonomske upravičenosti naložbe v priključek
se upošteva referenčna ekonomska doba uporabe priključka 20 let.
(2) Z analizo ekonomske upravičenosti priključitve
operater zaprtega distribucijskega sistema z ustreznimi kazalniki (interna
stopnja donosnosti in neto sedanja vrednost) ovrednoti finančno donosnost
naložbe priključitve, ki kaže zmožnost neto prihodkov, da povrnejo stroške
priključitve.
(3) Pri analizi ekonomske upravičenosti priključitve se
upoštevajo:
-       
ocenjeni stroški za izvedbo potrebne investicije (vrednost naložbe);
-       
predvideni dodatni stroški operaterja zaprtega distribucijskega sistema,
na primer stroški za vzdrževanje in obratovanje novega priključka;
-       
stroški iz naslova reguliranega donosa na sredstva, povezani z izvedeno
investicijo;
-       
predvideni dodatni prihodki operaterja zaprtega distribucijskega sistema
glede na predvideni obseg uporabe priključka s strani uporabnika sistema.
(4) Stroški priključitve so vsi stroški, ki jih ima
operater zaprtega distribucijskega sistema zaradi zahtevane priključitve iz
prve, druge in tretje alineje prejšnjega odstavka.
(5) Ocenjeni stroški za izvedbo potrebne naložbe
priključitve so stroški projektiranja, stroški pridobivanja upravnih dovoljenj
in potrebnih stvarnih pravic, stroški gradnje objektov in naprav in vsi drugi
stroški, ki jih operater zaprtega distribucijskega sistema ne bi imel, če ne bi
prišlo do zadevne priključitve. Za izračun ocenjenih stroškov se upoštevajo
trenutne cene na trgu in podatki iz pogodb preteklih gradenj primerljivih
objektov.
(6) Predvideni dodatni stroški operaterja zaprtega
distribucijskega sistema so vsi stroški, povezani z obratovanjem ter rednim in
investicijskim vzdrževanjem, ki jih bo imel operater zaprtega distribucijskega
sistema v ekonomski dobi uporabe priključka. Dodatne stroške določi operater
zaprtega distribucijskega sistema na podlagi stroškov s podobnimi objekti.
(7) Strošek reguliranega donosa na sredstva se določi v
višini, kot se določa s splošnim aktom agencije, ki ureja metodologijo za
določitev regulativnega okvira.
(8) Predvideni dodatni prihodki operaterja zaprtega
distribucijskega sistema so vsi prihodki, ki jih bo operater zaprtega
distribucijskega sistema imel zaradi novega priključka, upoštevaje predvideni
obseg uporabe priključka po posameznih letih, ki izhaja iz vloge za izdajo
soglasja za priključitev.
(9) Dodatne prihodke in stroške, ki se upoštevajo pri
analizi ekonomske upravičenosti, ugotavlja operater distribucijskega sistema na
podlagi podatkov, ki veljajo na dan, ko je operater distribucijskega sistema
prejel popolno vlogo za izdajo soglasja za priključitev uporabnika na
distribucijski sistem.
38. člen
(določitev sorazmernih in nesorazmernih stroškov
priključitve)
(1) Priključitev je ekonomsko upravičena, če predvideni
dodatni prihodki zadoščajo za pokritje vseh stroškov priključitve. Vse stroške
priključitve, ki so ekonomsko upravičeni, nosi operater distribucijskega
sistema (sorazmerni stroški priključitve).
(2) Če predvideni dodatni prihodki ne zadoščajo za
pokritje vseh stroškov priključitve, ima uporabnik zaprtega distribucijskega
sistema pravico do priključitve le, če sam pokrije tisti del stroškov, ki ni
pokrit s predvidenimi dodatnimi prihodki (nesorazmerni stroški priključitve).
(3) Operater zaprtega distribucijskega sistema določi
nesorazmerne stroške kot znesek, ki je potreben, da je v referenčni ekonomski
dobi uporabe priključka v celoti upoštevana takšna pričakovana interna stopnja
donosnosti naložbe, kot je določena v sedmem odstavku prejšnjega člena.
(4) Operater zaprtega distribucijskega sistema ni dolžan
začeti z izvedbo naložbe, dokler uporabnik distribucijskega sistema ne sklene
pogodbe o priključitvi in dokler se ne zaveže, da plača nesorazmerne stroške,
če so le-ti bili določeni s soglasjem za priključitev (npr. zagotovitev
morebitnih jamstev v primeru odloženega plačila).
39. člen
(vračilo dela nesorazmernih stroškov zaradi priključitve
novih uporabnikov distribucijskega sistema)
(1) Če se na priključek obstoječega uporabnika, za
katerega so bili plačani nesorazmerni stroški, priključi nov uporabnik v času
referenčne ekonomske dobe uporabe priključka, se mu pri oceni ekonomske
upravičenosti priključitve upošteva tudi neamortizirani del prvotne naložbe
(upoštevaje referenčno ekonomsko dobo), ki se pokriva s prihodki iz naslova že
zaračunanih nesorazmernih stroškov.
(2) Če novemu uporabniku na podlagi tako izračunane
ocene ekonomske upravičenosti nastanejo nesorazmerni stroški, je te dolžan
plačati v skladu s tem aktom.
(3) Delež plačanih nesorazmernih stroškov novega
uporabnika je operater distribucijskega sistema dolžan povrniti že obstoječemu
uporabniku in se določi v sorazmerju z deležem predvidenega letnega odjema za
obstoječega uporabnika (podatek iz soglasja za priključitev) glede na skupen
predviden letni odjem obstoječega in novega uporabnika (oba podatka iz soglasij
za priključitev), hkrati pa vračilo ne sme biti večje od že plačanih
nesorazmernih stroškov obstoječega uporabnika.
(4) Operater vrne del nesorazmernih stroškov obstoječemu
uporabniku v 30 dneh po tem, ko mu ta sporoči vse potrebne podatke za nakazilo
(številko transakcijskega računa ter druge potrebne podatke) in ko je prejel
celotno plačilo nesorazmernih stroškov od novega uporabnika priključka.
4. Soglasje za priključitev
40. člen
(soglasje za priključitev)
(1) Za vsako posamezno priključitev mora oseba iz prvega
odstavka 30. člena tega akta pridobiti soglasje za priključitev.
(2) V soglasju za priključitev morajo biti navedeni:
1.     
ime in priimek oziroma naziv firme in naslov investitorja ali lastnika
stavbe (v nadaljnjem besedilu: imetnik soglasja za priključitev);
2.     
naslov stavbe oziroma objekta, za katerega se izvaja priključitev
(ulica, hišna številka, kraj, identifikacijska številka stavbe ali dela
stavbe);
3.     
številka merilnega mesta (enoumna oznaka odjemnega mesta);
4.     
navedba načrtov in dokumentov, ki so predloženi vlogi za soglasje in na
podlagi katerih je izdano soglasje;
5.     
priključno mesto na omrežju;
6.     
priključno mesto uporabnika;
7.     
predvideni letni odjem v kWh;
8.     
največji delovni tlak in najmanjši zagotovljeni delovni tlak zemeljskega
plina na priključnem mestu uporabnika;
9.     
največji pretok priključka (Nm3/h);
10.  
predvidena moč trošil v kW;
11.  
datum predvidenega začetka uporabe priključka;
12.  
namen uporabe priključka;
13.  
višina morebitnih nesorazmernih stroškov, vključno s pogoji plačila;
14.  
distribucijska zmogljivost v kWh/dan, na kateri temelji izračun
ekonomske upravičenosti priključitve (samo v primeru, če je bila distribucijska
zmogljivost uporabljena v izračunu);
15.  
določbo, da operater zaprtega distribucijskega sistema začne z izvedbo
izgradnje priključka, ko imetnik soglasja za priključitev sklene pogodbo o
priključitvi in se zaveže, da plača nesorazmerne stroške, če so ti bili
določeni s soglasjem za priključitev (npr. zagotovitev morebitnih jamstev v
primeru odloženega plačila);
16.  
pogoj, da bo priključitev stavbe na zaprti distribucijski sistem možna,
ko bodo izpolnjeni vsi pogoji v skladu s tem aktom in tehničnimi zahtevami
operaterja zaprtega distribucijskega sistema in predloženimi projekti za
izvedbo;
17.  
navedba morebitnih tehničnih in drugih pogojev za priključitev ter, pri
večjih uporabnikih, če to izhaja iz narave priključka, posebnosti odjema in
tehnologije uporabe zemeljskega plina.
(3) Veljavnost soglasja za priključitev preneha skladno
z EZ-1, razen če ni skladno s tem zakonom podaljšano.
41. člen
(prenos soglasja za priključitev)
(1) Soglasje za priključitev se lahko prenese na pravno
ali fizično osebo, ki pridobi te objekte, naprave ali napeljave, če pride po
izdaji soglasja za priključitev in pred sklenitvijo pogodbe o priključitvi do
katerega od naslednjih razlogov:
-       
če imetnik soglasja za priključitev umre (fizična oseba) ali preneha
obstajati (pravna oseba);
-       
če gre za spremembo gradbenega dovoljenja zaradi spremembe investitorja
ali zaradi pravnega prometa z objektom.
(2) Operater zaprtega distribucijskega sistema na
zahtevo novega investitorja oziroma lastnika prenese soglasje iz prejšnjega
odstavka na to novo osebo ali več oseb.
(3) Zahtevo za prenos soglasja mora novi lastnik oziroma
investitor vložiti najkasneje v 30 dneh po prejemu sodne ali upravne odločbe
oziroma od sklenitve pogodbe, iz katere izhaja razlog za prenos soglasja iz
prejšnjega odstavka. Zahtevi mora biti predložen dokaz o prenosu
investitorstva, o pravnem nasledstvu ali o pridobitvi lastninske pravice iz
prejšnjega odstavka.
(4) Soglasje se prenese na novo osebo ali več oseb z
uradnim zaznamkom, ki se nanaša zgolj na spremembo imetnika oziroma imetnikov
soglasja. Z uradnim zaznamkom ostanejo ostali pogoji iz soglasja za
priključitev, vključno z roki, nespremenjeni.
5. Pogodba o priključitvi
42. člen
(pogodba o priključitvi)
(1) Pogodba o priključitvi se lahko sklene le z
imetnikom veljavnega soglasja za priključitev. Operater zaprtega
distribucijskega sistema in imetnik veljavnega soglasja za priključitev
skleneta v roku, ki je določen v soglasju za priključitev, pogodbo o
priključitvi, s katero uredita medsebojne pravice in obveznosti v zvezi s
priključitvijo.
(2) V pogodbi stranki zlasti uredita:
1.     
obseg del, ki jih je potrebno realizirati za priključitev na
distribucijski sistem;
2.     
predvideno moč trošil v kW;
3.     
glavne tehnične karakteristike oziroma osnovne parametre priključka,
npr. priključno mesto na omrežju, traso priključka, priključno mesto
uporabnika, dimenzijo priključka, nazivni tlak priključka, največji pretok
priključka (Nm3/h);
4.     
lastništvo priključka;
5.     
številko merilnega mesta (enoumna oznaka odjemnega mesta);
6.     
medsebojna razmerja v zvezi z vzdrževanjem priključka, če je priključek
v lasti uporabnika;
7.     
rok izvedbe priključka in začetek uporabe priključka;
8.     
namen uporabe priključka;
9.     
višino in način plačila morebitnih nesorazmernih stroškov priključitve;
10.  
ureditev razmerij v povezavi s prekinitvijo priključitve ali
odstranitvijo priključka na zahtevo uporabnika ter obvezo za plačilo s tem
povezanih stroškov;
11.  
posledice neizpolnjevanja obveznosti iz pogodbe o priključitvi;
12.  
določbo, da je imetnik soglasja za priključitev kot uporabnik dolžan
upoštevati določbe tega akta, ki se nanaša na notranjo plinsko napeljavo (npr.
izgradnjo, vzdrževanje) in druge naprave, potrebne za delovanje plinske
napeljave, ki so v njegovi lasti (npr. naprave za regulacijo tlaka plina).
(3) Operater zaprtega distribucijskega sistema ni dolžan
začeti z naložbo (izgradnjo priključka), dokler imetnik soglasja za
priključitev ne sklene pogodbe o priključitvi skladno z določbami tega člena.
Na podlagi sklenjene pogodbe o priključitvi uporabnik še ne pridobi pravice do
uporabe sistema, ki se zagotovi s sklenitvijo pogodbe o dostopu.
43. člen
(gradnja priključka)
Skladno s sklenjeno pogodbo o priključitvi operater zaprtega
distribucijskega sistema ali ustrezno registriran in strokovno usposobljen
pogodbeni izvajalec po pooblastilu in pod nadzorom operaterja zaprtega
distribucijskega sistema zgradi priključek in morebitne druge potrebne objekte
zaprtega distribucijskega sistema, ki omogočajo tehnično izvedbo priključka in
njegovo uporabo.
6. Zaplinjanje priključka
44. člen
(zaplinjanje priključka)
(1) Ko je priključek zgrajen in je možna njegova
uporaba, operater zaprtega distribucijskega sistema o tem obvesti imetnika
soglasja in ga obvesti, da bo v roku, ki ga določi operater zaprtega
distribucijskega sistema, izvedena zaplinitev priključka. Pred zaplinjanjem
morajo biti izpolnjeni pogoji, določeni v Tehničnih zahtevah operaterja
zaprtega distribucijskega sistema.
(2) Zaplinitev priključka izvede operater zaprtega
distribucijskega sistema. Imetnik soglasja je lahko pri tem prisoten.
(3) Po uspešni zaplinitvi operater zaprtega
distribucijskega sistema izda zapisnik in ga posreduje imetniku soglasja. Z
dnem izdaje zapisnika se šteje, da je priključitev izvedena (objekt, na katerem
je priključitev izvedena, se v tem aktu označuje tudi kot »priključeni
objekt«).
(4) Potem, ko je priključek odzračen in je na izhodu iz
glavne zaporne pipe dosežena ustrezna koncentracija zemeljskega plina (metana),
operater zaprtega distribucijskega sistema glavno zaporno pipo zapre, začepi in
zaplombira.
(5) Z izvedbo priključka in zaplinjanja le-tega, se
zagotovi funkcionalnost priključka in možnost začetka odjema, ki je pogojena s
sklenitvijo pogodbe o dostopu in pogodbe o dobavi ter z ustrezno notranjo
plinsko napeljavo.
(6) Uporabnik glavne zaporne pipe ne sme odčepiti in/ali
odpirati oziroma poškodovati in/ali odstraniti plombe.
(7) Vsakič, ko se izvaja zaplinjanje priključka, mora
uporabnik omogočiti prost dostop do priključka, ki operaterju zaprtega
distribucijskega sistema, omogoča učinkovito izvedbo zaplinjanja.
7. Spremembe osnovnih parametrov obstoječega
priključka in sprememba uporabnika
45. člen
(spremembe uporabnika pred priključitvijo)
(1) Če pride po sklenitvi pogodbe o priključitvi in pred
dejansko priključitvijo do prenosa soglasja za priključitev, se prenos pogodbe
o priključitvi izvede smiselno upoštevaje določbe iz 41. člena tega akta, ki
urejajo prenos soglasja za priključitev.
(2) Za dokumente, ki jih operater zaprtega
distribucijskega sistema sprejme kot dokazilo za spremembo lastništva, šteje
zemljiško knjižni izpisek. Izjemoma, če zemljiška knjiga ni urejena, operater
distribucijskega sistema sprejme kot dokaz za spremembo lastništva dokazilo o
vložitvi predloga za vpis v zemljiško knjigo skupaj s:
-       
kopijo overjene prodajne, menjalne ali darilne pogodbe,
-       
kopijo pravnomočnega sklepa o dedovanju,
-       
kopijo pravnomočne sodne ali upravne odločbe ali
-       
kopijo sporazuma o razdelitvi premoženja.
(3) Če so izpolnjeni pogoji iz tega člena za prenos
pogodbe o priključitvi, se prenos izvede tako, da sklenejo dotedanji imetnik
soglasja za priključitev, novi imetnik in operater zaprtega distribucijskega
sistema aneks k pogodbi o priključitvi, na podlagi katerega novi imetnik
soglasja za priključitev vstopa v vse pravice in obveznosti iz pogodbe o
priključitvi. V primeru smrti ali prenehanja pravne osebe skleneta aneks k
pogodbi o priključitvi novi imetnik soglasja in operater zaprtega
distribucijskega sistema.
(4) Priključek je funkcionalni del objekta oziroma
stavbe, za katero je priključek zgrajen. V primeru prenosa lastninske pravice
(singularno ali univerzalno pravno nasledstvo) na nepremičnini, za katero je
priključek zgrajen, se prenese tudi lastninska pravica na priključku, če je ta
v lasti odjemalca. Lastnik priključka lahko lastninsko pravico na priključku
prenese na drugo osebo le s pravnim poslom, s katerim prenese lastninsko
pravico na nepremičnini, za katero je priključek zgrajen.
(5) V primeru prenosa lastninske pravice na več oseb se
smiselno uporabljajo določbe 33. člena tega akta o solastnikih oziroma etažnih
lastnikih.
(6) Imetnik soglasja za priključitev, ki ima z
operaterjem zaprtega distribucijskega sistema sklenjeno pogodbo o priključitvi,
je dolžan obvestiti operaterja zaprtega distribucijskega sistema o vseh
spremembah.
(7) Če lastnik priključka prenese na drugo osebo
lastninsko pravico le glede dela nepremičnine, na kateri je priključek, se
priključek prenese na drugo osebo le, če se tako dogovorita v pogodbi o prenosu
lastninske pravice lastnik in novi lastnik priključka.
46. člen
(sprememba uporabnika po izvedeni priključitvi)
Če pride po izvedeni priključitvi do prenosa soglasja za
priključitev na novega lastnika oziroma, do lastninsko pravnih sprememb, pri
lastnikih priključenih objektov in obveznosti iz pogodbe o priključitvi še niso
bile v celoti izpolnjene, novi lastnik, dosedanji lastnik in operater zaprtega
distribucijskega sistema sklenejo sporazum o izvršitvi obveznosti iz pogodbe.
47. člen
(sprememba osnovnih parametrov priključka)
(1) Lastnik mora zaprositi za novo soglasje za
priključitev, če želi, da se spremenijo katerikoli od naslednjih osnovnih
parametrov priključka:
-       
moč trošil v kW;
-       
priključno mesto uporabnika;
-       
priključno mesto na omrežju;
-       
trasa ali
-       
konstrukcija priključka.
(2) Na zahtevo lastnika se lahko izvedejo spremembe
osnovnih parametrov priključka šele po pridobitvi novega soglasja za
priključitev, ki se nanaša na nove osnovne parametre priključka in sklenitvi
nove pogodbe o priključitvi.
(3) Soglasje za spremembo osnovnih parametrov priključka
se izda tako, da se lastniku izda novo soglasje za priključitev. Na podlagi
novega soglasja se z uporabnikom sklene nova pogodba o priključitvi. Če na
podlagi nove vloge za izdajo soglasja za spremembo priključka operater zaprtega
distribucijskega sistema ugotovi, da se bo obseg uporabe priključka zmanjšal
glede na že izdano soglasje o priključitvi in ekonomska referenčna doba
prvotnega priključka še ni potekla, uporabnik z novo pogodbo o priključitvi
prevzame tudi vse neporavnane obveznosti iz prejšnje pogodbe o priključitvi.
(4) Če sprememba osnovnih parametrov priključka
vključuje dela, zaradi katerih je bilo potrebno prekiniti odjem plina na
priključnem mestu, se za ponovno zaplinjanje uporabljajo določbe tega akta, ki
urejajo zaplinjanje priključka.
(5) Z dnem pričetka uporabe priključka s spremenjenimi
osnovnimi parametri priključka na podlagi novega soglasja za priključitev,
preneha prejšnje soglasje za priključitev.
8. Gradnja, zaplinjanje in uporaba notranje plinske
napeljave
48. člen
(gradnja, zaplinjanje in uporaba notranje plinske napeljave)
(1) Pred začetkom izvedbe notranje plinske napeljave, je
investitor dolžan izdelati projektno dokumentacijo za notranje plinske
napeljave. Zahtevana vsebina za izdelavo projektne dokumentacije notranje
plinske napeljave, je določena z zakonodajo in Tehničnimi zahtevami operaterja
distribucijskega sistema.
(2) Gradnjo ali predelavo notranje plinske napeljave
lahko izvaja zgolj ustrezno registriran in strokovno usposobljen izvajalec.
Notranja plinska napeljava mora biti izvedena skladno z zakonskimi zahtevami in
s Tehničnimi zahtevami operaterja zaprtega distribucijskega sistema. Lastnik je
odgovoren za pravilnost oziroma ustreznost izvedbe ter vzdrževanje notranje
plinske napeljave vključno z namestitvijo, vgradnjo in varnim obratovanjem
plinskih trošil in odvodom dimnih plinov.
(3) Lastnik mora pred zaplinjanjem oziroma uplinjanjem
(pred prvim zaplinjanjem ali v primeru predelave notranje plinske napeljave in
v drugih primerih, ko je potrebno izvesti zaplinjanje) podati operaterju
zaprtega distribucijskega sistema vlogo za prvo ali ponovno zaplinjanje
notranje plinske napeljave na distribucijski sistem.
(4) Dokumentacija, ki jo mora lastnik predati operaterju
zaprtega distribucijskega sistema pred izvedbo zaplinjanja notranje plinske
napeljave v primeru prvega zaplinjanja, ali v primeru ponovnega zaplinjanja
notranje plinske napeljave oziroma v primeru menjave trošil in v vseh drugih
primerih naknadne vgradnje notranje plinske napeljave v že zgrajeni objekt, je
določena s tem aktom in Tehničnimi zahtevami operaterja zaprtega
distribucijskega sistema.
(5) Zaplinjanje in razplinjanje notranje plinske
napeljave lahko izvede za to usposobljeno podjetje ali operater zaprtega
distribucijskega sistema. Vsakič, ko se izvaja zaplinjanje ali razplinjanje
notranje plinske napeljave, mora lastnik omogočiti prost dostop do notranje
plinske napeljave, ki operaterju zaprtega distribucijskega sistema omogoča
učinkovito izvedbo ali nadzor zaplinjanja oziroma razplinjanja.
(6) Operater zaprtega distribucijskega sistema lahko
notranjo plinsko napeljavo pred začetkom obratovanja in v času obratovanja
pregleda in se prepriča, da plinska napeljava ne povzroča nedovoljenih učinkov
na opremo sistemskega operaterja ali tretje osebe. Vgrajen material in izvedba
notranje plinske napeljave mora biti skladna s projektno dokumentacijo notranje
plinske napeljave. Operater zaprtega distribucijskega sistema mora sestaviti
zapisnik o zaplinjanju notranje plinske napeljave na način oziroma v obliki,
kot je to določeno v Tehničnih zahtevah operaterja zaprtega distribucijskega
sistema. Zapisnik mora biti sestavljen pred prvim ali ponovnim zaplinjanjem
notranje plinske napeljave iz drugega odstavka tega člena.
(7) Za predpisano izvedbo, dograditev, predelavo plinske
napeljave za glavno plinsko zaporno pipo je odgovoren lastnik oziroma izvajalec
notranje plinske napeljave, za vzdrževanje te napeljave pa lastnik.
(8) S plinsko napeljavo in plinskimi trošili mora
lastnik, ki je imetnik soglasja za priključitev oziroma vsakokratni uporabnik,
upravljati na tak način, da je izključena verjetnost za nastanek motenj pri
drugih uporabnikih ali možnost negativnih učinkov na opremo operaterja zaprtega
distribucijskega sistema.
(9) Dograditve in predelave notranje plinske napeljave,
zamenjavo ali uporabo dodatnih plinskih trošil, je potrebno prijaviti
operaterju zaprtega distribucijskega sistema in po potrebi pridobiti ustrezno
soglasje za priključitev oziroma zahtevati spremembo veljavnega soglasja
skladno z določbami tega akta.
(10) Po aktiviranju odjemnega mesta operater zaprtega
distribucijskega sistema in lastnik izdelata zapisnik o merilnem mestu. Lastnik
sme notranjo plinsko napeljavo uporabljati šele po tem, ko:
-       
je z dobaviteljem sklenjena pogodba o dobavi zemeljskega plina;
-       
je z operaterjem zaprtega distribucijskega sistema sklenjena pogodba o
dostopu do zaprtega distribucijskega sistema;
-       
so izpolnjeni morebitni drugi pogoji, določeni z vsakokrat veljavno
zakonodajo.
(11) Zapisnik o merilnem mestu in zapisnik o zaplinjanju
notranje plinske napeljave sta lahko združena v skupen zapisnik o zaplinjaju
notranje plinske napeljave in o merilnem mestu.
(12) Po vsakem izvedenem odklopu, ki traja več kot en
dan, je pred ponovnim priklopom lastnik dolžan izvesti naslednje aktivnosti s
strokovno usposobljenim izvajalcem, ki izda ustrezne izjave za:
-       
pregled notranje plinske napeljave,
-       
preizkus tesnosti in
-       
zaplinjanje.
49. člen
(naprave za regulacijo tlaka plina)
(1) Naprave za regulacijo tlaka plina, ki so nameščene
na notranji plinski napeljavi, so praviloma v lasti operaterja zaprtega
distribucijskega sistema in predstavljajo regulator tlaka plina ali skupni
regulator tlaka plina za več uporabnikov. Na izrecno željo uporabnika (skladno
z določbami pogodbe o priključitvi) je lahko naprava za regulacijo tlaka tudi v
lasti uporabnika.
(2) Tip, velikost in lokacijo vgradnje naprave za
regulacijo tlaka plina se določijo v skladu s Tehničnimi zahtevami, ki jih izda
operater zaprtega distribucijskega sistema.
(3) Uporabnik mora omogočiti operaterju zaprtega
distribucijskega sistema, neoviran pristop do vseh naprav za regulacijo tlaka
plina.
(4) Uporabnik mora o vsaki poškodbi, okvari ali
netesnosti naprave za regulacijo tlaka plina takoj obvestiti operaterja
zaprtega distribucijskega sistema.
(5) Če je pri uporabniku zaradi sprememb na notranji
plinski napeljavi ali iz razloga sprememb osnovnih parametrov priključka
potrebno zamenjati napravo za regulacijo tlaka plina, nameščeno na notranji
plinski napeljavi, z novo drugih dimenzij in karakteristik, nosi vse stroške
nabave in vgradnje nove naprave lastnik, ki je imetnik soglasja.
(6) Periodično vzdrževanje regulatorjev izvaja ustrezno
registriran in strokovno usposobljen izvajalec skladno z določbami Tehničnih
zahtev, ki jih izda operater zaprtega distribucijskega sistema.
(7) Regulator tlaka mora biti zaplombiran.
9. Pravila v zvezi z odklopom
50. člen
(začasni odklop)
(1) Operater zaprtega distribucijskega sistema sme
začasno odklopiti uporabnika sistema zaradi:
-       
rednega ali izrednega vzdrževanja;
-       
pregledov ali remontov;
-       
preizkusov ali kontrolnih meritev;
-       
razširitev omrežja.
(2) Operater zaprtega distribucijskega sistema je dolžan
o predvidenem odklopu pravočasno obvestiti uporabnika sistema v pisni obliki
ali na drug primeren osebni način vsaj 48 ur pred prekinitvijo.
(3) Operater zaprtega distribucijskega sistema je dolžan
o nepredvideni prekinitvi distribucije v najkrajšem možnem času obvestiti
prizadete odjemalce.
(4) Obvestilo mora vsebovati:
-       
seznam odjemnih mest, na katerih bo prekinjena distribucija;
-       
obdobje prekinitve distribucije.
(5) Predvidena dela je operater zaprtega
distribucijskega sistema dolžan opraviti v času, ki je nujno potreben, da se
delo opravi, in izbrati čas, ki čim manj prizadene uporabnike.
(6) Predvidena redna vzdrževalna dela na distribucijskem
sistemu se ne smejo izvajati v času, ko je mogoče, glede na letni čas oziroma
nizke zunanje temperature, pričakovati večjo porabo zemeljskega plina.
(7) V primeru odklopa zaradi motenj ali okvar na zaprtem
distribucijskem sistemu, ki nastanejo kot posledica višje sile, operater
zaprtega distribucijskega sistema izvede izredna in nepredvidena dela za
zagotovitev nemotenega in zanesljivega obratovanja distribucijskega sistema v
najkrajšem možnem času.
51. člen
(odklop po predhodnem obvestilu)
(1) Operater zaprtega distribucijskega sistema odklopi
uporabnika sistema po predhodnem obvestilu iz razlogov, navedenih v EZ-1, le,
če ta v roku, določenem v obvestilu, ne izpolni svoje obveznosti s tem, da
odstrani vzrok ali vzroke za odklop (npr. motenje dobave drugim uporabnikom,
onemogočanje pravilnega registriranja obračunskih količin, neplačilo omrežnine
oziroma stroškov v zvezi z uporabo sistema). Rok za izpolnitev obveznosti v
predhodnem obvestilu določi operater zaprtega distribucijskega sistema skladno
z EZ-1.
(2) Če uporabnik ne odpravi razlogov, operater zaprtega
distribucijskega sistema po preteku roka, določenega v obvestilu, uporabnika
odklopi tako, da je onemogočen nadaljnji odjem zemeljskega plina na zadevnem
odjemnem mestu.
(3) Dobavitelj, ki je odstopil od pogodbe o dobavi, ali
dobavitelj, ki mu je odjemalec sporočil, da odstopa od pogodbe, je dolžan
operaterja zaprtega distribucijskega sistema obvestiti o odstopu najkasneje
zadnji delovni dan v času odpovednega roka. Operater zaprtega distribucijskega
sistema odklopi uporabnika, če ta v roku, določenem v predhodnem obvestilu o
odklopu, ne zamenja dobavitelja ali v tem roku ne sklene nove pogodbe o dobavi
z obstoječim dobaviteljem.
(4) Operater zaprtega distribucijskega sistema mora
gospodinjskega odjemalca o predvidenem odklopu obvestiti vsaj 15 dni vnaprej,
poslovnega odjemalca pa vsaj osem dni vnaprej.
(5) Operater zaprtega distribucijskega sistema v
primerih odklopa po predhodnem obvestilu odklopi odjemno mesto odjemalca tako,
da zapre in začepi zaporno pipo pred plinomerom in demontira plinomer.
(6) Uporabnik, ki je bil odklopljen po predhodnem
obvestilu, nosi vse stroške tega odklopa in ponovnega priklopa. Strošek odklopa
in ponovnega priklopa je določen v ceniku ostalih storitev operaterja zaprtega
distribucijskega sistema, ki je objavljen na spletni strani operaterja zaprtega
distribucijskega sistema.
52. člen
(odklop brez predhodnega obvestila)
(1) Operater zaprtega distribucijskega sistema odklopi
uporabnika brez predhodnega obvestila, če:
-       
uporabnik sistema z obratovanjem svojih energetskih objektov, naprav ali
napeljav ogroža življenje ali zdravje ljudi ali ogroža premoženje;
-       
uporabnik sistema ob pomanjkanju zemeljskega plina ne upošteva ukrepov o
omejevanju odjema zemeljskega plina iz sistema;
-       
uporabnik sistema brez soglasja operaterja sistema priključi na omrežje
svoje energetske naprave ali napeljave.
(2) Odklop iz prejšnjega odstavka se izvede tako, da
operater zaprtega distribucijskega sistema zapre in začepi zaporno pipo pred
plinomerom in demontira plinomer.
(3) Uporabnik, ki je bil odklopljen, nosi vse stroške
tega odklopa in ponovnega priklopa. Strošek odklopa in ponovnega priklopa je
določen v ceniku ostalih storitev operaterja zaprtega distribucijskega sistema.
53. člen
(odklop na zahtevo uporabnika sistema)
(1) Uporabnik sistema, ki je lastnik priključenega
objekta (odjemnega mesta), lahko od operaterja zaprtega distribucijskega
sistema zahteva, da njegovo odjemno mesto odklopi. Operater zaprtega
distribucijskega sistema in lastnik sporazumno določita dan, ko se odjem
zemeljskega plina na priključku prekine in se izvede odklop.
(2) Pravica lastnika do odklopa po tem členu ne posega v
njegove obveznosti iz veljavnih pogodb o priključitvi in o dostopu, ki so bile
sklenjene za to odjemno mesto.
(3) Lastnik mora za ponovno priključitev, če je odklop
trajal dlje kot tri leta, pridobiti novo soglasje za priključitev in skleniti
novo pogodbo o priključitvi. S sklenitvijo nove pogodbe o priključitvi, se
razveljavi prejšnja pogodba o priključitvi, če ta ni bila razvezana že na
podlagi sporazuma strank.
(4) Operater zaprtega distribucijskega sistema lahko
zavrne ponovno priključitev na tem priključku, dokler mu lastnik priključenega
objekta ne poravna vseh obveznosti iz pogodbe o priključitvi in dostopu, ki
izvirajo iz časa pred odklopom, razen če so obveznosti že zastarale.
(5) V primeru, da želi lastnik ponovno priključitev na
zaprti distribucijski sistem v roku, ki je krajši od enega leta, mora ob
priklopu plačati tudi fiksne stroške omrežnine v času odklopa.
(6) Operater zaprtega distribucijskega sistema izvede
odklop tako, da zapre in začepi zaporno pipo pred plinomerom in demontira
plinomer. Lastnik, ki je zahteval odklop, nosi stroške odklopa, določene v
ceniku ostalih storitev operaterja zaprtega distribucijskega sistema.
(7) V primeru odklopa, ki je bil izveden na zahtevo
uporabnika, je lastnik v primeru ponovnega priklopa poleg obveznosti iz tega
člena dolžan plačati tudi stroške ponovnega priklopa, določene v ceniku ostalih
storitev operaterja zaprtega distribucijskega sistema.
54. člen
(trajni odklop)
(1) Odklop odjemnega mesta na zahtevo lastnika, ki traja
neprekinjeno več kot tri leta, se evidentira kot trajni odklop.
(2) Kot trajni odklop se evidentira tudi odklop iz 51.
in 52. člena tega akta, če lastnik v roku treh let od odklopa ne odstrani
vzroka ali vzrokov odklopa.
(3) Vsaka ponovna priključitev na trajno odklopljenem
odjemnem mestu je nova priključitev v smislu določb iz tega akta.
(4) Če trajno odklopljen priključek zaradi dotrajanosti
predstavlja varnostno tveganje za varno in zanesljivo delovanje sistema,
življenje ali zdravje ljudi ali ogroža premoženje, operater distribucijskega
sistema obvesti odjemalca o nameravani fizični prekinitvi, pri čemer ga seznani
z možnostjo in stroški obnove, potrebne za ohranitev funkcionalnega stanja
priključka in možnosti nadaljnje uporabe.
(5) Če želi lastnik objekt oziroma stavbo, v katero je
napeljan priključek, odstraniti, mora izvedbo odstranitve predhodno uskladiti z
operaterjem distribucijskega sistema. Pri tem mora operaterju distribucijskega
sistema predložiti načrt odstranjevalnih del, v katerem se prikaže potek del in
način odstranitve priključka, operater distribucijskega sistema pa poda pogoje,
ki jih mora lastnik upoštevati pri odstranjevanju priključka.
55. člen
(odklop v primeru neupravičenega odjema)
(1) Če odjemalec po izvedenem odklopu še vedno odjema
zemeljski plin, se ta odjem šteje kot neupravičen odjem.
(2) Če kljub odklopu odjemnega mesta pride do
neupravičenega odjema preko priključka, namenjenega oskrbi tega odjemnega
mesta, lahko operater zaprtega distribucijskega sistema izvede odklop na
priključnem mestu na omrežju. Nastali stroški bremenijo uporabnika sistema
oziroma lastnika.
V. NAČIN IZVAJANJA DOSTOPA DO ZAPRTEGA DISTRIBUCIJSKEGA
SISTEMA
1. Pogoji za dostop do zaprtega distribucijskega
sistema
56. člen
(načelo reguliranega dostopa do omrežja)
Oskrba z zemeljskim plinom se izvaja po načelu reguliranega
dostopa tretje strani do distribucijskega sistema. Uporabniki plačujejo stroške
za dostop do zaprtega distribucijskega sistema na podlagi tarifnih postavk,
predhodno odobrenih s strani agencije, razen v primerih iz 230. člena EZ-1.
57. člen
(ocena možnosti dostopa in zavrnitev dostopa do zaprtega
distribucijskega sistema)
(1) Operater zaprtega distribucijskega sistema mora
objektivno in nediskriminatorno omogočati dostop do sistema uporabnikom.
(2) Operater zaprtega distribucijskega sistema sme
zavrniti dostop do zaprtega distribucijskega sistema zaradi razlogov, ki so
navedeni v EZ-1.
(3) Če operater zaprtega distribucijskega sistema dostop
do zaprtega distribucijskega sistema zavrne, mora razloge za zavrnitev dostopa
do distribucijskega sistema utemeljiti in jih nemudoma pisno sporočiti osebi,
ki zahteva dostop do zaprtega distribucijskega sistema.
(4) O sporih v zvezi z zavrnitvijo dostopa do zaprtega
distribucijskega sistema odloča agencija v skladu z EZ-1.
2. Pogodba o dostopu
58. člen
(sklenitev pogodbe o dostopu)
(1) Dostop do zaprtega distribucijskega sistema se uredi
s pisno pogodbo o dostopu, ki jo pred začetkom uporabe zaprtega
distribucijskega sistema skleneta operater zaprtega distribucijskega sistema in
končni odjemalec, ki je lastnik priključenega objekta ali dela objekta.
Operater zaprtega distribucijskega sistema in lastnik pogodbo o dostopu
skleneta po tem, ko so pogoji iz soglasja za priključitev in pogodbe o
priključitvi izpolnjeni ter sklenjena pogodba o dobavi z izbranim dobaviteljem.
(2) Če dobavitelj oziroma druga pooblaščena oseba ureja
dostop do zaprtega distribucijskega sistema v imenu in za račun lastnika, mora
predložiti njegovo pooblastilo.
(3) Pogodba o dostopu se sklepa v pisni obliki. Če
pogodba o dostopu ni bila sklenjena v pisni obliki in končni odjemalec
zemeljski plin dejansko odjema, se šteje, da je pogodbeno razmerje med
operaterjem zaprtega distribucijskega sistema in lastnikom nastalo z dnem
začetka distribucije oziroma odjema zemeljskega plina. Če končni odjemalec, ki
odjema zemeljski plin, ni lastnik priključenega objekta oziroma stavbe, sta končni
odjemalec, ki odjema zemeljski plin, in lastnik solidarno odgovorna za
obveznosti iz tega akta, razen če je subsidiarna odgovornost izrecno določena s
posebnim zakonom.
(4) Za potrebe sklenitve pogodbe o dostopu mora lastnik
oziroma pooblaščena oseba predložiti operaterju zaprtega distribucijskega
sistema podatke, ki so potrebni za sklenitev pogodbe o dostopu.
(5) Pogodba o dostopu se praviloma sklepa za nedoločen
čas.
(6) Pogodba o dostopu vsebuje:
a)    
podatke o operaterju zaprtega distribucijskega sistema, lastniku oziroma
solastnikih, če gre za odjemno mesto v solastnini:
- 
za fizične osebe: ime in priimek, naslov, kraj in davčno številko;
- 
za pravne osebe: naziv družbe, sedež družbe, davčno številko ali ID za
DDV, matično številko družbe, zastopnik družbe;
b)    
podatke o odjemnem mestu:
- 
naslov odjemnega mesta (ulica, hišna številka, kraj, identifikacijska
številka stavbe ali dela stavbe iz zemljiške knjige, razen če ta ni urejena);
- 
številka merilnega mesta (enoumna oznaka odjemnega mesta);
- 
razvrstitev v odjemno skupino glede na predviden odjem ob sklenitvi
pogodbe;
c)    
podatke o plinskih trošilih in namenu uporabe zemeljskega plina;
d)    
podatke o obračunu in načinu plačila;
e)    
predvideno letno distribuirano količino zemeljskega plina v kWh in
pogodbeno distribucijsko zmogljivost v kWh/dan za odjemna mesta z zakupljeno
zmogljivostjo nad 800.000 kWh/leto. Pogodbena distribucijska zmogljivost je
lahko manjša od tehnične zmogljivosti priključka;
f)     
trajanje pogodbe, pogoje za podaljšanje in prenehanje oziroma odpoved
pogodbe;
g)    
tip in velikost merilne naprave, ki izhaja iz zapisnika o merilnem
mestu;
h)    
pravice in obveznosti pogodbenih strank v zvezi z neizpolnjevanjem
pogodbe o dostopu;
i)      
za odjemna mesta z letno predvideno letno distribuirano količino
zemeljskega plina 1.000.000 kWh ali več: v primeru zakupa distribucijskih
zmogljivosti medsebojne pravice in obveznosti v zvezi s plačilom tako
zakupljenih distribucijskih zmogljivosti ter prenehanja pogodbe o dostopu
oziroma odpovednega roka;
j)      
za odjemna mesta z letno predvideno letno distribuirano količino
zemeljskega plina 1.000.000 kWh ali več: v primeru, ko se lastnik zaveže
zaprti distribucijski sistem uporabljati najmanj do določenega dne, medsebojne
pravice in obveznosti v primeru kršitve te obveznosti oziroma odpovednega roka.
(7) Imetnik soglasja za priključitev oziroma lastnik
mora pogodbo o dostopu podpisati in vrniti operaterju zaprtega distribucijskega
sistema.
59. člen
(spremembe imetnika pogodbe o dostopu)
(1) V primeru lastninsko pravnih sprememb pri lastnikih
priključenih objektov, ki vplivajo na veljavno pogodbeno razmerje med
operaterjem zaprtega distribucijskega sistema in lastnikom, sta obstoječi in
novi lastnik dolžna operaterja zaprtega distribucijskega sistema obvestiti o
navedenih spremembah najkasneje v 30 dneh po nastali spremembi ter poskrbeti,
da tudi novi lastnik sklene pogodbo o dostopu.
(2) Obvestilo iz prejšnjega odstavka obsega:
a)    
podatke o dosedanjem lastniku:
- 
za fizične osebe: ime in priimek, naslov, davčno številko;
- 
za pravne osebe: naziv družbe, sedež družbe, davčno številko ali ID za
DDV, matično številko družbe, zakoniti zastopnik družbe;
b)    
podatke o novem lastniku:
- 
za fizične osebe: ime in priimek, naslov končnega odjemalca, davčno
številko;
- 
za pravne osebe: naziv družbe, sedež družbe, davčno številko ali ID za
DDV, matično številko družbe, zakoniti zastopnik družbe;
c)    
podatke o odjemnem mestu: številka merilnega mesta (enoumna oznaka
odjemnega mesta) in naslov odjemnega mesta;
d)    
izpisek iz zemljiške knjige kot dokazilo o prenosu lastninske pravice
(fotokopijo) oziroma, izjemoma, če zemljiška knjiga ni urejena, dokumente iz
drugega odstavka 45. člena tega akta;
e)    
števčno stanje merilne naprave na dan prenosa lastninske pravice.
(3) Po prejemu obvestila, ki vsebuje vse podatke in
priloge iz prejšnjega odstavka, se soglasje za priključitev prenese na novega
lastnika, novi lastnik in operater zaprtega distribucijskega sistema pa
skleneta novo pogodbo o dostopu. S tem se šteje, da je novi lastnik vstopil
tudi v pravice in obveznosti iz izdanega soglasja za priključitev.
(4) V primeru nepopolnega obvestila iz drugega odstavka
tega člena operater zaprtega distribucijskega sistema lastnika obvesti o
manjkajočih podatkih oziroma dokumentih ter ga pozove k dopolnitvi vloge.
(5) V primeru univerzalnega pravnega nasledstva vstopi univerzalni
pravni naslednik v pravice in obveznosti iz soglasja za priključitev
dosedanjega lastnika, univerzalni pravni naslednik lastnika in operater
zaprtega distribucijskega sistema pa skleneta aneks k veljavnim pogodbam.
Univerzalni pravni naslednik lastnika je dolžan najkasneje v 30 dneh po
nastanku spremembe obvestiti operaterja zaprtega distribucijskega sistema o
nastali spremembi.
60. člen
(sprememba plačnika)
(1) Uporabnik lahko operaterju zaprtega distribucijskega
sistema pisno predlaga spremembo plačnika obveznosti (npr. najemnik,
uporabnik). V tem primeru operater zaprtega distribucijskega sistema račune za
plačilo omrežnine in prispevkov ter drugih storitev v zvezi z dostopom do
zaprtega distribucijskega omrežja izdaja neposredno plačniku, prav tako pa mu
pošilja tudi druga obvestila, vezana na izvajanje pogodbe o dostopu. Tak
dogovor ne vpliva na obveznosti lastnika (imetnika soglasja) iz naslova pogodbe
o dostopu oziroma uporabe omrežja preko priključka. Dobavitelj posameznega
merilnega mesta ne more biti hkrati evidentiran tudi kot plačnik, razen v
primeru enotnega računa in za merilna mesta, kjer je dobavitelj tudi končni
odjemalec.
(2) Pisni predlog mora vsebovati:
a)    
podatke o končnem odjemalcu – lastniku:
- 
za fizične osebe: ime in priimek, naslov, davčno številko;
- 
za pravne osebe: naziv družbe, sedež družbe, davčno številko ali ID za
DDV, matično številko družbe, zakoniti zastopnik družbe;
b)    
podatke o plačniku, ki ni lastnik nepremičnine:
- 
za fizične osebe: ime in priimek, naslov plačnika, davčno številko;
- 
za pravne osebe: naziv družbe, sedež družbe, davčno številko ali ID za
DDV, matično številko družbe, zakoniti zastopnik družbe;
c)    
podatke o odjemnem mestu: številka merilnega mesta (enoumna oznaka
odjemnega mesta) in naslov odjemnega mesta.
(3) Operater zaprtega distribucijskega sistema, lastnik
in plačnik pogodbeno razmerje uredijo s sklenitvijo tripartitnega dodatka k
pogodbi o dostopu, ki jo ima lastnik sklenjeno z operaterjem zaprtega
distribucijskega sistema.
(4) Operater zaprtega distribucijskega sistema ima
pravico, da ne privoli v sklenitev dodatka k pogodbi o dostopu iz prejšnjega
odstavka, dokler niso izpolnjene vse finančne in druge obveznosti lastnika na
odjemnem mestu. Operater zaprtega distribucijskega sistema mora o tem dejstvu
pisno obvestiti lastnika ter navesti razlog zavrnitve.
(5) Lastnik, ki ima sklenjeno pogodbo o dostopu, in
plačnik, ki uporablja zemeljski plin na podlagi sklenjenega dodatka k pogodbi o
dostopu, sta solidarno odgovorna razen v primerih, ko je z zakonom določena subsidiarna
odgovornost.
(6) Dodatek k pogodbi o dostopu prične veljati in se
začne izvajati s prvim naslednjim obračunskim obdobjem, ko je operater zaprtega
distribucijskega sistema v svoje vložišče prejel podpisan dodatek k pogodbi o
dostopu, pod pogojem, da operater zaprtega distribucijskega sistema razpolaga s
sporazumno ugotovljenim števčnim stanjem merilne naprave za potrebe spremembe.
(7) Lastnik, ki ima sklenjeno pogodbo o dostopu, in
plačnik, ki uporablja zemeljski plin na podlagi sklenjenega dodatka k pogodbi o
dostopu, se zavezujeta, da bosta operaterja zaprtega distribucijskega sistema
obvestila o vseh spremembah, ki bi vplivale na pogodbeno razmerje o dostopu.
(8) Za dodatek k pogodbi o dostopu iz tega člena se
smiselno uporabljajo določbe tega akta, ki veljajo za pogodbo o dostopu.
61. člen
(sprememba pogodbe o dostopu in obveščanje o spremembah)
(1) Lastnik, ki želi spremeniti veljavno pogodbo o
dostopu (npr. zaradi spremembe zmogljivosti), mora zaprositi za spremembo te
pogodbe, razen če gre za spremembe, zaradi katerih je potrebno pridobiti novo
soglasje za priključitev.
(2) Lastnik mora operaterja zaprtega distribucijskega
sistema o spremembah podatkov, pomembnih za izvajanje pravic in obveznosti iz
pogodbe o dostopu (npr. ime ali firmo, naziv, prebivališče, statusno pravne
spremembe, uvedbo postopkov zaradi insolventnosti, spremembe odjema, naslova za
dostavo, nastop in prenehanje višje sile, spremembe soglasja za priključitev)
pisno obvestiti najkasneje v 30 dneh po nastali spremembi oziroma dogodku in
predložiti dokumente, ki izkazujejo spremembe, sicer se šteje, da se za
operaterja zaprtega distribucijskega sistema podatki niso spremenili, na njih
temelječi dokumenti operaterja zaprtega distribucijskega sistema pa štejejo kot
vsebinsko pravilni, pravilno dostavljeni in sprejeti.
(3) Operater zaprtega distribucijskega sistema pošto
(račune, opomine, odgovore na reklamacije, odpoved pogodbe in druga obvestila)
pošilja lastniku z redno pošto na naslov lastnika, ki je naveden v pogodbi
oziroma na sedež pravne osebe, ki je naveden v registru, ali na elektronski
naslov, ki je bil posredovan operaterju zaprega distribucijskega sistema.
(4) Operater zaprtega distribucijskega sistema spremembe
upošteva od prvega naslednjega obračunskega obdobja, ki sledi mesecu, v katerem
je bila podana popolna vloga za spremembo.
62. člen
(odpoved pogodbe o dostopu)
(1) Pogodbo o dostopu, sklenjeno za nedoločen čas, lahko
lastnik ali operater zaprtega distribucijskega sistema odpovesta z eno mesečnim
odpovednim rokom, šteto od prejema pisnega obvestila o odstopu, razen če ta
člen določa drugače. Operater zaprtega distribucijskega sistema lahko odstopi
od pogodbe o dostopu, če niso odpravljeni razlogi za odklop po EZ-1 in ni
podana zahteva za ponovni priklop.
(2) Odpoved učinkuje in pogodba o dostopu preneha z dnem
izvedbe odklopa odjemnega mesta in odčitka števčnega stanja. Oba pogoja morata
biti izpolnjena kumulativno.
(3) Če je v pogodbi o dostopu s poslovnimi odjemalci
določen drugačen odpovedni rok ali če se je v pogodbi o dostopu lastnik zavezal
za časovno določen odjem do določenega dne, se za določanje odpovednega roka
uporabljajo določbe pogodbe o dostopu ne glede na določbe prvega odstavka tega
člena, ki se v tem primeru ne uporablja, v celoti pa se uporabljajo določbe
prejšnjega odstavka.
(4) Odpoved pogodbe o dostopu ni možna, če odpoved
pogodbe zahteva le eden od solastnikov oziroma če za odločitev o odpovedi ni
dosežena večina, ki jo za veljavnost tega pravnega posla zahtevajo predpisi s
področja energetike in s področja upravljanja, vzdrževanja ali opravljanja
izboljšav na nepremičninah in v zvezi z nepremičninami, ki so v solastnini,
skupni lastnini ali v etažni lastnini.
(5) Pogodba o dostopu velja in zavezuje operaterja
zaprtega distribucijskega sistema in lastnika tudi v primeru, če je lastniku iz
kakršnegakoli razloga na njegovi strani prekinjena distribucija na njegovo
odjemno mesto in če v tem času na odjemnem mestu ni izkazana dobava zemeljskega
plina. Kljub temu ima lastnik pravico odpovedati pogodbo o dostopu pod pogoji
iz tega člena.
VI. NAČIN ZAGOTAVLJANJA SISTEMSKIH STORITEV
1. Sistemske storitve
63. člen
(naloge operaterja zaprtega distribucijskega sistema)
(1) Dejavnost operaterja zaprtega distribucijskega
sistema obsega:
-       
izvajanje distribucije;
-       
varno, zanesljivo in učinkovito obratovanje in vzdrževanje zaprtega
distribucijskega sistema v ekonomsko sprejemljivih pogojih, z obveznim
upoštevanjem varovanja okolja in energetske učinkovitosti;
-       
razvoj zaprtega distribucijskega sistema ob upoštevanju predvidenih
potreb uporabnikov sistema ter zahtev varnega in zanesljivega obratovanja
sistema;
-       
zagotavljanje dolgoročne zmogljivosti zaprtega distribucijskega sistema,
da omogoča razumne zahteve za priključitev na sistem in dostop do njega;
-       
zagotavljanje zanesljivosti dobave zemeljskega plina z ustrezno
zmogljivostjo in zanesljivostjo;
-       
zagotavljanje potrebnih podatkov uporabnikom, da lahko učinkovito
uveljavljajo dostop do sistema in njegovo uporabo, ki jih operater zaprtega
distribucijskega sistema zagotavlja uporabnikom v obsegu koriščenja dostopa.
(2) Operater zaprtega distribucijskega sistema ne izvaja
sistemskih storitev (npr. lastna raba za zagotavljanje delovanja sistema ali
izravnava odstopanj).
2. Način izvajanja nalog operaterja zaprtega
distribucijskega sistema
64. člen
(način izvajanja nalog)
Operater zaprtega distribucijskega sistema naloge iz
prejšnjega člena izvaja tako, da aktivnosti, potrebne za izvedbo nalog, izvaja
skladno z določbami tega akta, pri tem pa vodenje, upravljanje in zagotavljanje
dostopa do zaprtega distribucijskega sistema vključujejo predvsem naslednje
aktivnosti:
1.     
zagotavljanje dostopa do zaprtega distribucijskega sistema;
2.     
varno in zanesljivo obratovanje zaprtega distribucijskega sistema;
3.     
načrtovanje zaprtega distribucijskega sistema;
4.     
upravljanje zaprtega distribucijskega sistema;
5.     
usklajeno delovanje z operaterjem prenosnega sistema in operaterji
distribucijskih sistema v občinah, kjer se nahaja zaprti distribucijski sistem;
6.     
zagotavljanje potrebnih podatkov drugim operaterjem prenosnih in
distribucijskih sistemov, ki so povezana z omrežjem operaterja zaprtega
distribucijskega sistema;
7.     
zagotavljanje podatkov uporabnikom sistema in dobaviteljem zemeljskega
plina;
8.     
obdelavo podatkov in obračun omrežnine;
9.     
izvajanje ukrepov v primeru okvar in poškodb na zaprtem distribucijskem
sistemu;
10.  
izvajanje meritev.
VII. POSTOPKI ZA OBRATOVANJE ZAPRTEGA DISTRIBUCIJSKEGA
SISTEMA V KRIZNIH STANJIH
65. člen
(krizna stanja)
(1) Krizno stanje na zaprtem distribucijskem sistemu je
vsak nenačrtovani dogodek ali okoliščina večjih razsežnosti, zaradi katere je
moteno uravnoteženo obratovanje celotnega zaprtega distribucijskega sistema ali
njegovega dela in/ali je prekinjena ali ustavljena distribucija zemeljskega
plina.
(2) V primeru kriznih stanj zaprtega distribucijskega
sistema ima operater zaprtega distribucijskega sistema pravico in obveznost, da
takoj izvede možne tehnične ukrepe, s katerimi prepreči širjenje motenj, ter
vzpostavi nemoteno distribucijo zemeljskega plina.
66. člen
(obveščanje uporabnikov)
(1) Operater zaprtega distribucijskega sistema obvesti
uporabnike o nastanku kriznega stanja na način, kot je opredeljen za
nepredvidene prekinitve distribucije.
(2) Operater zaprtega distribucijskega sistema je dolžan
o nepredvideni prekinitvi distribucije v najkrajšem možnem času neposredno
obvestiti prizadete odjemalce.
(3) Obvestilo mora vsebovati:
-       
opredelitev območja, na katerem bo prekinjena distribucija in
-       
predvideno obdobje prekinitve distribucije, če je to mogoče določiti.
VIII. SPLOŠNI POGOJI ZA DOBAVO IN ODJEM ZEMELJSKEGA PLINA
1. Merjenje pretoka in določanje količin odjema
zemeljskega plina ter napake pri merjenju
67. člen
(merska enota za določanje količin)
(1) Odjem zemeljskega plina se meri v Nm3, če je na
odjemnem mestu vgrajen plinomer s prigrajenim korektorjem volumna.
(2) Če odjem zemeljskega plina ni merjen v Nm3 in se
meri s plinomeri brez korektorjev volumna, je merska enota za določanje količin
kubični meter (m3).
(3) Določitev količine odjema v Nm3 na podlagi meritev
iz prejšnjega odstavka se izvede skladno z določbami veljavne zakonodaje, ki
ureja način merjenja odjema zemeljskega plina.
(4) Določanje obračunskih količin odjema v kWh na
podlagi izmerjenega ali na drug način določenega volumna odjema se izvede
skladno z določbami veljavne zakonodaje, ki ureja način določanja odjema
zemeljskega plina.
68. člen
(merilne naprave)
Merilne naprave za ugotavljanje količin odjema zemeljskega
plina, ki morajo biti ustrezno certificirane in overjene, so:
-       
plinomeri, ki merijo in prikazujejo volumen odjema pri obratovalnih
(delovnih) pogojih;
-       
plinomeri s temperaturno korekcijo, ki merijo in prikazujejo volumen
odjema, korigiran na 288,15 °K (15 °C), ne izvajajo pa korekcije, vezane na
tlak, in
-       
korektorji volumna, ki v kombinaciji s plinomerom merijo in prikazujejo
volumen odjema pri normnih pogojih (pn=1,01325 bar in 273,15 °K (0 °C)).
69. člen
(napredni merilni sistem)
(1) Operater zaprtega distribucijskega sistema mora na
zahtevo lastnika zagotoviti možnost vgradnje naprednega merilnega sistema, ki
spodbuja dejavno sodelovanje odjemalcev na trgu dobave zemeljskega plina.
Stroške za vzpostavitev naprednega merilnega sistema v primerih odjemnih mest,
za katera takšen merilni sistem ni zahtevan s strani operaterja zaprtega
distribucijskega sistema, nosi lastnik.
(2) Operater distribucijskega sistema v Tehničnih
zahtevah opredeli kriterije, ki jih mora izpolnjevati napredni merilni sistem.
70. člen
(določitev in vgradnja merilne naprave)
(1) Vsa dela v zvezi z nameščanjem, premeščanjem in
vzdrževanjem merilnih naprav izvaja operater zaprtega distribucijskega sistema
ali po njegovem pooblastilu za to usposobljen izvajalec.
(2) Tip in velikost merilne naprave se določita v skladu
s pretočno tlačnimi karakteristikami odjema, v načrtu strojnih inštalacij. Če
načrt strojnih inštalacij ni izdelan, določi tip in velikost merilne naprave
operater zaprtega distribucijskega sistema. Vse merilne naprave morajo biti
overjene in označene z veljavno overitveno oznako, njihova vgradnja pa izvedena
skladno s predpisi. Po vgradnji merilne naprave in izvedbi zaplinjanja notranje
plinske napeljave izvajalec iz prejšnjega odstavka na priključke merilne
naprave namesti plombe ali zaščitne zaklepe. Plombirane elemente se namesti
tako, da je demontaža merilne naprave brez uničenja oziroma vidnega
poškodovanja plombirnega elementa onemogočena.
(3) Če je pri uporabniku zaradi sprememb pretočno
tlačnih razmer, namestitve ali odstranitve plinskih naprav potrebno zamenjati
merilno napravo z novo drugih dimenzij in karakteristik, nosi stroške nabave in
vgradnje nove merilne naprave lastnik.
71. člen
(uporaba merilnih naprav)
(1) V primerih, ko je delovni tlak (nadtlak zemeljskega
plina na merilnem mestu) manjši ali enak 100 mbar, se pretečene količine
zemeljskega plina merijo s plinomeri brez prigrajenega korektorja volumna, ne
glede na to, kje so nameščene merilne naprave.
(2) Pri delovnih tlakih manjših ali enakih 100 mbar in
pri maksimalnih pretokih Qmax>40 m3/h se na zahtevo
operaterja zaprtega distribucijskega sistema ali končnega odjemalca uporabljajo
plinomeri s prigrajenim korektorjem volumna.
(3) Pri delovnih tlakih višjih od 100 mbar, kjer pred
merilno napravo ni vgrajen regulator tlaka, ki bi zagotavljal konstantno
vrednost tlaka na merilnem mestu, se pretečene količine zemeljskega plina
merijo s plinomerom in prigrajenim korektorjem volumna.
72. člen
(pregledi merilnih naprav)
(1) Redne in izredne menjave izvaja operater zaprtega
distribucijskega sistema ali po njegovem pooblastilu za to usposobljen
izvajalec. Operater zaprtega distribucijskega sistema je odgovoren, da redno
nadzira, ali je vgrajena merilna oprema overjena v skladu z veljavno
zakonodajo. Uporabnik je dolžan navedeno omogočiti.
(2) Operater zaprtega distribucijskega sistema in
uporabnik imata poleg rednih pregledov pravico do izrednega pregleda merilne
naprave.
(3) Operater zaprtega distribucijskega sistema hrani
zamenjano merilno napravo še 30 dni po zamenjavi. V tem času ima lastnik
možnost kontrole stanja merilne naprave oziroma zahtevati izredni pregled merilne
naprave, po tem času pa se merilna naprava uniči, oziroma, če je predvidena
nadaljnja uporaba po pregledu pristojnega organa, se merilna naprava, namesti
na novo odjemno mesto. Zamenjava merilne naprave se izvede ob prisotnosti
končnega odjemalca in o tem se sestavi zapisnik.
(4) Če se pri izrednem pregledu izkaže, da je točnost
merilne naprave izven dopustnih meja, plača stroške takega pregleda operater
zaprtega distribucijskega sistema, v nasprotnem primeru pa tisti, ki je pregled
zahteval.
73. člen
(nedelovanje ali okvara merilne naprave)
(1) Če se ugotovi, da so zaradi nedelovanja ali okvare
merilne naprave (v nadaljnjem besedilu: okvara) količine predanega oziroma
pretečenega zemeljskega plina nepravilno merjene oziroma registrirane, se na
podlagi podatkov o porabi zemeljskega plina v preteklem obdobju in z
upoštevanjem obremenitvenega profila odjemnega mesta količine zemeljskega plina
določijo za obdobje od nastanka okvare do dneva njene odprave. Če dneva okvare
ni možno določiti, se količine odjema določijo za preteklo obdobje, in sicer
največ do 12 mesecev od dneva odprave napake oziroma do dneva, ko so bile
merilne naprave zadnjič odčitane, če je to krajše obdobje in odjemalec
vrednosti tega odčitka ni oporekal.
(2) Operater zaprtega distribucijskega sistema upošteva
okoliščine, v katerih je odjemalec prevzemal zemeljski plin v času, ko je
merilna naprava nepravilno merila oziroma registrirala količine predanega
zemeljskega plina.
(3) Če podatki o pretekli porabi letnih količin
zemeljskega plina niso razpoložljivi zaradi nove priključitve, krajše od
obdobja 12 mesecev, se izračun izvede na podlagi prvega odstavka tega člena z
upoštevanjem podatkov primerljivega odjemnega mesta.
74. člen
(obveznost odprave vzroka za napačno merjenje)
Če se ugotovi, da je meritev porabljenega zemeljskega plina
zaradi okvare merilnih naprav napačna, je operater zaprtega distribucijskega
sistema dolžan vzrok napačnega merjenja odpraviti v najkrajšem možnem času,
vendar najkasneje v roku 30 dni, uporabnik pa mu je dolžan to omogočiti.
2. Določitev distribuiranih količin zemeljskega plina
75. člen
(dnevno merjena odjemna mesta)
(1) Vsa odjemna mesta na distribucijskem sistemu, na
katerih končni odjemalec prevzame več kot 800.000 kWh zemeljskega plina na
leto, morajo biti opremljena z merilno opremo, ki omogoča beleženje količin
prevzetega plina na urni in dnevni ravni (dnevno merjena odjemna mesta) ter
shranjevanje in daljinski prenos merjenih podatkov.
(2) Vsa odjemna mesta, ki pripadajo več kot eni bilančni
skupini, morajo biti dnevno merjena.
(3) Operater zaprtega distribucijskega sistema mora
imeti vzpostavljen sistem dostopa do dnevnih vrednosti meritev za dnevno
merjena odjemna mesta iz prvega in prejšnjega odstavka.
(4) Lastniki odjemnih mest iz prvega in drugega odstavka
tega člena morajo na svoje stroške operaterju zaprtega distribucijskega sistema
omogočiti namestitev naprav za dnevno merjenje in daljinski prenos podatkov o
odjemu zemeljskega plina ter priklop in električno energijo za delovanje teh
naprav.
(5) Operater zaprtega distribucijskega sistema
zagotavlja dobaviteljem podatke za obračunske intervale dnevno merjenih
odjemnih mest skladno z določbami uredbe, ki ureja delovanje trga z zemeljskim
plinom.
76. člen
(določanje odjema zemeljskega plina za odjemna mesta brez
prigrajene merilne opreme za beleženje količin odjema na urni in dnevni ravni
(ne dnevno merjena odjemna mesta))
Operater zaprtega distribucijskega sistema določi dnevni
odjem ne dnevno merjenega odjemnega mesta skladno z določbami uredbe, ki ureja
delovanje trga z zemeljskim plinom.
77. člen
(obračunsko obdobje)
(1) Obračunsko obdobje je obdobje med dvema odčitkoma
merilne naprave oziroma obdobje, za katero se izvaja obračun.
(2) Operater zaprtega distribucijskega sistema izda
račun v zvezi z obračunskim obdobjem bodisi na podlagi odčitkov operaterja
zaprtega distribucijskega sistema bodisi na podlagi sporočenega števčnega
stanja s strani dobavitelja ali končnega odjemalca, ali na podlagi
obremenitvenega profila oziroma na podlagi kombinacije naštetih načinov.
78. člen
(poračunski odčitki)
(1) Operater zaprtega distribucijskega sistema pri
izvedbi poračuna upošteva odčitek števčnega stanja merilne naprave na odjemnem
mestu končnega odjemalca, pridobljen na podlagi:
-       
izvajanja odčitkov na odjemnem mestu s fizičnim obiskom in popisom
števčnega stanja s strani pooblaščene osebe operaterja zaprtega
distribucijskega sistema oziroma
-       
izvajanja daljinskih odčitkov števčnih stanj na odjemnem mestu z
vgrajeno merilno napravo, ki omogoča daljinski prenos podatkov o odjemu
zemeljskega plina. Za dnevno merjena merilna mesta operater zaprtega
distribucijskega sistema zagotovi stanje na merilni napravi z odčitkom merilne
naprave ob 6,00 zjutraj na zadnji dan obračunskega oziroma poračunskega
obdobja. Stanje na merilni napravi je hkrati tudi začetno stanje v zvezi z
naslednjim obračunskim oziroma poračunskim obdobjem.
(2) Uporabnik sistema je dolžan operaterju zaprtega
distribucijskega sistema zagotoviti prost in neoviran dostop do merilnih naprav
(plinomerov) skladno z osmim odstavkom 11. člena tega akta.
(3) Če uporabnik sistema ne omogoči prostega in
neoviranega dostopa do merilnih naprav, operater zaprtega distribucijskega
sistema ukrepa skladno z določbami energetske zakonodaje, ki ureja odklop po
predhodnem obvestilu.
(4) Operater zaprtega distribucijskega sistema poračuna
za odjemno mesto ne izvede, dokler ne pridobi odčitka števčnega stanja merilne
naprave skladno s prvim ali drugim odstavkom tega člena.
79. člen
(mesečni odčitki)
(1) Končni odjemalec lahko zadnjih pet dni v koledarskem
mesecu za potrebe izvedbe obračuna operaterju zaprtega distribucijskega
sistema, posreduje odčitek merilnega mesta, in sicer:
-       
s popisom števčnega stanja s strani končnega odjemalca, ki popis
števčnega stanja posreduje operaterju zaprtega distribucijskega sistema, in
sicer v roku, in na način, ki ju določi operater zaprtega distribucijskega
sistema oziroma
-       
s popisom števčnega stanja s strani končnega odjemalca, ki popis
števčnega stanja posreduje dobavitelju zemeljskega plina.
(2) Dobavitelj po prejetju števčnih stanj te posreduje
operaterju zaprtega distribucijskega sistema najkasneje do 10. ure
naslednji delovni dan v eni pošiljki, v okviru izmenjave podatkov med
operaterjem distribucijskega sistema in dobaviteljem. Skrajni rok za posredovanje
odčitkov operaterju zaprtega distribucijskega sistema s strani dobavitelja je
do 10. ure prvega delovnega dne v mesecu za pretekli koledarski mesec.
(3) Odčitek mora biti resničen in mora odražati dejansko
stanje na merilni napravi (plinomeru oziroma korektorju). Odčitki iz tega člena
niso poračunski odčitki in tudi ne morejo nadomestiti poračunskih odčitkov, ki
jih izvaja operater zaprtega distribucijskega sistema.
(4) Če vrednost odčitka števčnega stanja, ki ga je
posredoval končni odjemalec na način iz prvega odstavka tega člena, odstopa od
predvidene porabe, ocenjene s strani operaterja zaprtega distribucijskega
sistema v obdobju, za katerega se nanaša odčitek, lahko operater zaprtega
distribucijskega sistema v roku petih delovnih dni preveri resničnost odčitka s
fizičnim obiskom in popisom števčnega stanja merilnega mesta.
(5) Če števčno stanje s strani končnega odjemalca
oziroma dobavitelja ni posredovano na zadnji dan koledarskega meseca, operater
zaprtega distribucijskega sistema izvede mesečni obračun tako, da za obdobje od
dne, na katerega se nanaša sporočeno stanje, do konca koledarskega meseca oceni
porabo zemeljskega plina na podlagi obremenitvenega profila odjemnega mesta.
(6) Končni odjemalec lahko zahteva izredni odčitek
merilne naprave.
(7) Operater zaprtega distribucijskega sistema izredno
odčitavanje merilne naprave iz prejšnjega odstavka zaračuna končnemu odjemalcu
v skladu s cenikom ostalih storitev operaterja zaprtega distribucijskega
sistema.
(8) Določbe tega člena se smiselno uporabljajo tudi v
primeru, ko operater zaprtega distribucijskega sistema izdaja račune za daljše
časovno obdobje.
(9) Če je operater zaprtega distribucijskega sistema
izvedel odčitek na odjemnem mestu s fizičnim obiskom in popisom števčnega
stanja s strani pooblaščene osebe operaterja zaprtega distribucijskega sistema
oziroma če je merilno mesto opremljeno z naprednim merilnim sistemom, ki
omogoča daljinske odčitke, operater zaprtega distribucijskega sistema
prioritetno uporabi ta odčitek.
80. člen
(razvrstitev v odjemno skupino)
(1) Operater zaprtega distribucijskega sistema uvrsti
odjemno mesto v odjemno skupino skladno z aktom agencije, ki določa
metodologijo za obračunavanje omrežnine za distribucijski sistem zemeljskega
plina.
(2) Pri končnih odjemalcih z obračunskim obdobjem,
krajšim od enega leta, operater zaprtega distribucijskega sistema preveri
skladnost uvrstitve odjemnega mesta v odjemno skupino enkrat letno.
(3) Če operater zaprtega distribucijskega sistema na
podlagi prejšnjega odstavka ugotovi, da bi moralo biti odjemno mesto uvrščeno v
drugo odjemno skupino, odjemno mesto v naslednjem obračunskem obdobju prestavi
(uvrsti) v ustrezno odjemno skupino. Pred spremembo odjemne skupine mora
operater zaprtega distribucijskega sistema izvesti poračun količin.
(4) Razvrstitev odjemnega mesta v ustrezno odjemno
skupino se lahko na podlagi posebej upravičenih razlogov in obrazložene pisne
zahteve končnega odjemalca spremeni. Kot posebej upravičen razlog se šteje
nezasedenost nepremičnine, zmanjšana oziroma povečana poraba zaradi spremembe
načina oziroma namena porabe zemeljskega plina.
81. člen
(neupravičen odjem)
(1) Za neupravičen odjem zemeljskega plina se šteje:
1.     
odjem zemeljskega plina brez sklenjene pogodbe o dostopu;
2.     
odjem zemeljskega plina, ki ni merjen z merilno napravo za ugotavljanje
količin zemeljskega plina;
3.     
odjem zemeljskega plina, merjen z merilno napravo, ki ni overjena;
4.     
odjem zemeljskega plina, merjen z merilno napravo, katere overitev je
potekla, zamenjava merilne naprave pa ni mogoča, ker uporabnik tudi po treh
pozivih, posredovanih s strani operaterja zaprtega distribucijskega sistema, ni
omogočil dostopa do svojega merilnega mesta;
5.     
odjem zemeljskega plina, izveden z nedovoljenim posegom v zaprti
distribucijski sistem (distribucijski plinovodi ali priključki);
6.     
odjem zemeljskega plina, merjen z merilno napravo, pri kateri je
uporabnik nepooblaščeno odstranil oziroma poškodoval pečat merilne naprave
oziroma njene sestavne dele, zaščitni zaklep na merilni napravi ali plombo na
zaporni pipi;
7.     
odjem zemeljskega plina, merjen z merilno napravo, ki jo je uporabnik
namerno poškodoval;
8.     
odjem zemeljskega plina v obdobju odklopa;
9.     
odjem zemeljskega plina v primerih, ko uporabnik tudi po treh pozivih,
posredovanih s strani operaterja zaprtega distribucijskega sistema, ni omogočil
dostopa do svojega merilnega mesta za potrebe izvedbe odčitka oziroma na poziv
operaterja zaprtega distribucijskega sistema ni posredoval odčitka.
(2) Za vse obveznosti, ki nastanejo zaradi
neupravičenega odjema, je odgovoren lastnik.
(3) Neupravičen odjem se obračuna za obdobje od dneva
nastanka neupravičenega odjema do dneva ugotovitve neupravičenega odjema,
vendar največ za zastaralno obdobje po splošnih pravilih obligacijskega prava.
Če dneva nastanka neupravičenega odjema ni mogoče določiti, lahko operater
zaprtega distribucijskega sistema obračuna neupravičen odjem največ za
zastaralno obdobje iz prejšnjega stavka. Plačilo zapade v roku, navedenem na
računu.
(4) Pri določanju količin neupravičenega odjema operater
zaprtega distribucijskega sistema upošteva izmerjene količine, če ni
ugotovljenih posegov v merilno napravo. Če operater zaprtega distribucijskega
sistema ne more ugotoviti količin zemeljskega plina, določi količine, ki so
odvzete med trajanjem neupravičenega odjema, na podlagi porabe na odjemnem
mestu v preteklih treh koledarskih letih. Za odjemna mesta, za katera ni
podatka o odjemu v preteklih treh letih, oziroma je bila poraba ocenjena, se
letni odjem določi na podlagi projektantsko določene predvidene letne porabe,
ali na podlagi povprečne porabe primerljivih odjemalcev, če ni na voljo
projektantsko določene letne porabe.
(5) Neupravičena uporaba zaprtega distribucijskega
sistema se obračuna v skladu z aktom agencije, ki določa metodologijo za
obračunavanje omrežnine za distribucijski sistem zemeljskega plina.
Neupravičeno porabljeni zemeljski plin se zaračuna po ceni, ki je enaka ceni
zemeljskega plina za nujno oskrbo na dan izstavitve računa, povečani za 50
odstotkov.
(6) V primeru neupravičenega odjema zemeljskega plina
lahko operater zaprtega distribucijskega sistema uporabniku zaračuna tudi
morebitne druge stroške, ki jih ima v zvezi z neupravičenim odjemom v skladu s
cenikom ostalih storitev operaterja zaprtega distribucijskega sistema.
(7) Vsak neupravičeni odjem zemeljskega plina,
odstranitev ali poškodbo glavne zaporne pipe, merilne naprave, zapornih
elementov plinskih naprav in ostalih delov plinske napeljave ter nameščenih
uradnih žigov (zalivk) lahko operater zaprtega distribucijskega sistema prijavi
organom pregona in/ali energetskemu inšpektorju.
3. Način plačil in postopek opominjanja
82. člen
(redno odčitovalno obdobje, redno obračunsko obdobje,
poračunsko obdobje in izredni obračun)
(1) Redno odčitovalno obdobje je časovni interval, v
katerem operater zaprtega distribucijskega sistema izvaja redna odčitovanja
merilnih naprav (plinomerov).
(2) Poračunsko obdobje je časovni interval, na katerega
se nanaša poračun, izveden na podlagi poračunskega odčitka. Če poračun pokaže,
da so bili računi v tem poračunskem obdobju, izstavljeni na podlagi ocenjene
porabe previsoki, operater zaprtega distribucijskega sistema, presežek upošteva
pri naslednjih računih naslednjega poračunskega obdobja ali pa ga na izrecno
zahtevo končnega odjemalca vrne na njegov transakcijski račun.
(3) Za končne odjemalce z
naslednjimi predvidenimi letno distribuiranimi količinami zemeljskega plina (v
kWh) veljajo obdobja, določena v spodnji tabeli:


Predvidena letna
  distribuirana količina zemeljskega plina (kWh)

Redno odčitovalno
  obdobje

Redno obračunsko
  obdobje

Poračunsko obdobje


0–800.000

Mesec

Mesec

Mesec


Nad 800.000–

Ura

Mesec

Mesec


(4) Proti plačilu stroškov po ceniku ostalih storitev
operaterja zaprtega distribucijskega sistema, objavljenim na spletni strani
operaterja zaprtega distribucijskega sistema, lahko končni odjemalec kadarkoli
zahteva, da mu operater zaprtega distribucijskega sistema s sporočenim odčitkom
merilne naprave zaključi tekoče obračunsko obdobje in izstavi račun za to
obdobje (izredni obračun).
83. člen
(račun)
(1) Operater zaprtega distribucijskega sistema
uporabniku sistema zaračunava omrežnino za uporabo zaprtega distribucijskega
sistema (v nadaljnjem besedilu: omrežnina) in druge stroške oziroma obveznosti
skladno s predpisi, ki urejajo dejavnost operaterja zaprtega distribucijskega
sistema, ter pogodbo o dostopu.
(2) Storitve, ki jih izvaja operater zaprtega
distribucijskega sistema in niso zajete v omrežnini, operater zaprtega
distribucijskega sistema obračuna po ceniku ostalih storitev operaterja
zaprtega distribucijskega sistema, ki je objavljen na njegovi spletni strani.
(3) Rok za izstavitev računa je določen v aktu agencije,
ki ureja metodologijo za obračunavanje omrežnine za distribucijski sistem
zemeljskega plina.
(4) Če se je odjemalec v pogodbi o dobavi, ki jo je
sklenil z dobaviteljem, dogovoril za zaračunavanje omrežnine na enotnem računu,
je ne glede na prejšnji odstavek dolžan omrežnino plačati skladno z
dobaviteljevimi pogoji plačila.
(5) Če je končni odjemalec v zamudi s plačili, mu
operater zaprtega distribucijskega sistema zaračuna zakonske zamudne obresti,
stroške opominjanja in stroške izterjave v skladu z veljavno zakonodajo.
(6) Če poračunsko obdobje iz upravičenih razlogov na
strani uporabnika sistema ali operaterja zaprtega distribucijskega sistema
preseže obdobje enega meseca, operater zaprtega distribucijskega sistema na
koncu tega poračunskega obdobja opravi poračun distribuiranih količin
zemeljskega plina na podlagi izvedenega odčitka in izstavi račun z upoštevanjem
veljavnih cen v obračunskem mesecu, v katerem je bil poračun izveden. Operater
zaprtega distribucijskega sistema izvede poračunski odčitek in poračun
distribuiranih količin zemeljskega plina najkasneje 30 dni po preteku
poračunskega obdobja, ki je v tem primeru daljše od enega meseca.
84. člen
(enotni račun)
(1) Operater zaprtega distribucijskega sistema mora
omogočiti izdajanje enotnega računa s strani dobavitelja za dobavljeni
zemeljski plin in za uporabo zaprtega distribucijskega sistema za odjemna
mesta, za katera je dobavitelj pridobil soglasje končnega odjemalca in ima
sklenjen sporazum z operaterjem zaprtega distribucijskega sistema.
(2) Če končni odjemalec ni lastnik, mora za izvedbo
prejšnjega odstavka pridobiti izrecno soglasje lastnika in ga predložiti
operaterju zaprtega distribucijskega sistema (oziroma zanj dobavitelj).
(3) Operater zaprtega distribucijskega sistema in
dobavitelj skleneta sporazum o izdajanju enotnega računa s strani dobavitelja v
roku enega meseca od dneva prejema dobaviteljeve popolne zahteve za sklenitev
sporazuma.
(4) Operater zaprtega distribucijskega sistema lahko
zavrne sklenitev ali odstopi od sporazuma o izdajanju enotnega računa, če
dobavitelj ne zagotavlja ustreznega zavarovanja plačila za prevzete obveznosti
iz sporazuma, o čemer operater zaprtega distribucijskega sistema obvesti tudi
uporabnika.
(5) Operater zaprtega distribucijskega sistema
dobavitelju posreduje podatke za izdajo enotnega računa na način, določen v
naslednjem oddelku tega poglavja tega akta.
85. člen
(opominjanje)
(1) Če končni odjemalec posameznega računa ne poravna v
navedenem plačilnem roku, ga operater zaprtega distribucijskega sistema z
opominom pozove k plačilu zapadlih obveznosti v naknadnem roku, ki za
gospodinjske odjemalce ne sme biti krajši od 15 dni, za poslovne odjemalce pa
ne sme biti krajši od osem dni. Prvi opomin se odjemalcu ne zaračuna. Če v
naknadnem roku obveznosti niso poravnane, lahko operater distribucijskega
sistema s ponovnim opominom odjemalca obvesti tudi o nameravanem odklopu.
Strošek drugega opomina je določen s cenikom ostalih storitev operaterja
distribucijskega sistema.
(2) Če končni odjemalec tudi v dodatno določenem roku ne
poravna zapadlih obveznosti, ga operater zaprtega distribucijskega sistema
odklopi skladno z 51. členom tega akta.
4. Obveščanje in izmenjava podatkov
86. člen
(dostop do podatkov o porabi in obveščanje o porabi končnih
odjemalcev)
(1) Operater zaprtega distribucijskega sistema
zagotavlja končnim odjemalcem podatke o njihovi porabi zemeljskega plina ter o
značilnostih te porabe, ki vključujejo letno porabo zemeljskega plina,
distribuirano po mesecih na podlagi obremenitvenega profila ali dejanskih
odčitkov, če so bili izvedeni mesečno oziroma za obdobja krajša od enega leta.
(2) Operater zaprtega distribucijskega sistema posreduje
na pisno zahtevo končnega odjemalca oziroma pooblaščenca končnemu odjemalcu
oziroma pooblaščencu podatke o porabi zemeljskega plina na odjemnem mestu in
porabi končnega odjemalca:
-       
letno porabo v zadnjih dveh letih;
-       
porabo v zadnjih dveh obračunskih obdobjih;
-       
mesečno porabo zadnjih 12 mesecev.
(3) Za ne dnevno merjena odjemna mesta operater zaprtega
distribucijskega sistema pri posredovanih podatkih navede način določitve
podatkov o porabi (dejanski odčitki ali uporaba obremenitvenega profila).
(4) Ne glede na drugi odstavek tega člena operater
zaprtega distribucijskega sistema za dnevno merjena odjemna mesta končnemu
odjemalcu posreduje podatke o dnevni porabi za zadnjih 12 mesecev.
(5) Operater zaprtega distribucijskega sistema podatke
pripravi na podlagi že pridobljenih ali izračunanih podatkov o porabi
odjemalca.
(6) Operater zaprtega distribucijskega sistema posreduje
zahtevane podatke iz drugega odstavka tega člena končnemu odjemalcu ali
pooblaščencu prek elektronske pošte, spletnega portala operaterja zaprtega
distribucijskega sistema ali enotne informacijske platforme, ki je namenjena
izmenjavi podatkov ob menjavi dobavitelja, v roku pet delovnih dni.
(7) Operater zaprtega distribucijskega sistema podatke
iz drugega odstavka tega člena, zagotavlja brezplačno.
87. člen
(izmenjava podatkov z dobavitelji in obveščanje končnih
odjemalcev)
(1) Operater zaprtega distribucijskega sistema
zagotavlja dobaviteljem podatke, potrebne za opravljanje dejavnosti
dobavitelja.
(2) Obveščanje končnega odjemalca poteka v elektronski
obliki ali pisni obliki skladno z odločitvijo odjemalca, ki jo ta navede v
pogodbi ali jo kasneje na nedvoumen način sporoči operaterju zaprtega
distribucijskega sistema. Če postopke za odjemalca ureja dobavitelj, se
obveščanje dobavitelja šteje za obveščanje odjemalca in posebno obveščanje
odjemalca ni potrebno.
5. Menjava dobavitelja
88. člen
(postopek menjave dobavitelja)
Za postopke menjave dobavitelja se uporabljajo določbe EZ-1
in veljavnih predpisov, ki urejajo postopek izvedbe menjave dobavitelja.
6. Kakovost zemeljskega plina
89. člen
(kakovost zemeljskega plina)
(1) Kakovost prevzetega zemeljskega plina na prevzemnem
mestu se spremlja mesečno s certifikati o sestavi zemeljskega plina, ki jih
operaterju zaprtega distribucijskega sistema posreduje operater prenosnega
sistema, za zemeljski plin iz prenosnega sistema oziroma uporabnik, od katerega
operater zaprtega distribucijskega sistema prevzame zemeljski plin v zaprti
distribucijski sistem.
(2) Vsak dobavitelj, ki dobavlja zemeljski plin
odjemalcem, priključenim na zaprti distribucijski sistem, je dolžan na zahtevo
operaterja zaprtega distribucijskega sistema predložiti specifikacijo o
količini in sestavi zemeljskega plina, ki ga je predal v distribucijo.
(3) Operater zaprtega distribucijskega sistema je dolžan
sprejeti v distribucijo le zemeljski plin z lastnostmi, določenimi v Tehnični
specifikaciji kakovosti zemeljskega plina iz Priloge 1, ki je sestavni del
tega akta. Če kakovost zemeljskega plina odstopa od te specifikacije, operater
zaprtega distribucijskega sistema ni dolžan prevzeti zemeljskega plina v
distribucijo.
(4) Operater zaprtega distribucijskega sistema ima
pravico, da končnemu odjemalcu na odjemnem mestu predaja zemeljski plin z
drugačno sestavo, kot je tista na prevzemnem mestu, če zemeljski plin ustreza
zahtevanim lastnostim iz Priloge 1.
(5) Zemeljski plin na območju ZDS Štore ni odoriran.
Operater zaprtega distribucijskega sistema, distribuira ne odoriran zemeljski
plin uporabnikom zaprtega distribucijskega sistema, pod naslednjimi pogoji:
-       
uporaba nadomestnih metod ali sredstev za ugotavljanje tesnosti;
-       
ustrezna usposobljenost osebja, ustrezno urejena protipožarna zaščita;
-       
urejena zaščita in osebna varovalna oprema na delovnem mestu;
-       
seznanitev končnih odjemalcev o potrebnem obveznem izvajanju varnostnih
ukrepov pri uporabi neodoriranega zemeljskega plina.
7. Reklamacije
90. člen
(reklamacije)
Reklamacijo zoper račun, ki ga je izdal operater zaprtega
distribucijskega sistema, lahko oseba, na katero je račun naslovljen, vloži
pisno do zapadlosti računa. Priložiti je potrebno kopijo reklamiranega računa,
ali navesti številko in datum računa in obrazložitev razlogov za reklamiranje
računa. Reklamacija ne zadrži plačila nespornega dela računa.
IX. PREHODNA IN KONČNA DOLOČBA
91. člen
(prehodna določba)
Če plinomer s prigrajenim korektorjem volumna meri odjem v
Sm3, se izvede prehod na meritev v Nm3 ob prvi menjavi korektorja, izvedena po
uveljavitvi tega akta.
92. člen
(začetek veljavnosti)
Ta akt začne veljati petnajsti dan po objavi v Uradnem listu
Republike Slovenije.
Št. IRŠ/087-BS
Štore, dne 21. maja 2021
EVA 2021-2430-0078
Petrol d.d.
predsednica uprave 
mag. Nada Drobne Popovič
Član uprave 
mag. Jože Bajuk

Priloga
1: Tehnične specifikacije kakovosti zemeljskega plina 