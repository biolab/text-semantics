I. SPLOŠNE DOLOČBE
1. člen
(vsebina sklepa)
Ta sklep določa:
1.    
pravila varnega in skrbnega poslovanja družbe za upravljanje, ki
vključujejo:
a.   
pogoje in zahteve glede organizacijskega ustroja iz 1. točke prvega
odstavka 68. člena Zakona o investicijskih skladih in družbah za upravljanje
(Uradni list RS, št. 31/15, 81/15, 77/16, 77/18 in
161/21; v nadaljnjem besedilu ZISDU-3);
b.   
potrebne lastnosti administrativnih in računovodskih postopkov ter
informacijskega sistema iz 2. točke prvega odstavka 68. člena ZISDU-3 vključno
s podrobnejšimi pravili glede postopkov za določitev natančne in neodvisne
ocene vrednosti nepremičnin iz drugega odstavka 204. člena ZISDU-3;
c.   
potrebne lastnosti sistema notranjih kontrol iz 3. točke prvega odstavka
68. člena ZISDU-3;
d.   
podrobnejšo vsebino in način vodenja evidenc iz 69. člena ZISDU-3,
vključno z evidenco imetnikov investicijskih kuponov iz četrtega odstavka 226.
člena ZISDU-3 in seznamom povezanih oseb iz četrtega odstavka 19. člena
ZISDU-3;
e.   
način minimiziranja tveganja oškodovanja investicijskega sklada oziroma
strank družbe za upravljanje iz drugega odstavka 68. člena ZISDU-3, vključno s
politiko uveljavljanja glasovalnih pravic;
f.   
ukrepe za neprekinjeno poslovanje iz 72. člena ZISDU-3;
2.    
potrebne lastnosti sistema prejemkov iz 73.a. člena ZISDU-3;
3.    
merila za določitev pomembne družbe za upravljanje iz drugega odstavka
73.c člena ZISDU-3;
4.    
pravila ravnanja družbe za upravljanje;
5.    
dodatne pogoje, ki jih mora izpolnjevati družba za upravljanje, ki
opravlja storitve gospodarjenja s finančnimi instrumenti in pomožne storitve.
2. člen
(prenos direktiv Evropske Unije in uporaba smernic
Evropskega organa za vrednostne papirje in trge)
(1) S tem sklepom se v pravni red Republike Slovenije prenaša
Direktiva Komisije št. 2010/43/EU z dne 1. julija 2010 o izvajanju Direktive
2009/65/ES Evropskega parlamenta in Sveta o organizacijskih zahtevah,
navzkrižjih interesov, poslovanju, obvladovanju tveganja ter vsebini sporazuma
med depozitarjem in družbo za upravljanje (UL L št. 176 z dne 10. 7. 2010, str.
42) zadnjič spremenjena z Delegirano direktivo Komisije (EU) 2021/1270 z dne
21. aprila 2021 o spremembi Direktive 2010/43/EU v zvezi s tveganji glede
trajnostnosti in dejavniki trajnostnosti, ki jih je treba upoštevati pri
kolektivnih naložbenih podjemih za vlaganja v prenosljive vrednostne papirje
(KNPVP) (UL L št. 277 z dne 2. 8. 2021, str. 141).
(2) S tem sklepom se odloča o uporabi Smernic za premišljene
politike prejemkov na podlagi direktive o kolektivnih naložbenih podjemih za
vlaganja v prenosljive vrednostne papirje (KNPVP) (št. ESMA/2016/575-SL z dne
14. 10. 2016).
3. člen
(pojmi)
Za namene tega sklepa veljajo naslednje opredelitve pojmov:
1.    
»investicijski sklad« pomeni investicijski sklad, kot ga opredeljuje
prvi odstavek 5. člena ZISDU-3, razen če ta sklep ne določa drugače;
2.    
»kompleksen investicijski sklad« pomeni investicijski sklad iz drugega
odstavka 14. člena Sklepa o ključnih elementih investicijskega sklada ter tipih
in vrstah investicijskih skladov (Uradni list RS, št.
100/15, 16/17 in 80/19);
3.    
»stranka« pomeni investicijski sklad, za katerega družba za upravljanje
opravlja storitve upravljanja investicijskih skladov oziroma vsako fizično ali
pravno osebo oziroma katerikoli drug podjem, za katerega družba za upravljanje
opravlja storitve gospodarjenja s finančnimi instrumenti oziroma pomožne
storitve;
4.    
»enota« pomeni enoto, kot jo opredeljuje 28. člen ZISDU-3;
5.    
»imetnik enote« pomeni vsako fizično osebo, pravno osebo in drug subjekt
zasebnega ali javnega prava, ki je imetnik enot investicijskega sklada, ki
javno zbira premoženje;
6.    
»vlagatelj« pomeni imetnika enote oziroma potencialnega imetnika enote;
7.    
»zadevna oseba« v zvezi z družbo za upravljanje pomeni:
a.   
člana uprave, izvršnega direktorja ali poslovodjo družbe za upravljanje;
b.   
zaposlenega v družbi za upravljanje ter vsako drugo fizično osebo,
katerega storitev je na voljo družbi za upravljanje in je pod njenim nadzorom,
in ki je vključena v storitev upravljanja premoženja investicijskih skladov, ki
jo zagotavlja družba za upravljanje;
c.   
fizično osebo, ki se neposredno ukvarja z izvajanjem storitev za družbo
za upravljanje na podlagi pogodbe o prenosu posameznih storitev oziroma poslov
upravljanja investicijskih skladov;
8.    
»uprava« pomeni izvršne direktorje, upravo družbe za upravljanje oziroma
poslovodjo družbe za upravljanje;
9.    
»nadzorni svet« pomeni nadzorni svet oziroma člane upravnega odbora, ki
niso izvršni direktorji;
10.  »višje
vodstvo« pomeni vodstveno raven, ki je neposredno podrejena upravi družbe za
upravljanje in odgovorna za sprejemanje tekočih poslovno-operativnih odločitev
v zvezi s poslovanjem družbe za upravljanje, za upravljanje premoženja in za
upravljanje tveganj;
11.  »zaposleni«
so osebe, ki poleg članov uprave za družbo za upravljanje opravljajo naloge na
podlagi pogodbe o zaposlitvi, sklenjene z družbo za upravljanje;
12.  »ključni
zaposleni« pomeni upravo in višje vodstvo;
13.  »ključni
delovni proces« je proces, ki je nujen za neprekinjeno ter varno in skrbno
opravljanje storitev upravljanja investicijskih skladov oziroma storitve
gospodarjenja z vrednostnimi papirji za stranke oziroma za neprekinjeno
opravljanje poslov upravljanja investicijskih skladov oziroma poslov v zvezi z
gospodarjenjem z vrednostnimi papirji;
14.  »tveganje
skladnosti« je tveganje zakonskih ali regulativnih sankcij, pomembnih finančnih
izgub ali izgube ugleda družbe za upravljanje zaradi neskladnosti delovanja
družbe za upravljanje z relevantnimi predpisi in standardi dobre prakse;
15.  »provizija
za uspešnost« je variabilna provizija, ki se nanaša na uspešnost
investicijskega sklada, in jo v korist zaposlenih s posebno naravo dela izplača
družba za upravljanje;
16.  »variabilni
prejemki« so del celotnih prejemkov zaposlenega, ki je odvisen od vnaprej
določenih meril uspešnosti poslovanja družbe za upravljanje, njene
organizacijske enote, investicijskih skladov, ki jih upravlja, in posameznega
zaposlenega, ter so predmet prilagoditve tveganjem;
17.  »fiksni
prejemki« so razlika med celotnimi in variabilnimi prejemki zaposlenega;
18.  »malus«
je oblika naknadne prilagoditve prejemkov tveganjem, na podlagi katere lahko
družba za upravljanje ne izplača dela ali celote odloženih prejemkov,
dodeljenih na podlagi prevzetih tveganj in uspešnosti poslovanja družbe za
upravljanje, njene organizacijske enote, investicijskega sklada in posameznega
zaposlenega;
19.  »vračilo
prejemkov« je dogovor, ki vsebuje privolitev zaposlenega, da bo v določenih
okoliščinah družbi za upravljanje vrnil prejemke, in sicer tako vnaprej
izplačane kot tudi odložene variabilne prejemke;
20.  »obdobje
zadržanja« je obdobje, v katerem dospelih variabilnih prejemkov že izplačanih v
obliki instrumentov, ni mogoče prodati;
21.  »obračunsko
obdobje« je obdobje, v katerem se za namen določitve prejemkov zaposlenega
ocenjuje in meri njegova uspešnost;
22.  »obdobje
odložitve« je obdobje, v katerem se po koncu obračunskega obdobja odloži
izplačilo variabilnih prejemkov;
23.  »osebna
transakcija« je posel s finančnimi instrumenti, ki ga sklene zadevna oseba
oziroma je sklenjen za račun te osebe, če je izpolnjen vsaj eden od navedenih
kriterijev:
a.   
oseba ravna izven svojega rednega opravljanja del in nalog;
b.   
posel je sklenjen za račun zadevne osebe oziroma za račun ožjega
družinskega člana te osebe ali osebe, ki je v razmerju tesne povezanosti s to
osebo;
24.  »trajni
nosilec podatkov« je sredstvo, ki omogoča stranki shraniti nanjo osebno
naslovljene informacije na način, ki ji bo omogočal dostop do teh informacij
ter njihovo reprodukcijo v nespremenjeni obliki v določenem časovnem obdobju,
glede na namen teh informacij;
25.  »OTC
izvedeni finančni instrumenti« so izvedeni finančni instrumenti s katerimi se
trguje na trgu institucionalnih vlagateljev;
26.  »skupina«
je skupina kot jo določa zakon, ki ureja finančne konglomerate;
27.  »izvedbeno
mesto« pomeni organiziran trg, večstranski sistem trgovanja (MTF), organizirani
sistem trgovanja (OTF), sistematični internalizator ali vzdrževalec trga kot
jih določa zakon, ki ureja trg finančnih instrumentov ali drug zagotovitelj
likvidnosti oziroma druga oseba, ki v tretji državi opravlja podobno funkcijo;
28.  »korporativna
akcija« pomeni poslovni dogodek v zvezi s finančnim instrumentom in/ali
njegovim izdajateljem;
29.  »Mednarodni
standardi ocenjevanja vrednosti« so veljavni standardi ocenjevanja vrednosti,
ki jih sprejme Odbor za mednarodne standarde ocenjevanja vrednosti;
30.  »Hierarhija
pravil notranjega revidiranja« je veljavna hierarhija pravil notranjega
revidiranja, ki jo sprejme Slovenski inštitut za revizijo;
31.  »Hierarhija
pravil ocenjevanja vrednosti« je veljavna hierarhija pravil ocenjevanja
vrednosti, ki jo sprejme Slovenski inštitut za revizijo;
32.  »vrednotenje«
pomeni »ocenjevanje vrednosti«, kot je opredeljeno z Mednarodnimi standardi
ocenjevanja vrednosti;
33.  »cena«
je znesek, po katerem povprašujemo in ki je ponujen ali plačan za neko
sredstvo; zaradi finančnih zmožnosti, motivacij ali posebnih interesov
določenega kupca ali prodajalca je plačana cena lahko drugačna od vrednosti, ki
bi jo lahko pripisali temu sredstvu;
34.  »datum
ocenjevanja vrednosti« pomeni datum, za katerega velja mnenje o ocenjeni
vrednosti, pri čemer mora vključevati tudi uro, ob kateri mnenje velja, če se
vrednost tovrstnega sredstva lahko pomembno spremeni v enem samem dnevu;
35.  »tveganje
glede trajnostnosti« pomeni tveganje glede trajnostnosti, kot je opredeljeno v
22. točki 2. člena Uredbe (EU) 2019/2088 Evropskega parlamenta in Sveta z dne
27. novembra 2019 o razkritjih, povezanih s trajnostnostjo, v sektorju
finančnih storitev (UL L 317 z dne 9. 2. 2019, str. 1; v nadaljnjem besedilu:
Uredba (EU) 2019/2088);
36.  »dejavniki
trajnostnosti« pomenijo dejavnike trajnostnosti, kot so opredeljeni v 24. točki
2. člena Uredbe (EU) 2019/2088.
II. PRAVILA VARNEGA IN SKRBNEGA POSLOVANJA
1. Organizacijski ustroj družbe za upravljanje
4. člen
(splošne zahteve)
(1) Družba za upravljanje mora upoštevaje značilnosti, obseg
in zapletenost storitev in poslov, ki jih opravlja, izpolnjevati splošne
organizacijske zahteve tako, da:
1.    
pripravi, izvaja in vzdržuje postopke odločanja ter organizacijsko
strukturo, ki jasno in na dokumentiran način določa linije poročanja in
razporeja naloge, pooblastila in odgovornosti;
2.    
zaposli osebje, ki razpolaga z usposobljenostjo, znanjem in
strokovnostjo, ki so potrebni za izvrševanje dodeljenih odgovornosti;
3.    
zagotovi, da so vse zadevne osebe seznanjene s postopki, ki jih morajo
upoštevati za pravilno izvrševanje svojih odgovornosti;
4.    
zagotovi, da posameznim zadevnim osebam, ki opravljajo več nalog, to ne
preprečuje opravljanja posamezne naloge na preudaren, pošten in strokoven način
ter ustrezno razmeji naloge, ki jih ne more opravljati ista oseba, pri tem mora
biti v vsakem trenutku zagotovljena ločenost izvajanja posameznih aktivnosti od
kontrole teh aktivnosti;
5.    
vzdržuje primerne in urejene evidence svojih poslov in dokumentov v
zvezi z notranjo organizacijo in postopki;
6.    
vzpostavi, izvaja in vzdržuje učinkovito notranje poročanje ter pretok
informacij na vseh ustreznih ravneh;
7.    
sprejme, izvaja in vzdržuje računovodske politike in postopke, ki ji
omogočajo, da izdela in pravočasno posreduje finančna in druga poročila, ki
prikazujejo resnično in pošteno sliko ter so skladna z vsemi veljavnimi
računovodskimi standardi in drugimi pravili;
8.    
vzpostavi, izvaja in vzdržuje primerne notranje kontrolne mehanizme,
katerih namen je zagotoviti skladnost z odločitvami in postopki na vseh ravneh
družbe za upravljanje;
9.    
vzpostavi, izvaja in vzdržuje sisteme ter postopke, ki so primerni za
ohranjanje varnosti, celovitosti, sledljivosti, zanesljivosti in zaupnosti
informacij;
10.  spremlja
in redno ocenjuje primernost in učinkovitost svojih sistemov in notranjih
kontrol, ter sprejme primerne ukrepe za odpravljanje pomanjkljivosti;
11.  sprejme,
izvaja in vzdržuje primerno politiko zagotavljanja neprekinjenega poslovanja, katere
cilj je zagotoviti, da se ohranjajo ključni podatki in opravljanje ključnih
nalog ter da se storitve in posli družbe za upravljanje v primeru izpada
sistemov in postopkov ne prekinejo, ali, kadar to ni mogoče, zagotoviti
pravočasno obnovitev podatkov in pravočasno nadaljevanje opravljanja storitev in
poslov družbe za upravljanje;
12.  sprejme,
izvaja in vzdržuje dokumentirano politiko provizij in upravičenih stroškov, ki
se zaračunavajo vlagateljem oziroma izplačujejo iz sredstev sklada.
(2) Pri izpolnjevanju zahtev iz 1., 3., 5., 6. in 8. točke
prejšnjega odstavka mora družba za upravljanje upoštevati tudi tveganja glede
trajnostnosti.
5. člen
(organizacija poslovanja)
(1) Organizacija poslovanja družbe za upravljanje z natančno
opredeljenimi pristojnostmi in odgovornostmi posameznih organizacijskih enot in
razmerji do drugih organizacijskih enot zagotavlja pogoje za učinkovito vodenje
družbe za upravljanje.
(2) Organizacija poslovanja družbe za upravljanje z ustrezno
funkcionalno in prostorsko razmejitvijo organizacijskih enot in delovnih mest
omejuje oziroma preprečuje nastanek nasprotij med interesi strank in
vlagateljev ter interesi družbe za upravljanje in njenih zaposlenih. Poslovni
prostori družbe za upravljanje morajo biti funkcionalno in prostorsko ločeni od
drugih družb, tudi od lastniško ali upravljavsko povezanih družb.
(3) Družba za upravljanje zagotavlja transparenten in
dokumentiran potek sprejemanja poslovnih odločitev v posameznih ključnih
delovnih procesih ter ustrezen pretok informacij in dokumentacije med
organizacijskimi enotami ter med njimi in drugimi osebami, vključenimi v
posamezen delovni proces, ki so potrebne za sprejemanje odločitev.
(4) Organizacijska struktura družbe za upravljanje mora
omogočati učinkovito komunikacijo in sodelovanje na vseh organizacijskih
ravneh, vključno z ustreznim pretokom informacij navzgor in navzdol. Pretok
informacij navzgor je ustrezen, če omogoča posameznim vodstvenim ravnem dostop
do informacij, ki so pomembne za sprejemanje poslovnih odločitev ter odločitev
glede upravljanja tveganj. Pretok informacij navzdol je ustrezen, če omogoča
zaposlenim dostop do znanj, ki so pomembna za izpolnjevanje njihovih
pristojnosti in nalog.
(5) Družba za upravljanje lahko opravljanje posameznih
ključnih delovnih procesov, ki niso storitve in posli iz 99. člena ZISDU-3 za
katere se pri prenosu njihovega opravljanja uporablja 3. 4. poglavje ZISDU-3,
prenese na drugo osebo (v nadaljevanju tega odstavka: pooblaščenec), pri čemer
pri odločanju o tem, ali pooblaščenec šteje za usposobljenega in sposobnega
prevzeti naloge, družba za upravljanje deluje s potrebno skrbnostjo ter
upošteva naravo nalog, ki jih bo opravljal pooblaščenec. Družba za upravljanje
zagotovi, da pooblaščenec v zvezi z dejavnostjo, ki jo bo opravljal, izpolnjuje
vse organizacijske zahteve, ki jih za navedeno dejavnost predpisujeta ZISDU-3
in ta sklep, ter zahteve glede navzkrižij interesov, kot jih določa 5. poglavje
tega sklepa.
(6) O prenosu iz prejšnjega odstavka družba za upravljanje
obvesti Agencijo v rokih in na način, kot to določa sklep, ki ureja poročanje
družb za upravljanje Agenciji.
6. člen
(delovni proces)
(1) Družba za upravljanje opredeli potek izvajanja ključnih
delovnih procesov in zagotovi, da se ti procesi izvajajo v skladu s
predpisanimi politikami in postopki.
(2) Ključni delovni procesi se izvajajo na podlagi postopkov,
ki vključujejo opis delovnega procesa z seznamom aktivnosti in delovna navodila
za posamične aktivnosti.
(3) Družba za upravljanje zagotovi ustrezno stopnjo
podrobnosti postopkov in navodil vključno z opisom organizacijske in
poslovno-operativne strukture družbe za upravljanje, sistema dodeljevanja
nalog, hierarhije sprejemanja odločitev ter pristojnosti in odgovornosti
zaposlenih. Stopnja podrobnosti postopkov in navodil je odvisna od značilnosti,
obsega in zapletenosti delovnih procesov ter potencialnih tveganj. V primeru
kakršnih koli sprememb delovnih procesov ali pripadajočih aktivnosti morajo
biti postopki in navodila ustrezno in nemudoma ažurirana.
(4) Zaposleni morajo biti seznanjeni z vsebino tistih
postopkov in navodil, ki jih potrebujejo za izpolnjevanje vseh svojih delovnih
aktivnosti.
7. člen
(odgovornosti višjega vodstva)
(1) Višje vodstvo mora uresničevati svoje odgovornosti v
zvezi z vsakodnevnim poslovanjem družbe za upravljanje na način, ki je skladen
s sprejetimi cilji, strategijami in politikami ter ob upoštevanju sprejete
nagnjenosti k tveganjem in limitov tveganj, kjer ti obstajajo, s sposobnostjo
za prevzemanje tveganj ter s spodbudami, ki izhajajo iz politik in praks
prejemkov za to kategorijo zaposlenih družbe za upravljanje.
(2) Organiziranost ter postopki delovanja in sprejemanja
odločitev višjega vodstva morajo biti pregledni ter morajo temeljiti na
natančno opredeljenih, doslednih in uveljavljenih pristojnostih in
odgovornostih posameznih funkcij višjega vodstva, vključno z ustreznim
poročanjem upravi in nadzornemu svetu o zadevah, ki so potrebne za
uresničevanje odgovornosti uprave in nadzornega sveta.
8. člen
(nadzor nad višjim vodstvom)
Uprava mora zagotoviti učinkovit nadzor nad višjim vodstvom v
zvezi z njegovimi odgovornostmi in pristojnostmi, ter opredelitvijo ustreznih
ukrepov za primer neupoštevanja korporativnih vrednot družbe za upravljanje in
kulture upravljanja tveganj.
9. člen
(zaposleni)
(1) Družba za upravljanje mora zaposlovati zadostno število
ustrezno izobraženih, strokovno usposobljenih in izkušenih oseb, glede na
potrebe svoje organizacijske strukture, obsega in zahtevnosti delovnih procesov
ter izpostavljenosti tveganjem. Strokovna usposobljenost in izkušnje zaposlenih
morajo ustrezati njihovim pristojnostim in odgovornostim ter zahtevnosti
delovnih aktivnosti, ki jih opravljajo.
(2) Ključni zaposleni morajo imeti ustrezno znanje in
izkušnje s področja poslovanja družbe za upravljanje, ter izpolnjevati
standarde ustrezne profesionalne skrbnosti iz sklepa Agencije, ki ureja
skrbnost članov uprave in članov nadzornega sveta družbe za upravljanje.
(3) Družba za upravljanje v primeru odsotnosti vsakega
zaposlenega zagotovi njegovo nadomeščanje. V primeru odsotnosti ključnega
zaposlenega mora imeti oseba, ki ga nadomešča, ustrezno pooblastilo za
zastopanje in odločanje. Družba za upravljanje zagotovi, da odsotnost z
delovnega mesta ali prekinitev delovnega razmerja s ključnim zaposlenim ne
vpliva negativno na delovni proces in poslovanje družbe za upravljanje skladno
s predpisi.
(4) Družba za upravljanje zagotavlja, da sistem plačevanja in
nagrajevanja zaposlenih ne spodbuja k škodljivemu prevzemanju tveganj.
(5) V primeru, da družba za upravljanje pisno pooblasti osebe
iz 122. člena ZISDU-3, da v njenem imenu opravljajo posamezne storitve oziroma
posle, ki v skladu z 99. členom ZISDU-3 spadajo pod storitve upravljanja
investicijskih skladov, oziroma s pooblastilom prenese opravljanje posameznega
ključnega delovnega procesa iz tega sklepa, ki ni storitev oziroma posel iz 99.
člena ZISDU-3 (v nadaljnjem besedilu: pooblaščenec), se pri ugotavljanju
ustreznega števila zaposlenih iz prvega odstavka tega člena upošteva tudi
število fizičnih oseb, ki pri pooblaščencu opravljajo storitve za družbo za
upravljanje, če je na takšen način mogoče zagotoviti, da bo poslovanje družbe
za upravljanje, upoštevaje obseg in zahtevnost poslovnih aktivnosti ter
izpostavljenost tveganjem, skladno s tem sklepom.
(6) Družba za upravljanje mora pri izpolnjevanju zahtev iz 2.
in 4. točke prvega odstavka 4. člena tega sklepa in prvega odstavka tega člena
ter za namen zagotavljanja učinkovitega nadzora nad storitvami oziroma posli,
ki jih je prenesla na pooblaščenca, in za upravljanje tveganj povezanih z
nadzorom nad temi storitvami oziroma posli, zagotavljati ustrezno znanje in
zmogljivosti za učinkovito vključevanje tveganj glede trajnostnosti.
10. člen
(organizacijska kultura)
Družba za upravljanje vzpostavi trdno organizacijsko kulturo,
ki temelji na visokih strokovnih standardih poslovanja in etičnih vrednotah ter
pozitivnem odnosu zaposlenih do notranjih kontrol.
2. Računovodski in administrativni postopki ter elektronska
podpora poslovanju
11. člen
(računovodski postopki)
(1) Družba za upravljanje z uporabo računovodskih politik in
postopkov iz 7. točke 4. člena tega sklepa zagotavlja zaščito imetnikov enot
investicijskih skladov.
(2) Računovodstvo investicijskih skladov oziroma podskladov
krovnega sklada, ki jih upravlja družba za upravljanje, se vodi za vsak
investicijski sklad oziroma podsklad krovnega sklada ločeno in sicer tako, da
je mogoče ob vsakem času neposredno ugotoviti njihova sredstva in obveznosti do
virov sredstev.
(3) Računovodske politike in postopki, ki jih sprejme, izvaja
in vzdržuje družba za upravljanje, morajo biti skladne z računovodskimi
pravili, ki veljajo v državi članici, kjer je ustanovljen investicijski sklad,
ki ga na podlagi ZISDU-3 upravlja družba za upravljanje.
12. člen
(postopki vrednotenja sredstev in obveznosti investicijskega
sklada)
Družba za upravljanje sprejme, izvaja in vzdržuje postopke za
pravilno in natančno vrednotenje sredstev in obveznosti investicijskega sklada,
v skladu določbami ZISDU-3 in predpisi izdanimi na njegovi podlagi.
13. člen
(postopki pri izračunu čiste vrednosti sredstev in vrednosti
enote)
(1) Družba za upravljanje zagotovi, da se čista vrednost
sredstev vsakega investicijskega sklada in vrednost enote vsakega
investicijskega sklada, ki ga upravlja, izračuna na podlagi računovodskih
politik in postopkov iz 9. člena tega sklepa, ter da se vsa vplačila in
izplačila obračunajo po pravilni vrednosti enote oziroma čisti vrednosti
sredstev.
(2) Družba za upravljanje vzpostavi in uresničuje takšen
sistem upravljanja, ki omogoča čimprejšnjo ugotovitev napak pri vrednotenju
sredstev in obveznosti investicijskega sklada, izračunu čiste vrednosti
sredstev in vrednosti enote ter odpravo nepravilnosti, ki so nastale zaradi
ugotovljenih napak pri vrednotenju pri že izvedenih vplačilih in izplačilih iz
sredstev investicijskega sklada.
14. člen
(postopek reševanja pritožb vlagateljev)
(1) Družba za upravljanje vzpostavi in vzdržuje učinkovite
ter pregledne postopke za razumno in hitro reševanje pritožb vlagateljev.
Postopki reševanja pritožb vlagateljev morajo biti skladni s 70. členom
ZISDU-3.
(2) Družba za upravljanje mora zagotoviti, da vlagatelji
lahko pritožbe vložijo brezplačno.
(3) Informacije v zvezi z reševanjem pritožb vlagateljev so
na zahtevo in brezplačno dostopne vlagateljem na način iz 10. člena Sklepa o
objavah in neposrednem obveščanju imetnikov enot (Uradni list RS, št. 100/15,
31/17 in 64/21).
(4) Družba za upravljanje znotraj svoje organizacijske
strukture določi funkcijo, zadolženo za obravnavo pritožb, ki omogoča pošteno
obravnavo pritožb in prepoznavanje in zmanjševanje morebitnih nasprotij
interesov.
14.a člen
(pritožbe vlagateljev)
(1) Družba za upravljanje Agenciji poroča o
prejetih pritožbah vlagateljev, in sicer poroča o številu prejetih pritožb skupaj
s kratkim opisom vzroka za pritožbe ter sprejetih ukrepih v zvezi s prejetimi
pritožbami. 
(2) Roki za predložitev poročila iz prejšnjega odstavka
tega člena so naslednji: 
1.    
do 1. junija tekočega leta za prvo četrtletje, 
2.    
do 1. septembra tekočega leta za drugo četrtletje, 
3.    
do 1. decembra tekočega leta za tretje četrtletje in 
4.    
do 1. marca naslednjega leta za zadnje četrtletje.
15. člen
(elektronska podpora poslovanju)
(1) Družba za upravljanje vzpostavi strategijo razvoja
informacijskih sistemov in politiko varnosti informacijskih sistemov.
(2) Politika varnosti informacijskih sistemov družbe za
upravljanje vključuje najmanj:
1.    
cilje pri zagotavljanju varnosti informacijskih sistemov;
2.    
načela in postopke za zaščito zaupnosti, neoporečnosti in
razpoložljivosti informacij, pri čemer »zaupnost informacij« pomeni, da je
informacija dostopna samo pooblaščenim uporabnikom, »neoporečnost informacij«
pomeni, da je informacija točna in popolna, »razpoložljivost informacij«
pomeni, da imajo pooblaščeni uporabniki v potrebnem času zagotovljen dostop do
informacij;
3.    
porazdelitev odgovornosti glede varovanja informacijske tehnologije,
informacij, shranjenih v informacijskih sistemih družbe za upravljanje, ter
pripadajoče dokumentacije, pri čemer »informacijska tehnologija« pomeni strojno
in programsko opremo, »strojna oprema« pomeni opredmeteno računalniško in
komunikacijsko opremo, »programska oprema« pomeni računalniške programe,
postopke in pravila, ki zagotavljajo načrtovano operativnost strojne opreme.
(3) Elektronski informacijski sistem družbe za upravljanje
zagotavlja zanesljivost, celovitost, razpoložljivost, zaupnost in sledljivost
informacij in podatkov, ki jih družba za upravljanje obdeluje v skladu z
zakonodajo, na način, da smiselno in sorazmerno glede na sprejeta tveganja
izpolnjuje tudi zahteve standardov in okvirov ravnanja na področju upravljanja,
razvoja, varovanja in dokumentiranja informacijskih rešitev kot so ISO/IEC
27001 in ISO/IEC 27002.
(4) Programska oprema, namenjena podpori vodenja poslovnih
knjig in sestavljanju poslovnih poročil investicijskega sklada, mora imeti
dokazilo o skladnosti programske opreme z vsakokrat veljavnimi predpisi s
področja vodenja poslovnih knjig in sestavljanja poslovnih poročil. Za dokazilo
o skladnosti šteje priloženo mnenje aktivnega preizkušenega revizorja
informacijskih sistemov, da vsakokratna različica programske opreme izpolnjuje
pogoje iz prvega stavka tega odstavka.
(5) Družba za upravljanje zagotavlja, da dobavitelj
programske opreme oziroma drug pogodbeni partner družbe za upravljanje
zagotavlja ustrezne posodobitve računalniške programske opreme.
3. Sistem notranjih kontrol
3.1. Splošne določbe
16. člen
(splošna določba)
(1) Notranje kontrole so v delovanje družbe za upravljanje
načrtno in sistematično vgrajeni procesi, ki s svojim delovanjem zagotavljajo
čim bolj varno in učinkovito opravljanje storitev za njeno lastno poslovanje in
stranke. Osnovni cilj notranjih kontrol je zmanjšanje tveganj na sprejemljivo
raven.
(2) Notranje kontrole zajemajo vse aktivnosti, ki jih
izvajajo uprava, višje vodstvo in vsi drugi zaposleni, z namenom zagotavljanja:
1.    
primernega upravljanja tveganj;
2.    
primernega varovanja premoženja družbe za upravljanje in njenih strank;
3.    
zanesljivosti in pravilnosti finančnih in drugih informacij;
4.    
poslovanja, skladnega s predpisi;
5.    
primernega varovanja podatkov;
6.    
doseganja zadanih poslovnih ciljev;
7.    
ekonomične in učinkovite rabe sredstev.
(3) Notranje kontrole se izvajajo na ravni vsakega
posamičnega delovnega procesa družbe za upravljanje, vključno s spremljanjem
delovanja elektronskih informacijskih sistemov ter delovanja zaposlenih družbe
za upravljanje.
17. člen
(pristojnosti in odgovornosti uprave in nadzornega sveta na
področju notranjih kontrol)
(1) Uprava družbe za upravljanje na področju notranjih kontrol:
1.    
odgovarja za izvajanje splošne naložbene politike vsakega posameznega
investicijskega sklada, ki ga upravlja, v skladu s prospektom, pravili
upravljanja oziroma statutom investicijskega sklada;
2.    
nadzoruje odobritve naložbenih strategij za vsak investicijski sklad, ki
ga upravlja;
3.    
odgovarja za uvedbo trajne in učinkovite funkcije zagotavljanja
skladnosti, ne glede na to, ali je bilo opravljanje te funkcije preneseno na
pooblaščenca ali ne;
4.    
zagotavlja in redno preverja, da se naložbena politika, naložbene
strategije in omejitve tveganja vsakega posameznega investicijskega sklada, ki
ga upravlja, pravilno in učinkovito izvajajo in upoštevajo, ne glede na to, ali
je bilo opravljanje funkcije upravljanja tveganj preneseno na pooblaščenca ali
ne;
5.    
sprejme postopke po katerih se sprejemajo naložbene odločitve za vsak
investicijski sklad, ki ga upravlja, in redno preverja ustreznosti postopkov
ter zagotavlja, da so take odločitve v skladu z odobrenimi naložbenimi
strategijami;
6.    
sprejme in redno preverja načrt upravljanja tveganj ter ureditev,
procese in tehnike za izvajanje tega načrta, vključno s sistemom omejitve
izpostavljenosti za vsak investicijski sklad, ki ga upravlja;
7.    
odgovarja za vključitev tveganj glede trajnostnosti v dejavnosti iz 1.
do 6. točke tega odstavka.
(2) Pristojnosti in odgovornosti iz prvega odstavka tega
člena ni mogoče prenesti na nižje vodstvene ravni ali na pooblaščenca.
(3) Uprava redno prejema poročila o izvajanju naložbenih
strategij in postopkov za sprejemanje naložbenih odločitev iz 2. do 5. točke
prvega odstavka tega člena.
(4) Uprava in nadzorni svet:
1.    
ocenjujeta in redno preučujeta učinkovitost politik, postopkov in
aktivnosti vzpostavljenih za izpolnjevanje obveznosti iz ZISDU-3;
2.    
sprejmeta ustrezne ukrepe za odpravo pomanjkljivosti.
(5) Uprava in nadzorni svet najmanj enkrat letno prejmeta
pisna poročila s področja zagotavljanja skladnosti poslovanja, notranje
revizije in upravljanja tveganj. V poročilih mora biti zlasti navedeno, ali so
bili za odpravo pomanjkljivosti sprejeti ustrezni ukrepi.
18. člen
(odgovornost višjega vodstva na področju notranjih kontrol)
Višje vodstvo na področju notranjih kontrol odgovarja za
njihovo sprotno izvajanje na področjih, za katera ima pooblastila, ter za redno
in pravilno poročanje upravi in nadzornemu svetu v skladu s tretjim odstavkom
17. člena tega sklepa.
19. člen
(sistem notranjih kontrol)
(1) Družba za upravljanje vzpostavi sistem notranjih kontrol
in zagotavlja, da deluje v skladu s tem sklepom.
(2) Sistem notranjih kontrol sestavljajo sprotne notranje
kontrole in naslednje trajne funkcije sistema notranjih kontrol:
1.    
funkcija zagotavljanja skladnosti;
2.    
služba notranje revizije;
3.    
funkcija upravljanja tveganj.
20. člen
(organiziranost sistema notranjih kontrol)
(1) Uprava družbe za upravljanje pri organizaciji sistema
notranjih kontrol upošteva oziroma zagotavlja, da:
1.    
sistem notranjih kontrol prispeva k skrbnemu in varnemu poslovanju
družbe za upravljanje in poslovanju v skladu s pravili ravnanja;
2.    
so trajne funkcije sistema notranjih kontrol neodvisne od poslovnih
področij, ki jih spremljajo in kontrolirajo;
3.    
obstajajo postopki za posredovanje pomembnih in upravičenih opozoril
upravi družbe za upravljanje o ugotovitvah notranjih kontrol, tudi mimo linij
poročanja, določenih z internimi akti.
(2) Šteje se, da je izpolnjen pogoj iz 1. točke prvega
odstavka tega člena, če sistem notranjih kontrol zagotavlja:
1.    
učinkovito in pravilno izvajanje načrtovanih delovnih procesov;
2.    
zanesljivost informacij o finančnem in operativnem poslovanju družbe za
upravljanje in investicijskih skladov za notranjo in zunanjo uporabo;
3.    
skladnost poslovanja družbe za upravljanje z veljavno zakonodajo,
standardi, kodeksi, politikami in postopki ter drugimi zanjo obvezujočimi
dokumenti ter poslovnimi odločitvami;
4.    
preglednost in dokumentiranost procesa sprejemanja odločitev v okviru
sistema notranjih kontrol, ki bo preprečeval nastanek nasprotja interesov;
5.    
formalnost postopkov za izpolnitev predlogov in priporočil notranje
revizije;
6.    
ravnanje družbe za upravljanje v najboljšem interesu investicijskih
skladov in imetnikov enot investicijskih skladov.
(3) Šteje se, da je izpolnjen pogoj iz 2. točke prvega
odstavka tega člena, če sistem notranjih kontrol zagotavlja najmanj:
1.    
funkcionalno ločenost zaposlenih, ki delujejo v okviru trajnih funkcij
sistema notranjih kontrol, od aktivnosti, ki jih ti zaposleni po službeni
dolžnosti spremljajo in kontrolirajo;
2.    
organizacijsko ločenost posameznih trajnih funkcij sistema notranjih
kontrol od delovnih procesov, ki jih mora ta funkcija spremljati in kontrolirati,
razen v primerih ko na podlagi načela sorazmernosti ta sklep dovoljuje drugačno
ureditev;
3.    
da višina plačil, povračil in drugih ugodnosti zaposlenih, ki delujejo v
okviru trajnih funkcij sistema notranjih kontrol, ni neposredno odvisna od
uspešnosti poslovnih področij, ki jih ti zaposleni spremljajo in kontrolirajo.
(4) Šteje se, da je izpolnjen pogoj iz 3. točke prvega
odstavka tega člena, če sistem notranjih kontrol zagotavlja:
1.    
neposrednost notranjega toka obveščanja med odgovornimi v okviru sistema
notranjih kontrol in upravo;
2.    
redno poročanje na sejah uprave družbe za upravljanje o delovanju in
ugotovitvah sistema notranjih kontrol.
(5) Trajnost funkcije se zagotavlja z rednim opravljanjem
nalog funkcije na podlagi enakomernega časovnega razporeda izvajanja nalog,
določenega na podlagi ocene tveganj v zvezi z nalogami, ki jih opravlja trajna
funkcija notranjih kontrol. Trajne funkcije morajo biti sposobne hitrega odziva
na nepredvidene dogodke ne glede na organiziranost v skladu s tem sklepom. Trajnost
funkcij sistema notranjih kontrol je potrebno zagotoviti tudi v primeru, da
družba za upravljanje opravljanje nalog teh funkcij prenese na drugo osebo v
skladu z določbami ZISDU-3 in tem sklepom.
3.2. Sprotne notranje kontrole
21. člen
(področja sprotnih notranjih kontrol)
(1) Sprotne notranje kontrole se preko računalniškega in/ali
človeškega nadzora izvajajo tekom delovnih procesov družbe za upravljanje.
(2) Sprotne notranje kontrole pomenijo zlasti zagotavljanje
in stalno preverjanje:
1.    
delovnih aktivnosti;
2.    
poročanja družbe za upravljanje ter obveščanja javnosti;
3.    
delovanja elektronskega informacijskega sistema;
4.    
upravljanja z zaposlenimi.
(3) Sprotne notranje kontrole delovnih aktivnosti vključujejo
ugotavljanje ustreznosti pri izvajanju administrativnih in računovodskih
postopkov, vključno s preverjanjem pravilnosti sklepanja poslov v zvezi s
premoženjem v upravljanju družbe za upravljanje in preverjanjem upoštevanja
omejitev izpostavljenosti merljivim tveganjem.
(4) Sprotne notranje kontrole poročanja vključujejo
ugotavljanje vsebinskih pomanjkljivosti in drugih napak zaposlenih pri izdelavi
notranjih in zunanjih poročil ter obvestil javnosti.
(5) Sprotne notranje kontrole elektronskega informacijskega
sistema vključujejo:
1.    
pri izvajanju strategije razvoja elektronskega informacijskega sistema:
ugotavljanje skladnosti s poslovnimi in delovnimi procesi, kvalitete
projektnega načrtovanja, vključenosti ustrezno usposobljenih kadrov in
seznanjenosti različnih vodstvenih ravni s pripadajočo problematiko;
2.    
pri zagotavljanju varnosti elektronskega informacijskega sistema:
logične in fizične kontrole pri dostopanju do elektronskega informacijskega
sistema;
3.    
pri strojni opremi: ugotavljanje njene ustreznosti glede zahtev
pripadajočih poslovnih in delovnih procesov, notranjih in tehničnih standardov
ter rednosti njenega vzdrževanja;
4.    
pri programski opremi: ugotavljanje njene ustreznosti in uporabnosti v
delovnih procesih in aktivnostih v smislu izpolnjevanja zahtev uporabnikov,
rednosti njenega vzdrževanja, ter ločevanja funkcij razvoja, vzdrževanja in
uporabe programske opreme.
(6) Sprotne notranje kontrole zaposlenih obsegajo kontrolo
zasedenosti delovnih mest ter ustreznosti znanja in strokovne usposobljenosti
zaposlenih.
(7) Obseg sprotnih notranjih kontrol družba za upravljanje
prilagodi tveganjem, ki jim je izpostavljena na posameznih področjih.
22. člen
(tehnične in fizične kontrole)
Družba za upravljanje vzpostavi sistem tehničnih in fizičnih
kontrol za omejevanje dostopa in varovanje svojih prostorov, opreme in podatkov.
3.3. Zagotavljanje skladnosti poslovanja s predpisi
23. člen
(skladnost poslovanja s predpisi)
(1) Družba za upravljanje sprejeme, izvaja in vzdržuje
politike in postopke, katerih namen je zaznavanje tveganja neskladnosti
poslovanja družbe za upravljanje z obveznostmi iz ZISDU-3, zavezujočimi akti
Evropske Unije s področja poslovanja družbe za upravljanje, ter s tem povezanih
tveganj. Družba za upravljanje sprejme primerne ukrepe in postopke, katerih
namen je zmanjšati ta tveganja in omogočiti Agenciji, da učinkovito opravlja
nadzor v skladu z ZISDU-3 in drugimi zakoni, za katere je pristojna.
(2) Pri izpolnjevanju zahteve iz prejšnjega odstavka družba
za upravljanje upošteva naravo, obseg in kompleksnost poslovanja ter naravo in
obseg storitev in poslov, ki jih opravlja.
24. člen
(politika skladnosti poslovanja)
(1) Namen in bistveni elementi skladnosti poslovanja družbe
za upravljanje ter opredelitev, pristojnosti in odgovornosti trajne funkcije
zagotavljanja skladnosti poslovanja so opredeljene v ustreznem notranjem aktu,
ki ga sprejeme uprava s soglasjem nadzornega sveta (politika skladnosti
poslovanja).
(2) V politiki skladnosti poslovanja mora biti v zvezi z
pristojnostmi in odgovornostmi trajne funkcije zagotavljanja skladnosti
poslovanja ustrezno opredeljeno načrtovanje, spremljanje, ocenjevanje in
poročanje funkcije zagotavljanja skladnosti poslovanja iz 25. člena.
(3) Poleg vsebin iz prvega in drugega odstavka politika
skladnosti poslovanja vsebuje razmejitev med nalogami funkcije zagotavljanja
skladnosti poslovanja in preostalimi ključnimi funkcijami družbe za
upravljanje, ter posebej obvladovanje nasprotja interesov ter razmejitev nalog
med različnimi funkcijami, kadar družba za upravljanje uporabi izjemo iz
tretjega odstavka 25. člena.
25. člen
(funkcija zagotavljanja skladnosti poslovanja s predpisi)
(1) Družba za upravljanje vzpostavi in vzdržuje trajno ter
učinkovito funkcijo zagotavljanja skladnosti poslovanja, ki deluje neodvisno in
ima naslednje odgovornosti:
1.    
spremljanje in redno ocenjevanje ustreznosti in učinkovitosti
vzpostavitve in delovanja ukrepov, politik in postopkov, sprejetih za
odpravljanje morebitnih pomanjkljivosti družbe za upravljanje pri izpolnjevanju
njenih obveznosti;
2.    
svetovanje in pomoč zadevnim osebam, pristojnim za opravljanje storitev
in poslov, pri usklajevanju poslovanja družbe za upravljanje z zahtevami,
določenimi s predpisi iz prvega odstavka prejšnjega člena.
(2) Za pravilno in neodvisno delovanje funkcije iz
prejšnjega odstavka tega člena, morajo biti izpolnjeni naslednji pogoji:
1.    
družba za upravljanje imenuje osebo, odgovorno za izvajanje funkcije
zagotavljanja skladnosti poslovanja ter za redno poročanje upravi družbe za
upravljanje zvezi s spremljanjem skladnosti poslovanja;
2.    
osebe, ki izvajajo funkcijo zagotavljanja skladnosti poslovanja imajo
potrebne pristojnosti, vire, strokovno znanje in dostop do vseh potrebnih
informacij;
3.    
uprava zagotovi, da funkcija zagotavljanja skladnosti poslovanja lahko
uresničuje in koordinira naloge iz 26. člena na lastno pobudo, vključno s
preiskavami morebitnih kršitev politike skladnosti poslovanja iz prvega
odstavka 24. člena tega sklepa, ne da bi bili pri tem zaposleni službe
skladnosti poslovanja izpostavljeni kakršnim koli poskusom neprimernega
vplivanja ali pritiskov s strani člana uprave ali višjega vodstva, z namenom
oslabitve neodvisnosti funkcije zagotavljanja skladnosti poslovanja;
4.    
uprava zagotovi dosledno in pravočasno obravnavo vseh predloženih
poročil, ugotovitev in predlogov ukrepov funkcije zagotavljanja skladnosti ter
od višjega vodstva ali zaposlenih zahteva ustrezno ukrepanje v zvezi z
ugotovljenimi neskladnostmi v skladu z dogovorjenimi roki. Morebitno
neupoštevanje priporočil funkcije zagotavljanja skladnosti ter morebitne zamude
pri odpravi ugotovljenih nepravilnosti glede na dogovorjene roke, mora biti
pisno utemeljeno s strani naslovnika priporočil;
5.    
osebe, ki izvajajo funkcijo zagotavljanja skladnosti poslovanja se ne
ukvarjajo z opravljanjem storitev ali poslov, ki jih spremljajo;
6.    
metoda nagrajevanja oseb, ki izvajajo funkcijo zagotavljanja skladnosti
poslovanja, ne vpliva na njihovo objektivnost, niti ni verjetno, da bi vplivala
nanjo.
(3) Družbi za upravljanje ni treba izpolnjevati zahtev iz 5.
točke drugega odstavka tega člena, če lahko dokaže, da glede na naravo, obseg
in kompleksnost poslovanja ter naravo in obseg storitev in poslov, ki jih
opravlja, učinkovitost njene funkcije zagotavljanja skladnosti poslovanja ni
ogrožena, pri čemer mora ob vsakem trenutku izpolnjevati zahteve iz 4. točke 4.
člena tega sklepa.
(4) Uprava družbe za upravljanje mora o imenovanju ali
razrešitvi vodje funkcije zagotavljanja skladnosti poslovanja oziroma osebe, ki
je pooblaščena in odgovorna za opravljanje nalog navedene funkcije v primerih
iz tretjega odstavka tega člena, obvestiti nadzorni svet (v nadaljevanju:
odgovorna oseba za funkcijo zagotavljanja skladnosti).
26. člen
(naloge funkcije skladnosti poslovanja)
(1) Funkcija skladnosti poslovanja uresničuje predvsem
naslednje naloge v zvezi z ugotavljanjem in spremljanjem tveganja skladnosti:
1.    
vzpostavitev in izvajanje programa dela, ki upošteva vsa področja
storitev upravljanja investicijskih skladov, morebitnega opravljanja storitev
gospodarjenja s finančnimi instrumenti in pomožnih storitev na podlagi 5.
poglavja ZISDU-3 in storitev upravljanja alternativnih investicijskih skladov
na podlagi zakona, ki ureja upravljavce alternativnih investicijskih skladov;
2.    
redno pisno poročanje upravi, ki vsebuje opis opravljenih dejavnosti
funkcije skladnosti poslovanja z oceno izvajanja in učinkovitosti vzpostavitve
in delovanja sistema notranjih kontrol ter povzetek ugotovljenih tveganj in
popravnih ukrepov, ki so bili ali bodo sprejeti. Poročila morajo biti
sestavljena v ustreznih časovnih razmikih in vsaj enkrat letno. Poročila mora
kadar je to ustrezno, prejeti tudi funkcija upravljanja tveganj in služba
notranje revizije;
3.    
svetovanje, vključno z zagotavljanjem podpore za usposabljanje osebja,
zagotavljanjem vsakodnevne pomoči osebju in s sodelovanjem pri določanju novih
politik in postopkov znotraj družbe za upravljanje oziroma uvajanju novih
produktov, ter zagotavljanje da je le-to skladno s predpisi, standardi in
notranjimi akti družbe za upravljanje;
4.    
neodvisna preiskava o morebitnih kršitvah politik skladnosti poslovanja,
tudi na podlagi dvostranske komunikacije s katerim koli zaposlenim družbe za
upravljanje;
5.    
preverjanje strukture prejemkov in njenega vpliva na skladnost družbe za
upravljanje z zakonodajo, predpisi in notranjimi politikami.
(2) Program dela iz 1. točke prejšnjega odstavka mora
določiti prednostne naloge, ki izhajajo iz ocene tveganja skladnosti in s tem
zagotoviti celostno spremljanje tveganja skladnosti. Oceno tveganja skladnosti
se opravlja redno, da se zagotovi, da osredotočenost in obseg izvajanja
programa dela in svetovanja za skladnost ostaneta ustrezna. Prepoznana tveganja
je potrebno preverjati redno in občasno po potrebi, da se tako zagotovi, da se
upoštevajo morebitna nova pojavljajoča se tveganja (npr. zaradi novih področij
poslovanja ali drugih sprememb v strukturi družbe za upravljanje).
27. člen
(neposreden dostop do nadzornega sveta)
(1) Družba za upravljanje mora odgovorni osebi za funkcijo
zagotavljanja skladnosti poslovanja zagotoviti redno sodelovanje na sejah
nadzornega sveta v delu, ki se nanašajo na tveganje skladnosti ali sejah
ustreznih komisij nadzornega sveta, kadar te obstajajo. Odgovorna oseba za
funkcijo zagotavljanja skladnosti poslovanja na teh sejah zagotavlja analize,
ocene in druge informacije glede tveganja skladnosti ter zastopa stališča
funkcije zagotavljanja skladnosti poslovanja, ki so v skladu s politikami
skladnosti poslovanja. Družba za upravljanje mora odgovorni osebi za funkcijo
zagotavljanja skladnosti poslovanja zagotoviti dostop do zapisnikov sej
nadzornega sveta.
(2) Družba za upravljanje mora zagotoviti, da funkcija
zagotavljanja skladnosti poslovanja o svojih ugotovitvah v zvezi s tveganjem
skladnosti poslovanja poroča upravi in nadzornemu svetu ter kadar je ustrezno
funkciji upravljanja tveganj neovirano in neodvisno. Neovirano poročanje
pomeni, da funkcija zagotavljanja skladnosti poslovanja poroča navedenim
organom oziroma funkcijam brez morebitnih zahtev ali pritiskov s strani člana
uprave ali višjega vodstva po neprimernem prilagajanju ali izpuščanju
informacij. Družba za upravljanje mora v ta namen zagotoviti, da je vsebina
navedenega poročanja upravi in nadzornemu svetu opredeljena s strani funkcije
zagotavljanja skladnosti poslovanja in ne s strani uprave ali nadzornega sveta.
Neodvisno obveščanje pomeni, da lahko funkcija zagotavljanja skladnosti
poslovanja poroča nadzornemu svetu brez predhodne predložitve zadevnega
obvestila upravi v podpis oziroma odobritev.
3.4. Notranja revizija
28. člen
(služba notranje revizije)
(1) Družba za upravljanje vzpostavi in vzdržuje službo
notranje revizije, ki je funkcionalno in organizacijsko ločena od drugih
organizacijskih enot družbe za upravljanje, neposredno podrejena upravi družbe
za upravljanje in ima naslednje odgovornosti:
1.    
vzpostavitev, izvajanje in vzdrževanje revizijskega načrta za pregled
ter ocenjevanje primernosti in učinkovitosti sistemov družbe za upravljanje,
delovanja notranjih kontrol in pogodbenih razmerij družbe za upravljanje;
2.    
izdajanje priporočil na podlagi rezultatov notranjerevizijskih
pregledov;
3.    
preverjanje skladnosti ukrepov, sprejetih za odpravljanje morebitnih
pomanjkljivosti, z navedenimi priporočili;
4.    
poročanje organom vodenja in nadzora družbe za upravljanje v zvezi z
notranjo revizijo.
(2) Namen, pristojnost, odgovornost in naloge službe notranje
revizije so opredeljene v ustreznem notranjem aktu, ki ga je po potrditvi s
strani uprave odobril nadzorni svet družbe za upravljanje (notranjerevizijska
temeljna listina).
29. člen
(naloge službe notranje revizije)
(1) Služba notranje revizije ima naslednje naloge:
1.    
spremljanje in vrednotenje učinkovitosti upravljanja tveganj;
2.    
pregled, vrednotenje in preizkušanje učinkovitosti notranjih kontrol;
3.    
presojo procesa ocenjevanja kapitalske ustreznosti glede na lastno oceno
tveganj družbe za upravljanje;
4.    
presojo zanesljivosti elektronskega informacijskega sistema;
5.    
presojo zanesljivosti in verodostojnosti računovodskih evidenc in
finančnih poročil;
6.    
presojo zanesljivosti in verodostojnosti drugih evidenc po tem sklepu;
7.    
preverjanje popolnosti, zanesljivosti in pravočasnosti poročanja v
skladu s predpisi;
8.    
preverjanje skladnosti poslovanja družbe za upravljanje s predpisi,
politikami, postopki in sprejetimi ukrepi;
9.    
redno izvajanje presoje zasnove, izvajanja in učinkov politik prejemkov
družbe za upravljanje;
10.  izvajanje
posebnih preiskav.
(2) Služba notranje revizije opravlja notranje revidiranje
poslovanja v skladu s:
1.    
standardi strokovnega ravnanja pri notranjem revidiranju;
2.    
drugimi pravili notranjega revidiranja razvrščenimi v Hierarhijo pravil
notranjega revidiranja;
3.    
notranjimi pravili notranje revizije iz drugega odstavka 28. člena tega
sklepa.
30. člen
(zaposleni v službi notranje revizije)
(1) Za opravljanje nalog notranjega revidiranja družba za
upravljanje zaposli najmanj eno osebo, ki je pridobila naziv preizkušeni notranji
revizor ali preizkušena notranja revizorka (v nadaljnjem besedilu: notranji
revizor) v skladu z zakonom, ki ureja revidiranje.
(2) Osebo iz prvega odstavka tega člena oziroma vodjo službe
notranje revizije, če to ni ena in ista oseba, imenuje in razreši uprava ob
soglasju nadzornega sveta.
(3) Osebe, ki opravljajo naloge notranjega revidiranja, v
družbi za upravljanje ne smejo opravljati nobenih drugih nalog.
(4) Nalog notranjega revidiranja ne smejo opravljati člani
uprave družbe za upravljanje.
31. člen
(letni načrt dela službe notranje revizije)
(1) Letni načrt dela službe notranje revizije je zasnovan na
oceni tveganj, pridobljeni najmanj enkrat letno.
(2) Letni načrt dela službe notranje revizije sprejme uprava
družbe za upravljanje v soglasju z nadzornim svetom.
(3) Letni načrt dela službe notranje revizije obsega najmanj:
1.    
področja poslovanja, na katerih bo služba notranje revizije opravila
pregled poslovanja;
2.    
opis vsebine načrtovanih pregledov poslovanja po posameznih področjih s
predvideno porabo časa za posamičen načrtovan pregled.
32. člen
(poročilo o notranjem revidiranju)
(1) Služba notranje revizije najmanj enkrat letno izdela
poročilo o notranjem revidiranju, ki obsega najmanj naslednje vsebine, kot jih
določajo standardi strokovnega ravnanja pri notranjem revidiranju:
1.    
opis vsebine opravljenih pregledov poslovanja in z njimi povezanih
ugotovitev ter priporočil notranje revizije in morebitna razkritja neskladnosti
posla s pravili iz drugega odstavka 29. člena tega sklepa;
2.    
splošno oceno primernosti in učinkovitosti upravljanja tveganj;
3.    
splošno oceno primernosti in učinkovitosti delovanja notranjih kontrol;
4.    
ugotovitve v zvezi z uresničevanjem priporočil notranje revizije
vključno z ugotovitvami v zvezi s spremljanjem napredovanja priporočili iz preteklih
obdobij;
5.    
poročilo o uresničitvi letnega načrta dela z navedbo dejanske porabe
časa za posamičen pregled;
6.    
poročilo o programu zagotavljanja in izboljševanja kakovosti;
7.    
podatek o zadnji izvedbi zunanjih presoj.
(2) Letno poročilo služba notranje revizije predloži upravi
in nadzornemu svetu.
(3) Uprava skupščini družbe za upravljanje predloži najmanj
poročilo o uresničitvi letnega načrta dela iz 5. točke prvega odstavka tega
člena in povzetek pomembnejših ugotovitev opravljenih pregledov poslovanja z mnenjem
nadzornega sveta hkrati s predložitvijo letnega poročila družbe za upravljanje
in poročila nadzornega sveta iz 282. člena Zakona o gospodarskih družbah
(Uradni list RS, št. 65/09 – uradno prečiščeno besedilo, 33/11, 91/11, 32/12,
57/12, 44/13 – odl. US, 82/13, 55/15, 15/17, 22/19 – ZPosS, 158/20 – ZIntPK-C
in 18/21; v nadaljnjem besedilu: ZGD-1).
33. člen
(izredno obveščanje uprave in nadzornega sveta)
(1) Služba notranje revizije nemudoma obvesti upravo družbe
za upravljanje, če pri pregledu poslovanja ugotovi:
1.    
kršitve 13. člena tega sklepa;
2.    
kršitev pravil o ločitvi premoženja;
3.    
obstoj velike verjetnost nastopa okoliščin iz 296. člena oziroma 392.
člena ZISDU-3;
4.    
da ji grozi nelikvidnost ali kapitalska neustreznost;
5.    
da lahko nastopi možnost aktiviranja jamstva za zajamčene terjatve v
primeru če družba za upravljanje opravlja storitve gospodarjenja s finančnimi
instrumenti.
(2) Če služba notranje revizije pri pregledu poslovanja
ugotovi, da uprava družbe za upravljanje krši pravila upravljanja tveganj, o
tem nemudoma obvesti nadzorni svet.
34. člen
(prenos nalog službe notranje revizije)
(1) Družba za upravljanje lahko, namesto da bi organizirala
lastno službo notranje revizije, opravljanje nalog notranje revizije prenese na
osebo, ki izpolnjuje pogoje za opravljanje teh nalog.
(2) Za imenovanje in razrešitev osebe, na katero družba za
upravljanje prenese opravljanje nalog notranje revizije, se uporablja drugi
odstavek 30. člena tega sklepa.
(3) Ne glede na prenos nalog službe notranje revizije na
zunanjega izvajalca ostajajo odgovornosti vodje notranje revizije, določene s
pravili iz drugega odstavka 29. člena tega sklepa pri ključnem zaposlenem, ki
je na podlagi notranje organizacije družbe za upravljanje odgovoren za področje
notranje revizije.
3.5. Upravljanje tveganj
35. člen
(funkcija upravljanja tveganj)
(1) Družba za upravljanje vzpostavi in vzdržuje trajno in
učinkovito funkcijo upravljanja tveganj.
(2) Funkcija upravljanja tveganj je hierarhično in
funkcionalno ločena od drugih organizacijskih enot družbe za upravljanje.
(3) Družbi za upravljanje ni potrebno izpolnjevati zahteve iz
prejšnjega odstavka, če lahko dokaže, da glede na naravo, obseg in kompleksnost
poslovanja, glede na tipe investicijskih skladov, ki jih upravlja, ter naravo
in obseg drugih storitev, ki jih opravlja, trajno in učinkovito izvajanje
funkcije upravljanja tveganj ni ogroženo, pri čemer mora ob vsakem trenutku
izpolnjevati zahteve iz 4. točke 4. člena tega sklepa.
(4) Ne glede na prejšnji odstavek mora biti funkcija
upravljanja tveganj vedno hierarhično in funkcionalno ločena od organizacijskih
enot, katerih delovno področje je upravljanje premoženja.
(5) Družba za upravljanje mora biti sposobna v vsakem
trenutku dokazati, da so bili sprejeti primerni ukrepi za preprečitev nasprotja
interesov, na način, ki omogoča neodvisno izvajanje funkcije upravljanja
tveganj, ter da postopki upravljanja tveganj izpolnjujejo zahteve iz 186. in
187. člena ZISDU-3.
(6) Osebo odgovorno za opravljanje funkcije upravljanja
tveganj v skladu z določbami tega pododdelka imenuje uprava in o tem obvesti
nadzorni svet. K razrešitvi osebe odgovorne za opravljanje funkcije upravljanja
tveganj mora dati soglasje nadzorni svet.
36. člen
(naloge funkcije upravljanja tveganj)
(1) Trajna funkcija upravljanja tveganj ima naslednje naloge:
1.    
izvaja načrt upravljanja tveganj investicijskih skladov;
2.    
zagotavlja upoštevanje omejitev izpostavljenosti investicijskih skladov
tveganjem, vključno z zakonskimi omejitvami v zvezi s skupno izpostavljenostjo
in tveganjem nasprotne stranke, v skladu s sklepom Agencije, ki ureja
upravljanje tveganj investicijskega sklada;
3.    
svetuje upravi v zvezi z ugotavljanjem tveganosti vsakega posameznega
investicijskega sklada, ki ga upravlja družba za upravljanje;
4.    
redno pripravlja poročila za upravo in nadzorni svet o:
a.   
usklajenosti trenutnih ravni tveganja z vnaprej določeno tveganostjo
vsakega posamičnega investicijskega sklada;
b.   
skladnosti vsakega posameznega investicijskega sklada z individualnimi
omejitvami relevantnih tveganj, ki velja za ta investicijski sklad;
c.   
ustreznosti in učinkovitosti postopkov upravljanja tveganj z izrecno
navedbo, ali so bili za odpravo morebitnih pomanjkljivosti sprejeti ustrezni
ukrepi;
5.    
upravi in višjemu vodstvu redno poroča o trenutni ravni tveganja pri
vsakem investicijskem skladu, ki ga upravlja in vseh dejanskih in predvidljivih
kršitvah njegovih omejitev tveganja, z namenom sprejetja pravočasnih in
primernih ukrepov;
6.    
redno ocenjuje, kako struktura variabilnih prejemkov vpliva na profil
tveganja družbe za upravljanje.
(2) Funkcija upravljanja tveganj družbe za upravljanje, ki
opravlja storitve gospodarjenja s finančnimi instrumenti in pomožne storitve,
ima poleg nalog iz prvega odstavka tega člena tudi naloge, ki jih za funkcijo
upravljanja tveganj določajo drugi predpisi, ki v Republiki Sloveniji urejajo
upravljanje tveganj družbe za upravljanje, ki opravlja investicijske storitve.
(3) Osebe, ki opravljajo naloge funkcije upravljanja tveganj,
morajo imeti vsa potrebna pooblastila ter dostop do vseh pomembnih informacij,
ki jih potrebujejo za izpolnitev nalog iz prvega in drugega odstavka tega
člena.
3.6. Politike in prakse prejemkov
37. člen
(opredelitev pojmov
(1) Za namene tega pododdelka pojem »investicijski sklad«
pomeni investicijski sklad, kot ga opredeljuje šesti odstavek 5. člena ZISDU-3,
pojem »instrumenti« pa pomeni enote investicijskega sklada, ki ga upravlja
družba za upravljanje, ali enakovredne lastniške deleže investicijskega sklada
ali na deleže vezane instrumente ali enakovredne negotovinske instrumente z
enako učinkovitimi spodbudami kot ostali navedeni instrumenti.
(2) Izrazi uporabljeni v tem pododdelku se razlagajo skladno
z določbami Smernic za premišljene politike prejemkov na podlagi direktive o
kolektivnih naložbenih podjemih za vlaganja v prenosljive vrednostne papirje
(KNPVP) (št. ESMA/2016/575-SL z dne 14. 10. 2016).
38. člen
(opredelitev prejemkov)
(1) Družba za upravljanje v politikah prejemkov zajame:
1.    
vse oblike plačil ali nadomestil, ki jih izplačuje družba za
upravljanje,
2.    
vsak znesek, izplačan iz sredstev investicijskih skladov, ki jih
upravlja, vključno s provizijami za uspešnost izplačanimi neposredno ali
posredno v korist zaposlenih s posebno naravo dela;
3.    
vsak pripis enot investicijskih skladov,
do katerih so upravičeni zaposleni s posebno
naravo dela, na podlagi pogodb v zvezi s storitvami opravljenimi za družbo za
upravljanje.
(2) Prejemki iz prejšnjega odstavka obsegajo:
1.    
denarna plačila ali nadomestila in
2.    
nedenarna nadomestila.
(3) Ne glede na prvi in drugi odstavek tega člena se politike
prejemkov ne nanašajo na plačila ali nadomestila, ki izhajajo iz splošnih
pogojev zaposlovanja družbe za upravljanje in veljajo enako za vse zaposlene
ter nimajo vpliva na odnos zaposlenih do prevzemanja tveganja.
(4) Pri prenosu opravljanja storitve upravljanja premoženja
vključno z upravljanjem tveganj mora družba za upravljanje zagotoviti, da za
osebo, na katero je prenesla opravljanje navedenih storitev, veljajo
regulativne zahteve glede prejemkov, ki so enako učinkovite kot zahteve iz tega
sklepa, ali pa je z osebo, na katero je prenesla opravljanje navedenih storitev
sklenjen pogodbeni dogovor, ki ustrezno ureja prejemke pri tej osebi zaposlenih
s posebno naravo dela, kot nadomestilo za uspešno opravljanje storitev v imenu
družbe za upravljanje.
39. člen
(kategorije zaposlenih)
(1) Družba za upravljanje za vzpostavitev in izvajanje
politik prejemkov opredeli zaposlene s posebno naravo dela v skladu z ZISDU-3
in tem sklepom.
(2) Za zaposlene s posebno naravo dela iz tretjega odstavka
73.a člena ZISDU-3 štejejo:
1.    
člani uprave in nadzornega sveta;
2.    
osebe, zadolžene za izvajanje trajnih funkcij notranjih kontrol (v
nadaljevanju: zaposleni v notranjih kontrolah);
3.    
vodje upravljanja premoženja, administracije, trženja in kadrovske
službe;
4.    
drugi zaposleni, ki pri svojem delu prevzemajo tveganja;
5.    
drugi zaposleni, katerih celotni prejemki, vključno s posebnimi
pokojninskimi ugodnostmi, so enaki ali večji od prejemkov uprave ali
zaposlenih, ki pri svojem delu prevzemajo tveganja.
(3) Družba za upravljanje lahko iz politik prejemkov izvzame
določene kategorije zaposlenih s posebno naravo dela, če utemelji, da nimajo
pomembnega vpliva na profil tveganja družbe za upravljanje ali profil tveganja
investicijskih skladov, ki jih upravlja.
(4) Družba za upravljanje za namen ugotavljanja pomembnosti
vpliva na njen profil tveganja oziroma profil tveganja investicijskih skladov,
ki jih upravlja, analizira delovne naloge in odgovornosti posameznih zaposlenih
ter določi merila, na podlagi katerih lahko preveri, ali so zajeti ustrezni
zaposleni.
40. člen
(načelo sorazmernosti)
(1) Družba za upravljanje vzpostavi in izvaja politike
prejemkov na podlagi načela sorazmernosti, skladno z drugim odstavkom 73.b
člena ZISDU-3.
(2) Družba za upravljanje pri uporabi načela sorazmernosti
upošteva zlasti naslednja merila:
1.    
na ravni družbe za upravljanje:
a.   
velikost družbe za upravljanje in investicijskih skladov, ki jih
upravlja;
b.   
organizacijski ustroj družbe za upravljanje in investicijskih skladov,
ki jih upravlja;
c.   
lastnosti, področje in kompleksnost dejavnosti družbe za upravljanje in
investicijskih skladov, ki jih upravlja;
2.    
na ravni zaposlenega s posebno naravo dela:
a.   
obseg obveznosti, ki jih posamezni zaposleni lahko prevzame v imenu
družbe za upravljanje;
b.   
velikost skupine oseb, ki ima le kolektivno možnost pomembnega vpliva na
profil tveganosti družbe za upravljanje;
c.   
strukturo prejemkov zaposlenih (kot na primer znesek prejetih
variabilnih prejemkov, delež variabilnih prejemkov).
41. člen
(družbe za upravljanje, ki so del skupine)
Družba za upravljanje, ki je podrejena družba banke ali druge
kreditne institucije, pri vzpostaviti politik prejemkov upošteva načela
prejemkov, kot jih določa ZISDU-3 in ta sklep.
42. člen
(uporaba sektorskih pravil)
(1) Zaposleni v družbi za upravljanje, ki izvajajo storitve,
za katere veljajo različna sektorska pravila o prejemkih, so nagrajeni:
1.    
na podlagi dejavnosti, ki jih izvajajo na sorazmerni osnovi, če je
mogoče izpostaviti posamezno dejavnost, ali
2.    
z uporabo sektorskih pravil o prejemkih, ki se štejejo za bolj
učinkovita pri doseganju rezultatov, ki odvračajo od neprimernega tveganja in
usklajujejo interese ustreznih posameznikov z interesi vlagateljev v
investicijske sklade ali drugega premoženja, ki ga upravljajo.
(2) V primeru opravljanja storitev gospodarjenja s finančnimi
instrumenti in pomožnih storitev so zaposleni nagrajeni v skladu s prvim
odstavkom tega člena na podlagi pravil iz tega sklepa in na podlagi pravil
zakona, ki ureja trg finančnih instrumentov ter drugih predpisov, ki v
Republiki Sloveniji urejajo prejemke družbe za upravljanje.
43. člen
(finančno stanje družbe za upravljanje in variabilni
prejemki)
(1) Družba za upravljanje zagotovi, da politika prejemkov
zagotavlja ustrezno ravnovesje med finančnim stanjem družbe za upravljanje ter
dodeljevanjem, izplačevanjem in dospelostjo variabilnih prejemkov.
(2) Družba za upravljanje upošteva vpliv načrtovanih izplačil
variabilnih prejemkov, vključno z njihovim odloženim delom, na osnovni kapital
in kapitalsko ustreznost družbe za upravljanje.
(3) Če družba za upravljanje ugotovi, da je trdno finančno
stanje družbe za upravljanje ogroženo oziroma bi lahko postalo ogroženo mora:
1.    
zmanjšati obseg sredstev namenjenih za izplačilo variabilnih prejemkov v
poslovnem letu;
2.    
uporabiti ukrepe, s katerimi prejemke prilagodi uspešnosti (malusi,
vračilo prejemkov);
3.    
čiste dobičke uporabiti za okrepitev njenega finančnega stanja.
(4) Družba za upravljanje, ki je v določenem letu zmanjšala
obseg sredstev namenjenih za izplačilo variabilnih prejemkov, tega zmanjšanja
ne sme nadomestiti s povečevanjem deleža variabilnih prejemkov v letih, ki
sledijo, razen če je to upravičeno glede na finančno stanje družbe za
upravljanje.
44. člen
(upravljanje sistema prejemkov družbe za upravljanje)
(1) Nadzorni svet družbe za upravljanje:
1.    
sprejeme in redno preverja ustreznost sprejetih politik prejemkov;
2.    
potrjuje spremembe politik prejemkov;
3.    
nadzira izvajanje politik prejemkov;
4.    
zagotavlja, da so politike prejemkov skladne z dobro premišljenim in
učinkovitim upravljanjem tveganja in da so postopki dodelitve prejemkov jasni,
dokumentirani in notranje transparentni;
5.    
določa in nadzira nagrajevanje uprave družbe za upravljanje;
6.    
vsaj enkrat letno zagotovi preverjanje izvajanja politik prejemkov, in
sicer:
a.   
ali sistem deluje v skladu s sprejetimi politikami (kot na primer
ustreznost izplačanih prejemkov);
b.   
ali je sistem prejemkov skladen z veljavno zakonodajo in načeli ter
dobro prakso;
7.    
če na podlagi letnega pregleda iz prejšnje točke izhaja, da sistem
prejemkov ne deluje, kot je bilo načrtovano ali predpisano, poskrbi za
pravočasno uvedbo načrta za odpravo pomanjkljivosti.
(2) Ne glede na prejšnji odstavek lahko politike prejemkov in
nagrajevanje uprave sprejeme skupščina družbe za upravljanje, pri čemer
predloge gradiv pripravi nadzorni svet, ki je tudi odgovoren za pravilno
izvajanje in nadzor nad spremembami v politikah prejemkov in njihovem
izvajanju.
(3) Prejemki nadzornega sveta so praviloma določeni v fiksnem
znesku. Če so prejemki nadzornega sveta določeni tudi z variabilno komponento, mora
biti ta usklajena z nalogami spremljanja in nadzora posameznega člana
nadzornega sveta, tako da se upoštevajo posameznikove sposobnosti in doseženi
rezultati. V primeru prejemkov izplačanih v instrumentih, se sprejmejo ustrezni
ukrepi, kot na primer obdobja zadržanja do izteka mandata, da se ohrani
neodvisnost presoje navedenih članov nadzornega sveta.
(4) Družba za upravljanje zagotovi, da imajo zaposleni v
notranjih kontrolah ustrezno vlogo in pristojnosti pri oblikovanju, nadzoru in
pregledovanju ustreznosti politik prejemkov za poslovna področja, ki jih ti
zaposleni nadzirajo.
(5) Družba za upravljanje v politikah prejemkov zagotovi, da
se prejemki zaposlenih v notranjih kontrolah oblikujejo na podlagi doseženih
ciljev notranjih kontrol, v okviru katerih delujejo, in ne v celoti na podlagi
uspešnosti družbe za upravljanje.
45. člen
(naloge komisije za prejemke)
Komisija za prejemke ustanovljena v skladu z 73.c členom
ZISDU-3 mora v povezavi z nalogami iz četrtega odstavka 73.c člena ZISDU-3:
1.    
imeti neomejen dostop do podatkov in informacij v zvezi s postopkom
odločanja nadzornega sveta o vzpostavitvi in izvajanju sistema prejemkov;
2.    
imeti neomejen dostop do informacij in podatkov funkcije upravljanja
tveganja družbe za upravljanje in drugih funkcij sistema notranjih kontrol;
3.    
zagotoviti ustrezno vključitev notranje revizije in drugih relevantnih
funkcij družbe za upravljanje v postopek vzpostavitve in izvajanje politik
prejemkov;
4.    
nadzornemu svetu in, če je relevantno, skupščini družbe za upravljanje,
posredovati informacije o izvajanju svojih nalog.
46. člen
(merila za določitev pomembne družbe za upravljanje)
(1) Merila za določitev pomembne družbe za upravljanje,
opredeljena na podlagi dejavnikov iz drugega odstavka 73.c člena ZISDU-3 in
določb o sorazmernosti iz 40. člena tega sklepa, so:
1.    
velikost družbe za upravljanje ali velikost investicijskih skladov, ki
jih upravlja;
2.    
lastnosti notranje organizacije in
3.    
vrsta, obseg in kompleksnost poslov, ki jih opravlja.
(2) Šteje se, da družba za upravljanje izpolnjuje pogoj
velikosti, ki jo opredeljujejo kot pomembno družbo za upravljanje, iz prve
alineje prvega odstavka tega člena, če vrednost premoženja investicijskih
skladov, ki jih upravlja presega 1,25 milijarde EUR.
(3) Šteje se, da družba za upravljanje izpolnjuje pogoj
kompleksnosti notranje organizacije, ki jo opredeljujejo kot pomembno družbo za
upravljanje, iz druge alineje prvega odstavka tega člena, če:
1.    
zaposluje več več kot 50 oseb, vključno s tistimi, ki se ukvarjajo z
upravljanjem alternativnih investicijskih skladov in opravljanjem storitev
gospodarjenja s finančnimi instrumenti in pomožnimi storitvami ali
2.    
družba za upravljanje kotira na borzi.
(4) Šteje se, da družba za upravljanje izpolnjuje pogoj
vrste, obsega in kompleksnosti poslov, ki jo opredeljujejo kot pomembno družbo
za upravljanje iz tretje alineje prvega odstavka tega člena za potrebe
opredelitve pomembne družbe za upravljanje, če:
1.    
je družba za upravljanje tudi upravljavec alternativnih investicijskih
skladov ali
2.    
opravlja storitve gospodarjenja s finančnimi instrumenti in pomožnimi
storitvami. 
(5) Da se družba za upravljanje šteje za pomembno družbo za
upravljanje, morajo biti pogoji iz prvega odstavka izpolnjeni kumulativno.
47. člen
(splošne zahteve glede prilagajanja prejemkov tveganjem)
(1) Sistem prejemkov družbe za upravljanje mora biti zasnovan
tako, da je skladen s profili tveganja in pravili upravljanja ali akti o
ustanoviti investicijskih skladov, ki jih upravlja, ter cilji iz strategije
družbe za upravljanje in investicijskih skladov, ki jih upravlja, hkrati pa
upošteva tudi spremembe teh strategij.
(2) Sistem prejemkov mora zagotavljati:
1.    
ustrezno razmerje med fiksnimi in variabilnimi prejemki različnih
kategorij zaposlenih;
2.    
merila za merjenje uspešnosti zaposlenih, organizacijskih enot oziroma
določenega investicijskega sklada in uspešnosti družbe za upravljanje;
3.    
prilagajanje variabilnih prejemkov tveganjem.
(3) Družba za upravljanje pri oblikovanju politik prejemkov
ustrezno upošteva, kako bi prejemki vplivali na omejevanje prevzemanja
prekomernih tveganj, učinkovitost poslovanja družbe za upravljanje in
investicijskih skladov, ki jih upravlja, ter skladnost politik prejemkov z
učinkovitim upravljanjem tveganj.
(4) Če politike prejemkov predvidevajo posebne pokojninske
ugodnosti, kot jih opredeljuje Uredba (EU) št. 575/2013 Evropskega parlamenta
in Sveta z dne 26. junija 2013 o bonitetnih zahtevah za kreditne institucije in
investicijska podjetja ter o spremembi Uredbe (EU) št. 648/2012 v 73. točki
prvega odstavka 4. člena, za zaposlene s posebno naravo dela, se te lahko
izplačajo samo v obliki instrumentov, z obdobjem zadržanja pet let, od dneva
upokojitve. V primeru, da zaposleni prekine delovno razmerje pred upokojitvijo,
se izplačilo prejemkov iz naslova pokojninskih ugodnosti odloži za obdobje pet
let, šteto od dneva prekinitve delovnega razmerja.
(5) Družba za upravljanje v politikah prejemkov določi, da
izplačila v povezavi s predčasno prekinitvijo pogodbe o zaposlitvi oziroma
druge pogodbe temeljijo na uspešnosti, doseženi v določenem obdobju, pri čemer
ne dopuščajo nagrajevanja zaposlenega za neuspešno delo.
(6) Družba za upravljanje od zaposlenih zahteva, da ti ne
uporabljajo osebnih zavarovanj pred tveganji z namenom oslabitve ali izničenja
učinkov prilagoditve variabilnih prejemkov tveganjem, ki jo omogočajo njihove
pogodbe o zaposlitvi oziroma druge pogodbe. Osebna zavarovanja pred tveganji za
namen tega sklepa vključujejo zavarovalne police za zavarovanje osebnih
prejemkov ali za zavarovanje odgovornosti (v nadaljnjem besedilu: pogodbe o
zavarovanju pred tveganji). Šteje se, da zaposleni uporablja osebna zavarovanja
pred tveganji če:
1.    
ima s tretjo osebo sklenjeno osebno pogodbo o zavarovanju pred tveganji,
2.    
pogodba o zavarovanju pred tveganji predvideva neposredne ali posredne
povrnitve iz naslova zavarovanja pred tveganji v imenu in za račun zaposlenega
in
3.    
so plačila po pogodbi o zavarovanju pred tveganji povezana ali
sorazmerna z višino zmanjšanja variabilnih prejemkov zaposlenega zaradi
prilagajanja prejemkov tveganjem.
48. člen
(popolna prilagodljivost variabilnih prejemkov tveganjem)
(1) Družba za upravljanje zagotovi, da politike prejemkov
zagotavljajo popolno prilagodljivost variabilnih prejemkov tako, da se v
primeru neuspešnosti variabilni prejemki znižajo oziroma se ne izplačajo.
(2) Družba za upravljanje zagotovi, da je razmerje med
fiksnimi in variabilnimi prejemki različnih kategorij zaposlenih s posebno
naravo dela ustrezno uravnoteženo, kar pomeni, da višina celotnih prejemkov
zaposlenega ni pomembno odvisna od variabilnega dela prejemkov, hkrati pa še
vedno predstavlja učinkovit način spodbujanja zaposlenega za doseganje ali
preseganje načrtovanih rezultatov dela.
(3) Fiksni prejemki morajo predstavljati dovolj visok delež v
celotnih prejemkih zaposlenega, tako da družba za upravljanje lahko izvaja
politiko popolne prilagodljivosti variabilnih prejemkov tveganjem.
49. člen
(prilagajanje variabilnih prejemkov tveganjem)
(1) Politike prejemkov morajo zagotavljati, da variabilni
prejemki, z namenom omejevanja prevzemanja prevelikih tveganj, temeljijo na
uspešnosti in so prilagojeni glede na prevzeta tveganja.
(2) Proces prilagajanja variabilnih prejemkov tveganjem
sestavljajo:
1.    
merjenje tveganj in uspešnosti: na podlagi opredeljenih ciljev družbe za
upravljanje, posamezne organizacijske enote in zaposlenih ter naložbenih
strategij investicijskih skladov, družba za upravljanje določi merila
uspešnosti, ki predstavljajo podlago za ocenjevanje uspešnosti zaposlenega v
določenem obračunskem obdobju. Pravica do variabilnih prejemkov se dodeli na
koncu obračunskega obdobja ali za obdobje znotraj obračunskega obdobja, ki pa
ne sme biti krajše od enega leta;
2.    
nagrajevanje: na podlagi politik prejemkov v zvezi z nagrajevanjem
družba za upravljanje na koncu obračunskega obdobja določi skupno višino
sredstev namenjeno izplačilu variabilnih prejemkov in v skladu z ugotovljeno
uspešnostjo, posameznemu zaposlenemu dodeli znesek variabilnih prejemkov;
3.    
izplačevanje variabilnih prejemkov: družba za upravljanje mora
izplačevanje variabilnih prejemkov prilagoditi poslovnim ciklom in priporočeni
dobi varčevanja v investicijskih skladih, ki jih upravlja ter njihovim
tveganjem, zato mora zagotoviti, da se del variabilnih prejemkov izplača ob
zaključku obračunskega obdobja (v nadaljnjem besedilu: izplačani prejemki),
izplačilo preostalega dela pa se odloži (v nadaljnjem besedilu: odloženi
prejemki). Pred izplačilom odloženega dela se ponovno preveri uspešnost
poslovanja in po potrebi izvede prilagajanje prejemkov tveganjem.
(3) Skupne zahteve v zvezi s prilagajanjem variabilnih
prejemkov tveganjem:
1.    
obdobje: družba za upravljanje mora dolžino obdobja za merjenje tveganj
in uspešnosti prilagoditi poslovnim ciklom in priporočeni dobi varčevanja v
investicijskih skladih, ki jih upravlja ter njihovim naložbenim tveganjem, tako
da obračunsko obdobje ter izplačilno obdobje za izplačane in odložene prejemke
skupaj zajamejo primerno obdobje;
2.    
ravni merjenja tveganj in uspešnosti: variabilni prejemki posameznega
zaposlenega morajo biti odvisni od njegove individualne uspešnosti, uspešnosti
organizacijske enote, v kateri je zaposlen oziroma določenega investicijskega
sklada in uspešnosti družbe za upravljanje. Relativni deleži posamezne ravni za
določeno delovno mesto morajo biti določeni vnaprej in sorazmerni glede na
pomembnost delovnega mesta in odgovornost posameznika;
3.    
kvantitativna in kvalitativna merila: družba za upravljanje mora pri
izvajanju prilagajanja variabilnih prejemkov tveganjem uporabljati
kvantitativna in kvalitativna merila (kot na primer merjenje uspešnosti ali
tveganj, določitev višine skupnih sredstev namenjenih izplačilu variabilnih
prejemkov in prilagoditev zaradi tveganj);
4.    
presojanje: kadarkoli družba za upravljanje pri merjenju tveganj in
uspešnosti ali prilagajanju variabilnih prejemkov tveganjem presoja določene
parametre in ključne dejavnike, v zvezi s tem:
a.   
sprejme politiko, ki določa parametre in ključne dejavnike, ki predstavljajo
podlago za presojo;
b.   
vodi jasno in popolno dokumentacijo v zvezi s sprejeto odločitvijo;
c.   
vključi relevantne zaposlene v sistemu notranjih kontrol;
d.   
pridobi ustrezne odobritve (uprave, nadzornega sveta ali komisije za
prejemke);
e.   
upošteva osebne spodbude vodje, ki izvaja presojo.
50. člen
(merjenje tveganj in uspešnosti)
(1) Družba za upravljanje pri merjenju tveganj upošteva vsa
tveganja, ki so ali bi lahko nastala pri poslovanju, pri čemer mora razmejiti
tveganja, ki se nanašajo na družbo za upravljanje, investicijske sklade, ki jih
upravlja, organizacijske enote in posamezne zaposlene.
(2) Za merjenje tveganj družba za upravljanje uporablja
metode merjenj tveganj iz politik upravljanja tveganj investicijskih skladov,
ki jih upravlja.
(3) Pri merjenju tveganj mora družba za upravljanje
upoštevati tudi tveganja, ki izhajajo iz opravljanja storitev upravljanja
alternativnih investicijskih skladov ter opravljanja storitev gospodarjenja in
pomožnih storitev.
(4) Družba za upravljanje za merjenje uspešnosti posameznega
zaposlenega uporabi kvantitativna (finančna) in kvalitativna (nefinančna)
merila, katerih pomembnost je odvisna od nalog in odgovornosti posameznika.
(5) Družba za upravljanje za merjenje uspešnosti lahko
uporablja absolutna merila (merila, ki jih družba za upravljanje vzpostavi na
podlagi lastne strategije) ali relativna merila (kot na primer primerjava
zaposlenih znotraj družbe za upravljanje ali primerjava z drugimi družbami za
upravljanje).
51. člen
(nagrajevanje)
Družba za upravljanje v zvezi z nagrajevanjem med drugim
upošteva, da se:
1.    
pri določitvi skupne višine sredstev namenjenih variabilnim prejemkom in
pri dodeljevanju prejemkov posameznim zaposlenim, upoštevajo vsa obstoječa
tveganja in tveganja, ki bi lahko nastala;
2.    
izvede vnaprejšnja prilagoditev variabilnih prejemkov tveganjem, zaradi
možnosti, da merila uspešnosti, uporabljena za določitev skupne višine
variabilnih prejemkov, niso zajela vseh tveganj oziroma jih niso zajela v
celoti;
3.    
za prilagajanje prejemkov tveganjem uporabi več različnih kvantitativnih
meril, hkrati pa uporabi tudi kvalitativna merila.
52. člen
(izplačilo variabilnih prejemkov v instrumentih)
(1) Družba za upravljanje v zvezi z izplačili variabilnih
prejemkov kot to določa 10. točka prvega odstavka v zvezi z drugim odstavkom
73.b člena upošteva, da:
1.    
izplača variabilne prejemke v obliki instrumentov, kadar to ne vodi v
nastajanje konflikta interesov pri zaposlenih in ne vzpodbuja prevzemanja
tveganj v nasprotju z določili pravil upravljanja ali akta o ustanovitvi
investicijskega sklada;
2.    
variabilni prejemki, izplačani zaposlenim s posebno naravo dela v obliki
instrumentov, bi morali biti instrumenti povezani z investicijskim skladom, v
zvezi s katerim zaposleni izvaja svoje dejavnosti, pri čemer mora biti nabor instrumentov
razširjen, če je to potrebno, da se prepreči preveliko prevzemanje tveganj v
zvezi s takim investicijskim skladom oziroma da se prepreči prevelika
koncentracija lastništva investicijskega sklada;
3.    
pred dospelostjo izplačila prejemkov se za instrumente, ki so predmet
izplačila, ne izplača niti dividend niti obresti;
4.    
instrumente se vrednoti na dan dodelitve ob koncu obračunskega obdobja,
vrednost pa je podlaga za določitev minimalnega števila instrumentov in za
poznejše naknadne prilagoditve števila instrumentov;
5.    
kadar skupni variabilni prejemki zaposlenega v posameznem letu ne
presegajo zneska 50.000 EUR bruto, družbi za upravljanje v skladu z načelom
sorazmernosti iz 40. člena tega sklepa ni potrebno upoštevati zahtev tega
člena, če družba za upravljanje v svoji politiki prejemkov pojasni morebitno
opredelitev glede uporabe spodnjega praga za potrebe izplačevanja variabilnega
prejemka.
(2) Politike prejemkov morajo vsebovati tudi politiko
zadržanja, s katero družba za upravljanje določi obdobje zadržanja, to je
obdobje, v katerem variabilnih prejemkov, ki so že dospeli in bili izplačani v
obliki instrumentov, ni mogoče prodati.
(3) Minimalni delež izplačila v instrumentih iz 10. točke
prvega odstavka 73.b člena ZISDU-3 se nanaša na celotni znesek variabilnih
prejemkov, in sicer na del plačan vnaprej in na del z odloženim izplačilom,
izplačanim v skladu z določbo 53. člena tega sklepa.
53. člen
(odlog izplačila variabilnih prejemkov)
(1) Družba za upravljanje v politikah prejemkov zagotovi, da
se izplačilo dela variabilnih prejemkov odloži.
(2) Načrt odloženih izplačil določa:
1.    
obdobje odložitve: družba za upravljanje določi obdobje odložitve, na
podlagi poslovnega cikla in priporočeni dobi varčevanja v investicijskih
skladih ter glede na možnost vplivanja zaposlenih na profil tveganja
investicijskih skladov. Najkrajše obdobje odložitve je tri leta. Dejansko
obdobje odložitve mora družba za upravljanje prilagoditi odgovornostim in
nalogam zaposlenih ter pričakovanim nihanjem vrednosti premoženja investicijskih
skladov;
2.    
delež variabilnih prejemkov, katerih izplačilo je odloženo: delež mora
znašati od 40 do 60 odstotkov variabilnih prejemkov, odvisno od možnosti
vplivanja zaposlenega (ali kategorije zaposlenih) na profil tveganja
investicijskih skladov, odgovornosti in izvajanih nalog ter zneska variabilnih
prejemkov;
3.    
dospelost odloženih izplačil: družba za upravljanje določi kdaj prejemki
dospejo v plačilo in postanejo last zaposlenega, pri čemer je točka dospelosti
za posamičen del odloženih prejemkov določena najmanj na letni osnovi; naknadna
prilagoditev prejemkov po njihovem dospetju je mogoča samo z uporabo dogovora o
vračilu prejemkov;
4.    
obdobje od obračuna do izplačila prvega dela odloženih prejemkov: za
namen zagotavljanja ustrezne ocene rezultatov uspešnosti in ustrezne izvedbe
naknadne prilagoditve tveganjem, prvi del odloženih prejemkov ne sme biti
izplačan prezgodaj po koncu obračunskega obdobja. Obdobje od obračuna do
izplačila prvega dela odloženih prejemkov praviloma traja vsaj 12 mesecev, od
dneva izvedbe obračuna.
(3) Če skupni variabilni prejemki zaposlenega v posameznem
letu ne presegajo zneska 50.000 EUR bruto, družbi za upravljanje v skladu z
načelom sorazmernosti iz 40. člena tega sklepa in z 11. točko prvega odstavka v
zvezi z drugim odstavkom 73.b člena ZISDU-3, ni potrebno upoštevati zahtev tega
člena. Družba za upravljanje v svoji politiki prejemkov pojasni morebitno
opredelitev glede uporabe spodnjega praga za potrebe izplačevanja variabilnega
prejemka.
54. člen
(prilagajanje variabilnih prejemkov za nazaj)
Politike prejemkov morajo omogočati prilagajanje variabilnih
prejemkov tveganjem za nazaj, kar pomeni, da lahko družba za upravljanje po
dodelitvi variabilnih prejemkov izvede dodatno prilagoditev prejemkov tveganjem
in uspešnosti z uporabo malusov in dogovorov o vračilu prejemkov.
55. člen
(razkritja)
(1) Družba za upravljanje vsaj enkrat letno objavi poročilo o
izvajanju politik prejemkov, ki obsega najmanj:
1.    
opis postopka priprave in sprejetja politik prejemkov in, če je
relevantno, podatke o komisiji za prejemke, zunanjih svetovalcih, ki so
sodelovali pri oblikovanju politik prejemkov in vlogi ostalih deležnikov; opis
regionalnega področja uporabe politike prejemkov družbe za upravljanje, vrst
zaposlenih, ki se štejejo za pomembne nosilce tveganja, in merila za njihovo
določitev;
2.    
informacije o povezavi med nagrajevanjem in uspešnostjo ter način
zagotavljanja, da so zaposleni v notranjih kontrolah plačani neodvisno od
poslovnih aktivnosti, ki jih nadzorujejo;
3.    
informacijo o merilih, uporabljenih za merjenje uspešnosti in
prilagajanje variabilnih prejemkov tveganjem;
4.    
informacije o merilih uporabljenih za dodeljevanje variabilnih
prejemkov, vključno s podatkom o obliki izplačila variabilnih prejemkov.
(2) Družba za upravljanje lahko poročilo o izvajanju politik
prejemkov objavi kot samostojen dokument ali pa ga vključi v svoje letno
poročilo. Šteje se, da je družba za upravljanje ustrezno razkrila vsebine iz
prvega odstavka tega člena tudi, če so vključene v razkritje v letnem poročilu
investicijskega sklada iz drugega odstavka 205. člena ZISDU-3B.
(3) Družba za upravljanje zagotovi, da so politike prejemkov
dostopne vsem zaposlenim družbe za upravljanje, pri čemer zaposlene vnaprej
seznani z merili, na podlagi katerih se bodo določali njihovi prejemki.
(4) Zaposleni pri družbi za upravljanje morajo biti
seznanjeni s postopkom ocenjevanja in nagrajevanja njihove uspešnosti, postopek
sam pa mora biti ustrezno dokumentiran.
4. Vodenje evidenc
4.1. Splošne določbe
56. člen
(način vodenja evidenc)
(1) Evidenca se vodi s posebno skrbnostjo, tako da se podatki
v evidenco vpisujejo takoj ob nastopu dogodka, ki je predmet vnosa v evidenco,
oziroma takoj, ko je to mogoče.
(2) Družba za upravljanje evidence vodi v elektronski obliki
oziroma na drug primeren način. Evidence in dokumentacijo družba za upravljanje
hrani na nosilcu podatkov, na katerem se informacije hranijo tako, da ima
Agencija po potrebi dostop do njih, pri čemer mora biti zagotovljena popolno
sledljivost sprememb o evidenci in podatkih evidence.
(3) Družba za upravljanje evidence iz 58. in 59. člena tega
sklepa ter evidence s področja računovodstva vedno vodi v elektronski obliki.
(4) Podrobnejši organizacijski in tehnični postopki ter
sistem notranjih kontrol v zvezi z nadzorom nad vodenjem evidenc, dostopom do
podatkov iz evidenc ter njihovim spreminjanjem oziroma ažuriranjem, se določijo
s pravili o vodenju evidenc.
(5) Družba za upravljanje način vodenja evidenc, ki vsebujejo
osebne podatke, uskladi z določbami zakona in predpisov, ki urejajo varstvo
osebnih podatkov.
57. člen
(rok hrambe evidenc)
(1) Družba za upravljanje evidence, ki jih vodi na podlagi
tega sklepa, ZISDU-3 ali drugih predpisov, izdanih na podlagi ZISDU-3, hrani
najmanj 5 let po koncu leta, v katerem je bil podatek vpisan v evidenco,
kolikor za posamezno evidenco oziroma podatek iz evidence z drugimi zakoni,
predpisi ali standardi ni predpisan daljši rok hrambe.
(2) Agencija lahko v izjemnih okoliščinah od družbe za
upravljanje zahteva, da hrani katero koli ali vse evidence daljše obdobje, če
je to utemeljeno z vrsto finančnega instrumenta ali transakcije in če je to
potrebno, da se Agenciji omogoči nadzor na podlagi zakona, ki ureja trg
finančnih instrumentov, ZISDU-3 ali drugih predpisov, ki urejajo poslovanje
družbe za upravljanje.
(3) V primeru prenehanja dovoljenja za opravljanje storitev
upravljanja investicijskih skladov je družba za upravljanje dolžna zagotoviti,
da so evidence do konca obdobja iz prvega odstavka tega člena dostopne
Agenciji, če jih ne prenese na drugo družbo za upravljanje v skladu s četrtim
odstavkom tega člena.
(4) V primeru da družba za upravljanje prenese upravljanje
investicijskega sklada v skladu z 258. členom ZISDU-3, je dolžna zagotoviti, da
so evidence iz prvega odstavka tega člena za obdobje petih let pred nastopom
prenosa upravljanja, na voljo družbi za upravljanje, na katero je prenesla
upravljanje tega investicijskega sklada.
4.2. Evidenca premoženjskih transakcij
58. člen
(vsebina evidence)
(1) Družba za upravljanje v zvezi s premoženjem posamičnega
investicijskega sklada vodi evidenco premoženjskih transakcij, ki vsebuje
dovolj informacij, da je v vsakem trenutki mogoče rekonstruirati naročilo in
izvedeno transakcijo.
(2) Evidenca premoženjskih transakcij mora vsebovati podatke
določene s prilogo 1 tega sklepa.
4.3. Evidenca imetnikov investicijskih kuponov
59. člen
(vsebina evidence)
(1) Družba za upravljanje ločeno za vsak vzajemni sklad,
alternativni vzajemni sklad, podsklad krovnega sklada oziroma podsklad
alternativnega krovnega sklada vodi evidenco imetnikov investicijskih kuponov.
(2) Evidenca imetnikov investicijskih kuponov vsebuje podatke
določene s prilogo 2 tega sklepa.
60. člen
(posebne zahteve glede načina vodenja evidence in roka
hrambe evidence)
(1) Vodenje evidence imetnikov investicijskih kuponov omogoča
povezljivost evidenc med vzajemnimi skladi, podskladi krovnega sklada oziroma
alternativnimi skladi oziroma različnimi razredi investicijskih kuponov
vzajemnih skladov, podskladov in alternativnih skladov v upravljanju posamezne
družbe za upravljanje, tako da je možno podatke oziroma izpise za posameznega
imetnika investicijskih kuponov pridobiti tudi na ravni vseh vzajemnih skladov,
podskladov krovnega sklada oziroma alternativnih skladov in njihovih razredov
investicijskih kuponov.
(2) Ne glede na prvi odstavek 57. člena tega sklepa se
podatki iz evidence imetnikov investicijskih kuponov hranijo najmanj 10 let,
računano od dneva, ko je družba za upravljanje imetniku izplačala celotno
odkupno vrednost investicijskega kupona.
4.4. Evidence s področja obvladovanja nasprotij interesov
61. člen
(seznam povezanih oseb)
(1) Družba za upravljanje vodi seznam fizičnih in pravnih
oseb, ki se štejejo za z družbo za upravljanje povezane osebe, iz tretjega
odstavka 19. člena ZISDU-3.
(2) Seznam povezanih oseb vsebuje podatke določene s prilogo
3 k temu sklepu.
(3) Družba za upravljanje v politiki obvladovanja nasprotij
interesov iz 69. člena tega sklepa podrobneje določi ukrepe za pridobivanje in
usklajevanje podatkov, ki se vpisujejo v seznam povezanih oseb in način
obveščanja skrbnika o podatkih iz seznama povezanih oseb, ki so potrebni za
učinkovito opravljanje skrbniških storitev.
(4) Ne glede na prvi odstavek 57. člena tega sklepa se
podatki v seznamu povezanih oseb hranijo še 10 let od prenehanja povezanosti
osebe z družbo za upravljanje.
62. člen
(evidenca storitev in poslov, v zvezi s katerimi je oziroma bi
lahko nastalo nasprotje interesov)
Družba za upravljanje vodi evidenco storitev in poslov v
zvezi z upravljanjem investicijskih skladov in v zvezi s storitvami za druge
stranke, ki jih izvaja sama ali druga oseba v njenem imenu, pri katerih je
nastalo ali bi, v primeru dlje časa trajajočega izvajanja, lahko nastalo
nasprotje interesov z bistvenim tveganjem povzročitve škode interesom enega ali
več investicijskih skladov ali drugih strank družbe za upravljanje.
63. člen
(evidenca osebnih transakcij)
(1) Družba za upravljanje vodi evidenco osebnih transakcij
zadevnih oseb iz prvega odstavka 72. člena tega sklepa, ki vsebuje podatke
pridobljene skladno z 2. točko drugega odstavka 72. člena tega sklepa.
(2) Kadar posamične storitve oziroma posle za družbo za
upravljanje izvaja pooblaščenec, je družba za upravljanje dolžna zagotoviti, da
pooblaščenec vodi evidenco osebnih transakcij zadevnih oseb iz prvega odstavka
72. člena tega sklepa ter podatke iz evidence družbi za upravljanje na njeno
zahtevo nemudoma posreduje.
(3) Evidenca osebnih transakcij vsebuje tudi podatek o
vsakršni dopustitvi ali prepovedi v zvezi s posamezno transakcijo.
64. člen
(druge evidence s področja obvladovanja nasprotij interesov)
Za uresničevanje drugega odstavka 72. člena tega sklepa
družba za upravljanje vodi tudi:
1.    
seznam zadevnih oseb, ki imajo dostop do notranjih informacij iz 76.
člena ZISDU-3;
2.    
seznam vrednostnih papirjev, v zvezi z izdajo ali izdajateljem katerih
je pridobila zaupne podatke ali podatke, ki imajo značilnost notranje
informacije po zakonu, ki ureja trg finančnih instrumentov.
65. člen
(posebne zahteve glede načina vodenja evidenc)
(1) Družba za upravljanje vodi evidence s področja
obvladovanja nasprotij interesov ločeno, oziroma jih delno ali v celoti združi.
tako da je v vsakem trenutku mogoč vpogled v evidenco na podlagi kriterija
storitve ali posla, v zvezi s katerimi je oziroma bi lahko nastalo nasprotje
interesov (62. člen tega sklepa), kriterija oseb, ki imajo dostop do notranjih
informacij (1. točka 64. člena tega sklepa), kriterija vrednostih papirjev, v
zvezi z izdajo ali izdajateljem katerih je pridobila zaupne podatke ali podatke,
ki imajo značilnost notranje informacije (2. točka 64. člena tega sklepa),
oziroma kriterija sklenjene osebne transakcije (63. člen tega sklepa).
(2) Ne glede na prvi odstavek tega člena se seznam povezanih
oseb vedno vodi ločeno.
4.5. Druge evidence
66. člen
(evidenca pritožb vlagateljev)
Družba za upravljanje vodi evidenco o prejetih pritožbah
vlagateljev iz 14. člena tega sklepa, ter ukrepih, sprejetih za njihovo
reševanje.
67. člen
(evidenca skrbnih pregledov naložb)
(1) Družba za upravljanje vodi evidenco skrbnih pregledov
naložb investicijskih skladov iz tretjega odstavka 77. člena tega sklepa in
evidenco skrbnih pregledov indeksov iz šestega in sedmega odstavka 53. člena
tega sklepa, če upravlja vsaj en sklad, opredeljen kot indeksni investicijski sklad
iz 18. člena Sklepa o ključnih elementih investicijskega sklada ter tipih in
vrstah investicijskih skladov.
(2) Evidenca skrbnih pregledov obsega potek skrbnega pregleda
iz tretjega odstavka 77. člena tega sklepa oziroma šestega in sedmega odstavka
77. člena tega sklepa in spremljajočo dokumentacijo.
5. Nasprotje interesov
68. člen
(merila za ugotavljanje nasprotij interesov)
(1) Družba za upravljanje opredeli vrste nasprotij interesov,
ki lahko nastanejo pri opravljanju njenih storitev in poslov in katerih nastop
lahko škoduje interesom investicijskih skladov, ki jih upravlja, oziroma drugih
strank, pri tem pa kot minimalno merilo upošteva, ali so izpolnjene katere od
naslednjih okoliščin:
1.    
družba za upravljanje, zadevna oseba oziroma oseba, ki je z družbo za
upravljanje v razmerju tesne povezanosti, bo verjetno na račun investicijskega
sklada oziroma na račun druge stranke ustvarila finančni dobiček ali se
izognila finančni izgubi;
2.    
oseba iz 1. točke tega odstavka ima določen interes v zvezi z rezultatom
storitve ali posla, ki se opravlja za investicijski sklad ali drugo stranko,
ali interes v zvezi s transakcijo, ki se opravi za račun investicijskega sklada
ali druge stranke, pri čemer je ta interes drugačen od interesa investicijskega
sklada oziroma druge stranke;
3.    
oseba iz 1. točke tega odstavka zaradi finančne ali druge spodbude,
postavi interes drugega investicijskega sklada oziroma druge stranke ali
skupine strank pred interes posameznega investicijskega sklada oziroma
posamezne stranke;
4.    
oseba iz 1. točke tega odstavka opravlja enake posle za investicijski
sklad kot za drugo stranko oziroma stranke, ki niso investicijski skladi;
5.    
oseba iz 1. točke tega odstavka prejme ali bo prejela od osebe, ki ni
investicijski sklad, ki ga upravlja družba za upravljanje, oziroma ki ni druga
stranka, ekonomsko korist v zvezi s storitvijo, ki se opravlja za investicijski
sklad, oziroma v zvezi s storitvijo, ki se opravlja za drugo stranko, v obliki
denarnih sredstev, blaga ali storitev, ki odstopajo od standardnega plačila za
tako storitev.
(2) Družba za upravljanje pri ugotavljanju vrst nasprotij
interesov upošteva:
1.    
interese družbe za upravljanje, vključno s tistimi, povezanimi z
uspešnostjo pri opravljanju storitev in poslov ali tistimi, ki izhajajo iz
pripadnosti družbe za upravljanje skupini ter interese strank in dolžnost
družbe za upravljanje do investicijskih skladov, ki jih upravlja;
2.    
interese dveh ali več investicijskih skladov, ki jih upravlja;
3.    
interese strank, za katere opravlja storitve gospodarjenja s finančnimi
instrumenti in pomožne storitve.
(3) Družba za upravljanje pri ugotavljanju vrst nasprotij
interesov, ki bi lahko škodovala interesom investicijskih skladov, ki jih
upravlja, upošteva tudi tiste vrste nasprotij interesov, ki bi lahko nastale
zaradi vključevanja tveganj glede trajnostnosti v postopke, sisteme in notranje
kontrole.
69. člen
(politika obvladovanja nasprotij interesov)
(1) Družba za upravljanje sprejme, izvaja in vzdržuje
učinkovito politiko obvladovanja nasprotij interesov, ki upošteva naravo, obseg
in kompleksnost poslovanja družbe za upravljanje in je sorazmerna z velikostjo
in organizacijo družbe za upravljanje.
(2) Če je družba za upravljanje članica skupine, politika
obvladovanja nasprotij interesov upoštevati tudi okoliščine, s katerimi je
družba za upravljanje seznanjena ali bi morala biti seznanjena, ki lahko
pripeljejo do nasprotja interesov zaradi strukture in poslovnih dejavnosti
drugih članic skupine.
(3) Politika obvladovanja nasprotij interesov vsebuje tudi:
1.    
opredelitev okoliščin, ki upoštevaje storitve in posle, ki jih opravlja
družba za upravljanje ali njen pooblaščenec, predstavljajo ali zaradi katerih
lahko nastane nasprotje interesov, ki bi lahko znatno škodovalo interesom
investicijskih skladov oziroma ene ali več drugih strank;
2.    
postopke, ki jih je treba izvajati, in ukrepe, ki jih je treba sprejeti
za obvladovanje teh nasprotij.
(4) Kadar družba za upravljanje opravlja storitve
gospodarjenja s finančnimi instrumenti in pomožne storitve, politika
obvladovanja nasprotij interesov vsebuje tudi:
1.    
opis ukrepov in kontrolnih mehanizmov, ki zagotavljajo obvladovanje
nasprotja interesov in izvrševanje omejitve družbe za upravljanje, ki opravlja
storitev gospodarjenja s finančnimi instrumenti pri morebitnem nalaganju
premoženja strank v enote investicijskih skladov, ki jih upravlja ta družba za
upravljanje samo ob izrecnem pisnem soglasju stranke (drugi odstavek 154. člena
ZISDU-3);
2.    
opis načina, na podlagi katerega bo družba za upravljanje zagotovila
enako obravnavanje premoženja investicijskih skladov in premoženja drugih
strank ter spoštovanje določb o najboljši izvedbi in o pravilih ravnanja z
naročil iz tega sklepa tako za investicijske sklade kot za druge stranke;
3.    
navedbo možnih drugih nasprotij interesov, ki lahko po mnenju družbe za
upravljanje nastanejo pri opravljanju storitve gospodarjenja s finančnimi
instrumenti in navedbo ukrepov, s katerimi se jim bo izognila.
70. člen
(neodvisnost pri obvladovanju nasprotij interesov)
(1) Postopki in ukrepi iz 2. točke tretjega odstavka 69.
člena tega sklepa morajo zagotoviti, da lahko zadevne osebe, ki za družbo za
upravljanje opravljajo posamezne posle, pri katerih obstaja možnost nastopa
nasprotja interesov, te posle opravljajo s stopnjo neodvisnosti, ki ustreza
velikosti in značilnostim storitev družbe za upravljanje in skupine, kateri
pripada, ter znatnosti tveganja oškodovanja interesov strank.
(2) Za izpolnitev zahteve iz prejšnjega odstavka tega
člena družba za upravljanje, upoštevaje značilnosti, obseg in zapletenost
storitev, ki jih opravlja, določi najmanj:
1.    
učinkovite postopke za preprečevanje ali nadziranje izmenjave informacij
med zadevnimi osebami, ki opravljajo storitve in posle upravljanja premoženja
investicijskih skladov s tveganjem nastanka nasprotja interesov, če bi lahko izmenjava
takih informacij škodovala interesom ene ali več strank;
2.    
ločen notranji nadzor nad zadevnimi osebami, katerih aktivnosti so
povezane z izvajanjem storitev in poslov upravljanja investicijskih skladov za
račun investicijskih skladov, oziroma opravljanje storitev in poslov za druge
stranke ali za vlagatelje, katerih interesi bi lahko bili v nasprotju, ali ki
kako drugače zastopajo različne interese, ki bi lahko bili v nasprotju,
vključno z interesi družbe za upravljanje;
3.    
prepoved kakršnekoli neposredne povezave med plačilom zadevnim osebam,
ki se ukvarjajo v glavnem z eno vrsto storitev in poslov, in plačilom ali
ustvarjenimi prihodki drugih zadevnih oseb, ki se ukvarjajo v glavnem z drugimi
storitvami in posli, če bi lahko v zvezi s temi storitvami in posli nastalo
nasprotje interesov;
4.    
ukrepe, ki bodo preprečili ali omilili, da bi kdorkoli neprimerno
vplival na način izvajanja storitev upravljanja investicijskih skladov s strani
zadevnih oseb;
5.    
ukrepe, ki bodo preprečili ali obvladovali vzporedno ali zaporedno
vključenost zadevne osebe v ločene storitve in posle upravljanja investicijskih
skladov ali storitve gospodarjenja s finančnimi instrumenti in pomožne
storitve, kadar bi tako ukvarjanje lahko škodovalo ustreznemu obvladovanju
nasprotja interesov.
(3) Kadar družba za upravljanje opravlja storitve
gospodarjenja s finančnimi instrumenti in pomožne storitve oziroma storitve na
podlagi zakona, ki ureja upravljavce alternativnih investicijskih skladov,
ukrepe in postopke iz prejšnjega odstavka določi tudi na nivoju teh storitev
ter v povezavi z storitvami in posli upravljanja investicijskih skladov na
podlagi ZISDU-3.
(4) Kadar ukrepi in postopki, sprejeti v skladu s tem členom,
ne zagotavljajo zadostne stopnje neodvisnosti, kot jo zahteva prvi odstavek tega
člena, Agencija od družbe za upravljanje zahteva, da sprejme drugačne oziroma
dodatne ukrepe in uvede postopke, ki so nujni in primerni za dosego namena
neodvisnosti pri obvladovanju nasprotij interesov.
71. člen
(upravljanje storitev in poslov, ki omogočajo nastanek
škodljivih nasprotij interesov)
(1) Kadar je verjetno, da organizacijska in administrativna
ureditev družbe za upravljanje glede obvladovanja nasprotij interesov ne
zadošča za preprečitev nastanka tveganja oškodovanja interesov investicijskih
skladov, drugih strank oziroma imetnikov enot, morajo biti uprava oziroma
pristojni zaposleni družbe za upravljanje o tem nemudoma obveščeni, da lahko
sprejmejo potrebno odločitev in zagotovijo ravnanje družbe za upravljanje v
najboljšem interesu investicijskih skladov, ki jih upravlja, drugih strank
oziroma v interesu imetnikov enot.
(2) Družba za upravljanje določi način obveščanja na podlagi
prejšnjega odstavka vključno z obveščanjem mimo linij poročanja, določenih z
internimi akti.
(3) Družba za upravljanje v prvem letnem ali polletnem
poročilu investicijskega sklada, ki sledi nastopu okoliščin iz prvega odstavka
tega člena navede sprejete odločitve iz prvega odstavka tega člena ter razloge
zanje.
72. člen
(osebne transakcije)
(1) Družba za upravljanje vzpostavi in vzdržuje primerno
ureditev, s katero preprečuje zadevnim osebam, ki so vključene v storitve in
posle pri katerih lahko nastane nasprotje interesov, ali ki imajo dostop do
notranjih informacij iz Uredbe (EU) št. 596/2014 Evropskega parlamenta in Sveta
z dne 16. aprila 2014 o zlorabi trga ter razveljavitvi Direktive 2003/6/ES
Evropskega parlamenta in Sveta ter direktiv Komisije 2003/124/ES, 2003/125/ES
in 2004/72/ES (UL L št. 173 z dne 16. 4. 2014, str. 1; v nadaljnjem besedilu:
Uredba 596/2014/EU), oziroma notranjih informacij iz 76. člena ZISDU-3:
1.    
sklenitev osebne transakcije, zaradi katere bi prišlo do kršitev pravil
o zlorabi trga iz Uredbe 596/2014/EU oziroma do kršitev pravil o prepovedi
zlorabe notranjih informacij iz pododdelka 2. 2. 3. ZISDU-3 ali zaradi katere
bi prišlo oziroma bi lahko prišlo do konflikta z obveznostmi družbe za
upravljanje na podlagi drugih pravil poslovanja pri opravljanju storitev
upravljanja investicijskih skladov oziroma storitev gospodarjenja s finančnimi
instrumenti in pomožnih storitev;
2.    
svetovanje ali nagovarjanje drugih oseb, razen v okviru opravljanja
rednih del in nalog, naj sklenejo posel, ki bi bil, če bi se uvrstil med osebne
transakcije, prepovedan na podlagi 1. točke tega odstavka, oziroma na podlagi
določb sklepa Agencije, ki prepoveduje osebne transakcije finančnim analitikom
in drugim zadevnim osebam v borznoposredniški družb, ali bi na kakršenkoli drug
način pomenil zlorabo informacij, ki se nanašajo na še neizvršena naročila za
račun investicijskega sklada in drugih strank;
3.    
zunanji izvajalci, ki so dolžni spoštovati določbe tega člena, so
zadolženi, da družbi za upravljanje na zahtevo posredujejo podatke iz evidence,
ki jo vodijo na podlagi 4. točke tega odstavka;
4.    
razkritje informacij ali posredovanje mnenja drugim osebam, razen v
okviru opravljanja rednih del in nalog, če zadevna oseba ve oziroma se lahko
razumno pričakuje, da bi morala vedeti, da bo na podlagi teh informacij druga
oseba storila dejanje, prepovedano na podlagi 1. ali 2. točke tega odstavka
oziroma na podlagi določb sklepa Agencije, ki prepoveduje osebne transakcije
finančnim analitikom in drugim zadevnim osebam v borznoposredniški družb, ali
kako drugače zlorabila informacije, ki se nanašajo na odprta naročila za račun
investicijskega sklada in drugih strank oziroma da bo razkrito informacijo
posredovala tretji osebi z namenom, da slednja stori takšno dejanje.
(2) Ureditev iz prvega odstavka tega člena je primerna,
če družba za upravljanje izpolnjuje zlasti naslednje pogoje:
1.    
zadevne osebe iz prvega odstavka tega člena so seznanjene z omejitvami
glede osebnih transakcij in ukrepov, ki jih je družba za upravljanje
vzpostavila v zvezi z osebnimi transakcijami;
2.    
ureditev zagotavlja, da je družba za upravljanje nemudoma obveščena o
vsaki osebni transakciji sklenjeni s strani zadevne osebe iz prvega odstavka
tega člena, tako da zadevna oseba o vsaki osebni transakciji neposredno obvesti
družbo za upravljanje ali tako da je družbi za upravljanje kako drugače
omogočeno, da identificira tovrstne transakcije;
3.    
družba za upravljanje vodi evidenco osebnih transakcij iz 63. člena tega
sklepa.
(3) Določbi prvega in drugega odstavka tega člena se ne
uporabljata za:
1.    
osebne transakcije, izvedene v okviru opravljanja storitve gospodarjenja
s finančnimi instrumenti, če v zvezi z izvedbo transakcije ni predhodno prišlo
do komunikacije med osebo, ki opravlja storitev gospodarjenja in drugo zadevno
osebo ali osebo, za račun katere se opravi transakcija;
2.    
osebne transakcije, katerih predmet so enote KNPVP skladov oziroma
alternativnih investicijskih skladov, ki so podvrženi nadzoru na podlagi
zakonodaje države članice, ki zahteva enako stopnjo razpršitve tveganja, če
zadevna oseba ali oseba, za račun katere se opravi transakcija, ne sodeluje pri
upravljanju tega sklada.
73. člen
(politike uveljavljanja glasovalnih pravic)
(1) Družba za upravljanje izdela ustrezne in učinkovite
politike odločanja o tem, kdaj in kako bo uveljavljala glasovalne pravice, ki
izhajajo iz finančnih instrumentov v sredstvih investicijskega sklada, ki javno
zbira premoženje, ki ga upravlja, da bo s tem zagotavljala izključno korist
investicijskega sklada.
(2) Politika iz prvega odstavka tega člena določa ukrepe
in postopke za:
1.    
spremljanje korporativnih akcij izdajatelja;
2.    
uveljavljanje glasovalnih pravic v skladu z naložbenimi cilji in
naložbeno politiko zadevnega investicijskega sklada;
3.    
preprečevanje ali obvladovanje vseh nasprotij interesov, ki izhajajo iz
uveljavljanja glasovalnih pravic.
(3) Povzetek politik iz prvega odstavka tega člena mora biti
vlagateljem dosegljiv na spletni strani družbe za upravljanje.
(4) Družba za upravljanje imetnikom enot na njihovo zahtevo
brezplačno pojasni podrobnosti odločitev, sprejetih na podlagi politik iz
prvega odstavka tega člena.
6. Zagotavljanje neprekinjenega poslovanja
74. člen
(načrti neprekinjenega poslovanja in krizni načrti)
(1) Družba za upravljanje vzpostavi krizne načrte in načrte
neprekinjenega poslovanja v pogojih hudih motenj poslovanja. Načrt
neprekinjenega poslovanja je dokument, ki vključuje postopke zagotavljanja
neprekinjenega delovanja ključnih delovnih procesov in sistemov. Krizni načrt
je sestavni del načrta neprekinjenega poslovanja ter določa tehnične in
organizacijske ukrepe za ponovno vzpostavitev delovanja in zmanjšanja posledic hudih
motenj poslovanja.
(2) Načrt neprekinjenega poslovanja mora ob nastopu hudih
motenj poslovanja zagotoviti, da so pomožne zmogljivosti za nadaljevanje
poslovnih aktivnosti čim prej na razpolago. Krizni načrt mora ob nastopu hudih
motenj poslovanja v primernem času zagotoviti ponovno vzpostavitev normalnega
delovanja motenih delovnih procesov in sistemov družbe za upravljanje.
(3) Načrt neprekinjenega poslovanja in krizni načrt morata
med drugim določati:
1.    
pristojnosti in odgovornosti glede začetnega odziva na dogodke, ki se
odrazijo v večji motnji ali prekinitvi bistvenih sistemov in procesov;
2.    
pristojnosti in odgovornosti za izvedbo aktivnosti za obnovitev
bistvenih sistemov in procesov;
3.    
časovne okvire za okrevanje bistvenih sistemov in procesov;
4.    
ključne zaposlene in postopke za zagotavljanje neprekinjenega delovanja
bistvenih sistemov in procesov;
5.    
komunikacijske tokove, ki se uporabljajo v pogojih hudih motenj
poslovanja.
(4) Družba za upravljanje zagotovi, da so z načrti
neprekinjenega poslovanja in kriznimi načrti seznanjeni vsi zaposleni.
(5) Družba za upravljanje zagotovi redno testiranje načrtov
neprekinjenega poslovanja in kriznih načrtov z namenom ocenjevanja njihove
učinkovitosti in primernosti. O rezultatih testiranja mora biti obveščena
uprava družbe za upravljanje.
(6) Družba za upravljanje zagotovi redno ažuriranje načrtov
neprekinjenega poslovanja in kriznih načrtov zaradi zagotavljanja njihove
skladnosti s poslovno strategijo ter poslovnimi in delovnimi procesi družbe za
upravljanje.
III. PRAVILA RAVNANJA DRUŽBE ZA UPRAVLJANJE
1. Splošne določbe
75. člen
(dolžnost ravnanja v najboljšem interesu investicijskih
skladov in imetnikov enot)
(1) Družba za upravljanje zagotovi pošteno in enakovredno
obravnavo imetnikov enot investicijskih skladov, ki jih upravlja. Družba za
upravljanje interesov posamezne skupine imetnikov enot ne sme postavljati pred
interese katerekoli druge skupine imetnikov enot, kar vključuje skupino
imetnikov enot investicijskih skladov, ki premoženja ne zbirajo javno in jih
družba za upravljanje upravlja na podlagi zakona, ki ureja upravljavce
alternativnih investicijskih skladov.
(2) Družba za upravljanje pri opravljanju storitev in poslov
preprečuje nedopustne prakse, za katere se upravičeno pričakuje, da lahko
vplivajo na stabilnost in celovitost trga finančnih instrumentov.
(3) Družba za upravljanje za investicijske sklade, ki jih
upravlja, uporablja poštene, pravilne in pregledne modele izračunavanja
vrednostni enot premoženja in sisteme vrednotenja premoženja, ter mora biti ob
vsakem času sposobna dokazati, da so bile naložbe investicijskega sklada
pravilno vrednotene.
(4) Družba za upravljanje ravna tako, da se prepreči
neupravičeno zaračunavanje stroškov tako investicijskim skladom in drugim
strankam kot tudi imetnikom enot.
(5) Določbe drugega do četrtega odstavka tega člena se
uporabljajo tudi za imetnike enot investicijskih skladov, ki premoženja ne
izbirajo javno, in ki jih upravlja družba za upravljanje.
2. Skrbni pregled
76. člen
(splošna določba)
(1) Družba za upravljanje pri izbiri naložb ter pri stalnem
spremljanju naložb investicijskih skladov, ki jih upravlja, ravna z visoko
stopnjo skrbnosti, v najboljšem interesu investicijskega sklada ter celovitosti
trga.
(2) Družba za upravljanje mora razpolagati z zadostnim znanjem
in razumevanjem finančnih instrumentov in drugih sredstev, v katere nalaga
premoženje investicijskih skladov, ki jih upravlja.
77. člen
(politike in postopki skrbnega pregleda)
(1) Družba za upravljanje sprejme politike in postopke
skrbnega pregleda ter uvede učinkovito ureditev, ki zagotavlja skladnost
naložbenih odločitev sprejetih za račun investicijskega sklada, z naložbenimi
cilji, politiko in strategijami ter omejitvami tveganj investicijskega sklada.
(2) Pri sprejemanju politike in postopkov skrbnega pregleda
družba za upravljanje upošteva kompleksnost in stopnjo tveganja naložb v katere
so lahko vložena sredstva investicijskega sklada oziroma poslov, ki jih lahko
sklene za račun investicijskega sklada.
(3) Skrbni pregled posamezne naložbe oziroma posla obsega
najmanj pregled izpolnjevanja pogojev in meril, ki jih za dopustnost posamezne
naložbe oziroma posla določajo ZISDU-3, sklep Agencije, ki ureja naložbe
investicijskega sklada in sklep Agencije, ki ureja tehnike upravljanja sredstev
investicijskega sklada.
(4) Z ugotovitvami skrbnega pregleda družba za upravljanje
seznani skrbnika, če je od izida skrbnega pregleda odvisna razporeditev
posamične naložbe glede na kriterij geografske izpostavljenosti ali glede na
kriterij izpostavljenosti do gospodarskega sektorja, in sicer ob prvem nakupu
in razporeditvi naložbe kot ob morebitnih spremembah razporeditve naložbe glede
na izbrane kriterije.
(5) Pri izvajanju načrta upravljana tveganj posameznega
investicijskega sklada družba za upravljanje, kadar je to primerno zaradi
narave potencialne naložbe, oblikuje napovedi in izvede analizo vpliva naložbe
na sestavo celotnega portfelja investicijskega sklada, njegovo likvidnost in
razmerje med prevzetim tveganjem ter pričakovano donosnostjo investicijskega sklada.
Analiza mora temeljiti na zanesljivih in aktualnih podatkih, tako v količinskem
kot v kvalitetnem smislu.
(6) Družba za upravljanje mora biti v vsakem trenutku
sposobna obrazložiti ter upravičiti svojo oceno s predložitvijo kriterijev, ki
jih je uporabila pri oceni. Postopki in kriteriji skrbnega pregleda morajo biti
predmet preverjanja, da se zagotovi njihova ustreznost.
(7) Družba za upravljanje mora pri pripravi in izvajanju
politik in postopkov skrbnega pregleda kot to določajo 76. člen tega sklepa in
prvi do šesti odstavek tega člena upoštevati tudi:
1.    
tveganja glede trajnostnosti;
2.    
glavne škodljive vplive investicijskih odločitev na dejavnike
trajnostnosti, če je družba za upravljanje zavezana za upoštevanje glavnih
škodljivih vplivov ali se tako prostovoljno odloči.
(8) Družba za upravljanje, ki namerava upravljati indeksni
investicijski sklad, kot ga opredeljuje 18. člen Sklepa o ključnih elementih
investicijskega sklada ter tipih in vrstah investicijskih skladov, opravi
skrbni pregled kvalitete indeksa, ki vključuje pregled, ali metodologija
indeksa vsebuje ustrezna pojasnila o utežeh in razvrstitvi komponent glede na
naložbeno strategijo in pregled ali je indeks primerno vodilo uspešnosti trga.
Skrbni pregled mora zajeti tudi komponente indeksa.
(9) Skrbni pregled iz prejšnjega odstavka obsega tudi oceno
razpoložljivosti informacij o indeksu, vključno s tem:
1.    
ali vsebuje jasen opis vodila;
2.    
ali obstaja neodvisna revizija in obseg take revizije;
3.    
pogostost objavljanja indeksa in vpliv tega na sposobnost
investicijskega sklada, da izračuna svojo čisto vrednost sredstev oziroma
vrednost enote.
3. Najboljša izvedba
78. člen
(izvrševanje odločitev za trgovanje za račun investicijskega
sklada)
(1) Družba za upravljanje upravljanju premoženja
investicijskega sklada oziroma opravljanju storitev za druge stranke vse
odločitve za trgovanje za račun oziroma v imenu in za račun (v nadaljnjem
besedilu: za račun) investicijskega sklada oziroma za račun druge stranke
izvrši v najboljšem interesu tega investicijskega sklada oziroma druge stranke.
(2) Šteje se, da je družba za upravljanje ravnala v skladu s
prejšnjim odstavkom, če je pri izvrševanju odločitev za trgovanje za račun
investicijskega sklada oziroma druge stranke opravila vse potrebno za izvršitev
naročila pod pogoji, ki so za investicijski sklad oziroma stranko najugodnejši,
ob upoštevanju dejavnikov, ki so pomembni za izvršitev naročila, kot so cena,
stroški, hitrost, verjetnost sklenitve in poravnave posla, vrednost in
značilnosti naročila ter druge okoliščine, pomembne za izvršitev naročila.
(3) Družba za upravljanje pri določitvi sorazmernega
pomena dejavnikov iz prejšnjega odstavka tega člena upošteva naslednje
kriterije:
1.    
naložbeni cilj in politiko ter tveganja, značilna za investicijski
sklad, kot so navedeni v prospektu, pravilih upravljanja oziroma statutu
investicijskega sklada oziroma značilnost stranke, vključno z uvrstitvijo
stranke v kategorijo profesionalnih ali neprofesionalnih strank;
2.    
značilnosti naročila;
3.    
značilnosti finančnih instrumentov, ki so predmet naročila;
4.    
značilnosti izvedbenih mest, na katera je poslano naročilo.
79. člen
(politika izvrševanja odločitev za trgovanje)
(1) Družba za upravljanje sprejme in izvaja politiko
izvrševanja odločitev za trgovanje, ki ji omogoča izvršitev naročil pod pogoji,
ki so za investicijski sklad oziroma stranko najugodnejši ter sprejme in izvaja
ureditev, ki ji omogoča učinkovito izpolnjevanje obveznosti iz 78. člena tega
sklepa.
(2) Družba za upravljanje redno spremlja učinkovitost
izvajanja ureditve ter politike izvrševanja odločitev za trgovanje, zato da se
ugotovijo in po potrebi odpravijo njihove pomanjkljivosti. Zlasti redno
presoja, ali izvedbena mesta, katerim so poslana naročila, omogočajo njihovo
izvršitev pod pogoji, ki so najugodnejši za investicijske sklade in druge
stranke.
(3) Družba za upravljanje enkrat letno preveri politiko
izvrševanja odločitev za trgovanje. Ob vsaki spremembi, ki bi lahko bistveno
vplivala na zmožnost družbe za upravljanje, da dosega izvršitev naročil pod
pogoji, ki so najugodnejši za investicijske sklade in druge stranke, družba za
upravljanje politiko izvrševanja odločitev za trgovanje preveri nemudoma.
(4) Družba za upravljanje imetnike enot seznani s svojo
politiko izvrševanja odločitev za trgovanje in njenimi spremembami.
(5) Družba za upravljanje mora biti zmožna dokazati, da je
naročila za trgovanje za račun investicijskega sklada oziroma druge stranke
izvedla v skladu s svojo politiko izvrševanja odločitev za trgovanje.
80. člen
(dajanje naročil za trgovanje za račun investicijskega
sklada v izvršitev drugim osebam)
(1) Določbe 78. in 79. člena tega sklepa se smiselno
uporabljajo tudi za dajanje naročil v izvrševanje drugim osebam v okviru
upravljanja premoženja investicijskih skladov.
(2) Politika izvrševanja odločitev za trgovanje, poleg vsebin
iz 79. člena tega sklepa, za vsako vrsto finančnih instrumentov določa tudi
subjekte, katerim se lahko posreduje v izvršitev naročilo za trgovanje.
(3) Družba za upravljanje lahko z drugo osebo sklene dogovor
o izvrševanju naročil za trgovanje le kadar je ta dogovor skladen z določbami
tega člena.
4. Pravila ravnanja z naročili
81. člen
(splošna načela)
(1) Družba za upravljanje sprejme in izvaja postopke in
ukrepe, ki zagotavljajo takojšnje, pošteno in hitro izvajanje transakcij za
račun investicijskega sklada oziroma za račun drugih strank.
(2) Postopki in ukrepi iz prvega odstavka tega člena
zagotavljajo, da se:
1.    
izvršena naročila strank takoj in natančno evidentirajo ter razporedijo;
2.    
primerljiva naročila izvršijo v zaporednem vrstnem redu in nemudoma,
razen če je to zaradi narave naročila ali prevladujočih tržnih pogojev
praktično neizvedljivo ali če interesi investicijskega sklada oziroma druge
stranke zahtevajo drugače;
3.    
finančni instrumenti ali denarni zneski, prejeti v poravnavo izvedenih
naročil, nemudoma in pravilno prenesejo na račun ustreznega investicijskega
sklada oziroma druge stranke.
(3) Družba za upravljanje ne sme zlorabiti informacij o še ne
izvršenih naročilih za investicijski sklad oziroma za drugo stranko, ter
sprejeme vse razumne ukrepe, da prepreči zlorabo teh informacij s strani
zadevnih oseb.
82. člen
(združevanje in razdeljevanje naročil za trgovanje)
(1) Družba za upravljanje lahko združuje naročila več
investicijskih skladov med seboj oziroma z naročili drugih strank, če je
verjetno, da tako izvrševanje naročil ne bo imelo negativnih posledic na
doseganje najboljšega možnega izida za katerikoli investicijski sklad oziroma
drugo stranko, katerih naročila se združujejo (v nadaljnjem besedilu: naročila za
skupni račun).
(2) Družba za upravljanje v politiki izvrševanja odločitev za
trgovanje iz 79. člena tega sklepa določi podrobnejša pravila za pošteno
porazdelitev učinkov poslov, ki izvirajo iz naročila za skupni račun, vključno
s tem, na kakšen način bo pri porazdelitvi finančnih instrumentov oziroma
denarnih sredstev, prejetih v poravnavo, in pri delno izvršenih naročilih,
obravnavala dosežene količine in cene v primerjavi s količinami in cenami iz
naročila.
5. Ekonomske koristi
83. člen
(pojem ekonomskih koristi)
(1) Družba za upravljanje sme v zvezi z opravljanjem storitev
upravljanja investicijskih skladov, ki javno zbirajo premoženje, plačati ali
zagotoviti oziroma prejeti ali pridobiti samo naslednje ekonomske koristi:
1.    
plačila, provizije ali nedenarne koristi, ki jih plača ali zagotovi
investicijski sklad ali tretja oseba za račun investicijskega sklada, oziroma
jih prejme ali pridobi investicijski sklad ali tretja oseba za račun
investicijskega sklada;
2.    
plačila, provizije ali nedenarne koristi, ki jih plača ali zagotovi
tretja oseba ali oseba za račun tretje osebe, oziroma jih prejme ali pridobi
tretja oseba ali oseba za račun tretje osebe, če so izpolnjeni naslednji
pogoji:
a.   
so podatki o obstoju, naravi in znesku ekonomske koristi ali, če zneska
ni mogoče določiti, načinu izračuna tega zneska, jasno razkriti imetnikom enot,
na način, ki je izčrpen, natančen in razumljiv, pred začetkom opravljanja
zadevne storitve;
b.   
posledica plačila ali zagotovljene ekonomske
koristi je izboljšana kakovost zadevne storitve za sklad, pri tem pa ne sme
biti ovirana dolžnosti družbe za upravljanje, da ravna v najboljšem interesu
investicijskega sklada;
3.    
potrebna plačila, ki omogočajo ali so potrebne za opravljanje zadevne
storitve, vključno s stroški hrambe, poravnave ali menjave, zakonske dajatve
ali pravni stroški, in ki po svoji naravi ne morejo povzročiti nasprotij z
obveznostmi družbe za upravljanje, da posluje pošteno, pravično in strokovno v
skladu z najboljšimi interesi investicijskih skladov.
(2) Določbe 2. točke prejšnjega odstavka se uporabljajo tudi
v primeru povračil vlagateljem iz lastnih sredstev družbe za upravljanje, ki
izvirajo iz naslova provizije za upravljanje.
84. člen
(razkritje)
Družba za upravljanje podatke iz 2.a točke prvega odstavka
83. člena tega sklepa razkrije v letnem poročilu družbe za upravljanje v celoti
ali v obliki povzetka. Kadar družba za upravljanje podatke iz 2.a točke 83.
člena tega sklepa razkrije v obliki povzetka, podrobne podatke razkrije na
zahtevo imetnikov enot
85. člen
(uporaba pri opravljanju storitev gospodarjenja in pomožne
storitve)
83. in 84. člen se smiselno uporabljata tudi za stranke za
katere družba za upravljanje opravlja storitve gospodarjenja s finančnimi
instrumenti in pomožne storitve.
IV. DODATNE ORGANIZACIJSKE ZAHTEVE ZA UPRAVLJANJE KOMPLEKSNIH
INVESTICIJSKIH SKLADOV
86. člen
(dodatne organizacijske zahteve za upravljanje kompleksnih
investicijskih skladov na področju notranjih kontrol)
(1) Služba notranje revizije družbe za upravljanje, ki
upravlja kompleksne investicijske sklade najmanj enkrat letno:
1.    
preveri ustreznost upravljanja tveganj kompleksnih investicijskih
skladov;
2.    
pregleda, ovrednoti in preizkusi učinkovitost notranjih kontrol pri
upravljanju kompleksnih investicijskih skladov;
3.    
presodi zanesljivost in verodostojnost računovodskih evidenc in
finančnih poročil kompleksnih investicijskih skladov.
(2) Ne glede na tretji odstavek 35. člena tega sklepa je
funkcija upravljanja tveganj v družbi za upravljanje, ki upravlja kompleksne
investicijske sklade, hierarhično in funkcionalno ločena od drugih
organizacijskih enot družbe za upravljanje.
(3) Ob vzpostavitvi funkcije upravljanja tveganj, družba za
upravljanje, ki upravlja kompleksne investicijske sklade, sprejme tudi notranje
postopke za redno spremljanje vrednotenja ter v primeru, da se izkaže potreba,
tudi okrepitev ukrepov in postopkov za vrednotenje OTC izvedenih finančnih
instrumentov, s katerimi se trguje na trgu institucionalnih vlagateljev.
87. člen
(postopki vrednotenja sredstev kompleksnih skladov)
Družba za upravljanje, ki upravlja kompleksne investicijske
sklade, sprejeme, izvaja in vzdržuje ureditve in postopke iz 12. člena tega
sklepa, ki zagotavljajo ustrezno, pregledno in pošteno vrednotenje OTC
izvedenih finančnih instrumentov skladno s pravili, ki jih določa sklep
Agencije, ki ureja naložbe investicijskega sklada. Družba za upravljanje pri
tem upošteva značilnosti in zapletenost OTC izvedenih finančnih instrumentov.
V. DODATNE ORGANIZACIJSKE ZAHTEVE ZA UPRAVLJANJE
NEPREMIČNINSKIH INVESTICIJSKIH SKLADOV
88. člen
(usposobljenost zaposlenih)
(1) Družba za upravljanje, ki namerava upravljati
nepremičninske investicijske sklade, mora zaposlovati zadostno število oseb, ki
so ustrezno izobražene, strokovno usposobljene in izkušene na področju
nepremičnin, glede na nameravan obseg opravljanja storitev upravljanja
nepremičninskih investicijskih skladov.
(2) Najmanj ena oseba izmed ključnih zaposlenih mora imeti
ustrezno znanje in izkušnje s področja nepremičnin.
(3) V primeru da družba za upravljanje katerokoli storitev
oziroma posel upravljanja nepremičninskih investicijskih skladov prenese na
pooblaščenca, je oseba iz prejšnjega odstavka pristojna za zagotavljanje
poslovanja, skladnega s tem oddelkom in za nadzor nad izvajanjem prenesene
storitve oziroma posla.
89. člen
(politike in postopki vrednotenja nepremičnin)
(1) Družba za upravljanje, ki namerava upravljati
nepremičninske investicijske sklade, vzpostavi, vzdržuje, izvaja in pregleduje
pisne politike in postopke vrednotenja sredstev iz 12. člena tega sklepa, ki
zagotavljajo zanesljiv, pregleden, celovit in ustrezno dokumentiran postopek
vrednotenja nepremičnin. Politike in postopki vrednotenja nepremičnin zajemajo
vse pomembne vidike procesa vrednotenja nepremičnin ter postopke in kontrole
vrednotenja nepremičnin.
(2) S politiko vrednotenja nepremičnin družba za upravljanje:
1.    
opredeli izbrane metodologije vrednotenja, pri čemer zagotovi, da se za
nepremičninske investicijske sklade, ki jih upravlja, uporabljajo poštene,
ustrezne in pregledne metodologije vrednotenja;
2.    
na kadrovskem področju določi obveznosti, vloge in odgovornosti vseh
oseb, vključenih v postopek vrednotenja, vključno z upravo družbe za
upravljanje.
(3) S postopki vrednotenja nepremičnin družba za upravljanje:
1.    
opredeli uporabo metodologij vrednotenja, ki se uporabljajo za
nepremičnine;
2.    
na kadrovskem področju določi postopke, ki odražajo organizacijsko
strukturo, kot je določena v politikah vrednotenja nepremičnin.
(4) Politike, ki opredeljujejo metodologije vrednotenja, in
postopki, ki opredeljujejo uporabo metodologij vrednotenja, vključujejo vrste
vhodnih podatkov, modele in izbirna merila ocenjevanje vrednosti in izbiro
virov tržnih podatkov. Politike in postopki določajo, da se cene pridobijo od
neodvisnih virov, kadarkoli je to mogoče in primerno. Izbirni postopek za
določeno metodologijo vključuje oceno razpoložljivih zadevnih metodologij, pri
čemer se upošteva njihova občutljivost na spremembe v spremenljivkah in kako
konkretne strategije določajo relativnost sredstev v portfelju.
(5) Politike in postopki vrednotenja obravnavajo poleg
vsebin iz tretjega do petega odstavka tega člena še najmanj naslednje:
1.    
usposobljenost in neodvisnost zaposlenih, ki izvajajo vrednotenje
nepremičnin;
2.    
posebnosti naložbene strategije nepremičninskih investicijskih skladov
in vrste nepremičnin, v katere lahko nalagajo sredstva nepremičninski
investicijski skladi;
3.    
kontrole pri izbiri vhodnih podatkov, virov in metodologij vrednotenja;
4.    
četrtletno poročilo o pregledu ustreznosti vrednotenja nepremičnin v
portfelju sklada;
5.    
postopke stopnjevanja za odpravo razlik pri rezultatih vrednotenja
nepremičnin;
6.    
vrednotenje vseh prilagoditev, povezanih z velikostjo in likvidnostjo
pozicij ali s spremembami v tržnih pogojih, kot je ustrezno;
7.    
ustrezen čas za zaključek računovodskih evidenc za potrebe vrednotenja;
8.    
ustrezno pogostost vrednotenja sredstev.
(6) Družba za upravljanje pri sprejemanju politik in
postopkov iz tega člena upošteva značilnosti in kompleksnost nepremičninskih
investicijskih skladov, ki jih namerava upravljati, obseg sredstev
nepremičninskih skladov v razmerju do sredstev v upravljanju v drugih
investicijskih skladih družbe za upravljanje in način organiziranosti
opravljanja vrednotenja nepremičnin s strani družbe za upravljanje same ali s
strani zunanjega ocenjevalca vrednosti.
(7) Družba za upravljanje zagotovi, da se vrednotenje
nepremičnin opravi skladno z:
1.    
Mednarodnimi standardi ocenjevanja vrednosti;
2.    
za nepremičnine v Republiki Sloveniji tudi drugimi pravili ocenjevanja
vrednosti nepremičnin razvrščenimi v Hierarhijo pravil ocenjevanja vrednosti in
3.    
notranjimi politikami in postopki iz prvega do šestega odstavka tega
člena.
90. člen
(osebe, ki izvajajo vrednotenje nepremičnin)
(1) Nepremičnine investicijskega sklada lahko vrednoti:
1.    
zunanji ocenjevalec vrednosti nepremičnin (v nadaljnjem besedilu:
zunanji ocenjevalec vrednosti), če so izpolnjeni pogoji iz 91. člena tega
sklepa;
2.    
družba za upravljanje sama, če izpolnjuje pogoje iz 95. člena tega
sklepa.
(2) Družba za upravljanje oziroma zunanji ocenjevalec vrednosti
opravi vrednotenje nepremičnin nepristransko, strokovno, skrbno in vestno.
91. člen
(opravljanje vrednotenja nepremičnin s strani zunanjega
ocenjevalca vrednosti)
(1) Zunanji ocenjevalec vrednosti je pravna ali fizična
oseba, neodvisna od družbe za upravljanje ali katerekoli druge osebe v razmerju
tesne povezanosti z družbo za upravljanje, ki ima ustrezno znanje za
opravljanje vrednotenja nepremičnin.
(2) Družba za upravljanje, ki je za vrednotenje nepremičnin
pooblastila zunanjega ocenjevalca vrednosti, mora biti kadar koli sposobna
Agenciji dokazati, da:
1.    
je zunanji ocenjevalec vrednosti registriran pri ustreznem strokovnem
združenju oziroma njegovo stroko urejajo ustrezni zakoni ali pravila poklicnega
ravnanja vključno s kodeksom etičnih načel;
2.    
lahko zunanji ocenjevalec vrednosti kadar koli predloži zadostna
strokovna jamstva za učinkovito opravljanje nalog vrednotenja v skladu z
ZISDU-3, s tem sklepom in drugimi predpisi, ki v Republiki Sloveniji urejajo
poslovanje družbe za upravljanje, v delu, ki se nanaša na vrednotenje
nepremičnin;
3.    
je imenovanje zunanjega ocenjevalca vrednosti skladno z določbami sklepa
Agencije, ki ureja prenos opravljanja posameznih storitev in poslov upravljanja
investicijskih skladov na drugo osebo.
(3) Šteje se, da v Republiki Sloveniji pogoje iz 1. točke
prejšnjega odstavka tega člena izpolnjuje pooblaščeni ocenjevalec vrednosti
nepremičnin, kot ga opredeljuje zakon, ki ureja revidiranje.
(4) Pravna oseba, ki za nepremičninski investicijski sklad
opravlja skrbniške storitve, ne sme biti imenovana za zunanjega ocenjevalca
vrednosti tega sklada, razen če zagotavlja funkcionalno in hierarhično ločeno
opravljanje skrbniških storitev od storitev zunanjega ocenjevalca vrednosti ter
so morebitna nasprotja interesov primerno ugotovljena, obvladovana, spremljana
in razkrita vlagateljem v nepremičninske investicijske sklade.
(5) Če se imenuje zunanji ocenjevalec vrednosti, politike in
postopki vrednotenja nepremičnin določijo postopek za izmenjavo informacij med
družbo za upravljanje in zunanjim ocenjevalcem vrednosti, da se zagotovi
posredovanje vseh potrebnih informacij, ki so potrebne za potrebe vrednotenja.
(6) Politike in postopki vrednotenja nepremičnin zagotovijo,
da družba za upravljanje izvaja redne skrbne preglede zunanjih ocenjevalcev
vrednosti, ki se imenujejo za izvajanje storitev vrednotenja nepremičnin, in da
se skrbni pregled zunanjega ocenjevalca vrednosti opravi pred njegovo izbiro in
imenovanjem.
92. člen
(strokovna jamstva)
(1) Zunanji ocenjevalci vrednosti na zahtevo Agencije
zagotovijo strokovna jamstva, s katerimi dokazujejo svojo usposobljenost za
izvajanje vrednotenja nepremičnin. Strokovna jamstva, ki jih zagotovijo zunanji
ocenjevalci vrednosti, so v pisni obliki.
(2) Strokovna jamstva vsebujejo dokazila o kvalifikacijah
zunanjega ocenjevalca vrednosti in njegovi sposobnosti za pravilno in neodvisno
izvajanje vrednotenja nepremičnin, ki vključujejo vsaj dokazila o:
1.    
zadostnih kadrovskih in tehničnih virih;
2.    
ustreznih postopkih, ki zagotavljajo pravilno in neodvisno vrednotenje;
3.    
ustreznem poznavanju in razumevanju naložbene strategije in vrste
nepremičnin, za katerih vrednotenje je bil imenovan zunanji ocenjevalec
vrednosti;
4.    
ustreznem ugledu in zadostnih izkušnjah z vrednotenjem nepremičnin.
(3) Če za zunanjega ocenjevalca vrednosti velja obvezna
poslovna registracija pri pristojnem organu ali drugem subjektu države, v
kateri ima sedež, strokovno jamstvo vsebuje naziv tega organa ali subjekta,
vključno z ustreznimi kontaktnimi podatki. Strokovno jamstvo jasno navaja pravne
ali regulativne določbe ali pravila poklicnega ravnanja, ki jim je podvržen
zunanji ocenjevalec vrednosti.
93. člen
(prepoved prenosa nalog vrednotenja na tretjo osebo)
Zunanji ocenjevalec vrednosti ne sme prenesti pooblastila za
opravljanje storitev vrednotenja nepremičnin na tretjo osebo.
94. člen
(obveščanje Agencije)
(1) Družba za upravljanje obvesti Agencijo o imenovanju in
razrešitvi zunanjega ocenjevalca vrednosti iz 91. člena tega sklepa, v rokih in
na način, kot to določa sklep Agencije, ki ureja poročanje družb za upravljanje
Agenciji.
(2) Obvestilu družba za upravljanje predloži dokazila o
izpolnjevanju pogojev iz drugega odstavka 91. člena tega sklepa.
(3) Agencija lahko z odredbo, s katero ugotovi kršitev
določbe drugega odstavka 91. člena tega sklepa, zahteva imenovanje drugega
zunanjega ocenjevalca vrednosti.
95. člen
(opravljanje vrednotenja s strani družbe za upravljanje)
(1) Družba za upravljanje lahko sama opravlja vrednotenje
nepremičnin, če zagotavlja ločenost opravljanja vrednotenja nepremičnin od
upravljanja premoženja iz 1. točke 99. člena ZISDU-3, če politika prejemkov in
drugi ukrepi zagotovijo primerno obvladovanje nasprotji interesov ter
preprečujejo neprimeren vpliv na zaposlene in če zaposluje vsaj eno osebo, ki
izpolnjuje pogoje iz 1. in 2. točke drugega odstavka 91. člena tega sklepa.
(2) Če vrednotenje nepremičnin izvaja družba za upravljanje
sama, politike vrednotenja nepremičnin vključujejo opis varoval za funkcionalno
neodvisno izvajanje vrednotenja nepremičnin, skladnega s prvim odstavkom tega
člena. Taka varovala vključujejo ukrepe za preprečevanje ali omejevanje kateri
koli osebi, da neprimerno vpliva na način, na katerega neka oseba izvaja
dejavnosti vrednotenja nepremičnin.
96. člen
(preverjanje vrednotenja)
Agencija lahko zahteva, da postopke vrednotenja nepremičnin
oziroma vrednotenje nepremičnin preveri zunanji ocenjevalec vrednosti oziroma
revizor, ki ga imenuje Agencija.
97. člen
(odgovornost za vrednotenje nepremičnin)
(1) Družba za upravljanje je odgovorna za pravilno
vrednotenje nepremičnin, pravilnost izračuna čiste vrednosti sredstev in
vrednosti enot nepremičninskega investicijskega sklada ter njuno objavo, ne
glede na to ali je za vrednotenje nepremičnin družba za upravljanje pooblastila
zunanjega ocenjevalca vrednosti ali ne.
(2) Zunanji ocenjevalec vrednosti je odgovoren družbi za
upravljanje za morebitno izgubo, ki jo je družba za upravljanje utrpela zaradi
malomarnosti ali namernega neizpolnjevanja nalog zunanjega ocenjevalca
vrednosti.
98. člen
(uporaba modelov za vrednotenje nepremičnin)
(1) Če se za vrednotenje nepremičnin uporablja model, se
model in njegove glavne značilnosti obrazložijo in utemeljijo v politikah in
postopkih vrednotenja. Razlog za izbiro modela, osnovni podatki, viri podatkov,
uporabljene predpostavke v modelu in razlogi za njihovo uporabo, kot tudi
omejitve modelno zasnovanega vrednotenja se ustrezno dokumentirajo.
(2) Model mora zagotavljati transparentnost postopkov
ocenjevanja vrednosti ter ponovljivost postopkov ocenjevanja vrednosti.
(3) Politike in postopki vrednotenja določajo, da pred
uporabo model potrdi oseba z zadostnim strokovnim znanjem, ki izpolnjuje merila
iz 1. in 2. točke drugega odstavka 91. člena tega sklepa, ki ni bila vključena
v proces oblikovanja modela in revizor, ki revidira sklad. Postopek potrjevanja
se ustrezno dokumentira.
(4) Model mora predhodno odobriti uprava družbe za
upravljanje oziroma ključni zaposleni, ki je pristojen za vodenje področja
nepremičninskih investicijskih skladov. Če model uporablja družba za
upravljanje, ki sama izvaja funkcijo vrednotenja, lahko Agencija zahteva, da
model preveri zunanji ocenjevalec vrednosti ali revizor, ki ga imenuje
Agencija.
(5) Model za vrednotenje nepremičnin se lahko uporablja za
naložbo v nepremičnino, ki predstavlja največ 15 odstotkov sredstev
nepremičninskega investicijskega sklada.
99. člen
(pregled posameznih vrednosti nepremičnin)
(1) Družba za upravljanje zagotovi, da so vse nepremičnine
nepremičninskega investicijskega sklada pošteno in ustrezno ovrednotene, kar
mora biti družba za upravljanje tudi sposobna dokazati.
(2) Ocena vrednosti posamezne nepremičnine se izdela pred
nakupom nepremičnine, pri čemer datum ocenjevanja vrednosti nepremičnine iz
ocene vrednosti nepremičnine, ki jo izdela ocenjevalec vrednosti, ne sme biti
več kot 6 mesecev pred datumom nakupa nepremičnine.
(3) Nakupna cena nepremičnine lahko oceno vrednosti
nepremičnine presega za največ 5 odstotkov. Nakupna cena pomeni nabavno ceno
vrednosti nepremičnine, zmanjšano za vse nepremičnini neposredno pripisljive
stroške. Neposredno pripisljivi stroški vključujejo na primer stroške za pravne
storitve, davke od prenosa nepremičnine in druge stroške posla.
(4) Politike in postopki vrednotenja nepremičnin določajo
postopek pregleda posamezne vrednosti nepremičnine, če obstaja pomembno
tveganje neustreznega vrednotenja, kot v naslednjih primerih:
1.    
vrednotenje temelji na cenah, ki so na voljo samo od ene same nasprotne
stranke ali posredniškega vira;
2.    
na vrednotenje vplivajo osebe, povezane z družbo za upravljanje;
3.    
na vrednotenje vplivajo drugi subjekti, ki bi lahko imeli finančni
interes za uspešnost poslovanja nepremičninskega investicijskega sklada;
4.    
na vrednotenje vplivajo ena ali več oseb znotraj družbe za upravljanje;
5.    
na trgu pride do izrednega dogodka, povezanega z naložbo oziroma
naložbami v nepremičnine iz sredstev nepremičninskega investicijskega sklada,
in ima ta dogodek lahko vpliv na spremembo čiste vrednostni sredstev, ki
predstavlja več kot 3 odstotno spremembo čiste vrednostni sredstev.
(5) Politike in postopki vrednotenja nepremičnin opisujejo
postopek pregleda, vključno z zadostnimi in ustreznimi preveritvami in
kontrolami upravičenosti posameznih vrednosti nepremičnin. Upravičenost se
ocenjuje glede na obstoj ustrezne stopnje objektivnosti vrednotenja
nepremičnine. Takšne preveritve in kontrole vključujejo vsaj:
1.    
preverjanje vrednosti nepremičnin s primerjavo med cenami, pridobljenimi
od nasprotnih strank, in skozi čas;
2.    
potrjevanje vrednosti s primerjavo realiziranih cen z zadnjimi knjigovodskimi
vrednostmi;
3.    
upoštevanje ugleda, doslednosti in kakovosti vira vrednotenja;
4.    
primerjavo z vrednostmi, ki jih realizira tretja oseba;
5.    
preverjanje in dokumentiranje izjem;
6.    
izpostavljanje in raziskovanje kakršnihkoli razlik, ki so videti
nenavadne ali odstopajo glede na primerjalno vrednost vrednotenja, določeno za
posamezno vrsto nepremičnin;
7.    
identifikacijo cen in upoštevanih parametrov, ki ne odražajo najnovejših
informacij;
8.    
primerjavo s cenami kakršnihkoli povezanih sredstev ali njihovih
varovanj pred tveganji;
9.    
pregled vhodnih podatkov, uporabljenih pri modelno zasnovanem določanju
cen, zlasti tistih, na katere cena modela kaže večjo občutljivost.
(6) Politike in postopki vrednotenja vključujejo ustrezne
ukrepe stopnjevanja za obravnavanje razlik ali drugih težav pri vrednotenju
nepremičnin.
100. člen
(pogostost vrednotenja sredstev)
(1) Družba za upravljanje najmanj enkrat letno ovrednoti
sredstva nepremičninskega investicijskega sklada in izračuna vrednost enote
nepremičninskega investicijskega sklada.
(2) Vrednotenje sredstev nepremičninskega investicijskega
sklada in izračun vrednosti enote nepremičninskega investicijskega sklada se
opravi tudi pri povečanju ali zmanjšanju osnovnega kapitala sklada.
101. člen
(dosledna uporaba politik in postopkov vrednotenja)
(1) Družba za upravljanje zagotovi, da se politike in
postopki vrednotenja ter izbrane metodologije vrednotenja dosledno uporabljajo.
(2) Če posodobitev ni potrebna, se politike in postopki
uporabljajo dosledno skozi čas, viri in pravila vrednotenja pa ostanejo enaki.
(3) Postopek vrednotenja in izbrane metodologije vrednotenja
nepremičnin se uporabljajo dosledno v vseh nepremičninskih investicijskih
skladih, ki jih upravlja ista družba za upravljanje pri čemer se upoštevajo
naložbene strategije, vrste nepremičnin, v katerih ima nepremičninski
investicijski sklad naložena sredstva, in, če je ustrezno, obstoj različnih
zunanjih ocenjevalcev vrednosti nepremičnin.
102. člen
(redni pregledi politik in postopkov vrednotenja)
(1) Politike vrednotenja določajo redne preglede politik in
postopkov, vključno z metodologijami ocenjevanja. Pregled se izvede vsaj enkrat
letno.
(2) Politike in postopki vrednotenja opisujejo, kako se lahko
uvedejo spremembe v politiki vrednotenja, vključno s spremembami metodologije,
in v kakšnih okoliščinah bi bilo to primerno. Priporočila za spremembe politik
in postopkov se predložijo upravi, ki pregleda in odobri kakršnekoli spremembe.
(3) Funkcija upravljanja tveganj iz 35. člena tega sklepa
pregleda in po potrebi zagotovi ustrezno podporo v zvezi s politikami in
postopki, ki se sprejmejo za vrednotenje nepremičnin.
103. člen
(združitev s politikami vrednotenja sprejetimi na podlagi
Uredbe 231/2013)
Družba za upravljanja, ki ima dovoljenje Agencije za
upravljanje alternativnih investicijskih skladov na podlagi zakona, ki ureja
upravljavce alternativnih investicijskih skladov, politike in postopke iz tega
poglavja združi s politikami in postopki, ki jih sprejme na podlagi zahtev
Oddelka 7 Delegirane Uredbe Komisije št. 231/2013.
VI. POSEBNI POGOJI, KADAR DRUŽBA ZA UPRAVLJANJE OPRAVLJA
STORITVE GOSPODARJENJA IN POMOŽNE STORITVE
104. člen
(prenehal veljati)
105. člen
(opravljanje storitev iz prvega odstavka 150. člena ZISDU-3)
(1) Družba za upravljanje za opravljanje storitev iz prvega
odstavka 150. člena ZISDU-3 organizira posebno organizacijsko enoto, ki je
funkcionalno in prostorsko ločena od enot, ki opravljajo storitve upravljanja
investicijskih skladov.
(2) Družbi za upravljanje ni potrebno izpolnjevati zahteve iz
prejšnjega odstavka tega člena, če lahko kadarkoli dokaže, da glede na naravo,
obseg in kompleksnost storitev in poslov, ki jih opravlja, njeno poslovanja v
skladu z ZISDU-3, relevantnimi določbami zakona, ki ureja trg finančnih
instrumentov, in tem sklepom ni ogroženo, ter sprejme ustrezno ureditev za
preprečevanje oziroma obvladovanje nasprotij interesov.
(3) Družba za upravljanje za opravljanje storitev iz prvega
odstavka 150. člena ZISDU-3 glede na obseg in kompleksnost teh storitev
zaposluje zadostno število oseb, ki izpolnjujejo pogoje za opravljanje poslov
borznega posrednika iz zakona, ki ureja trg finančnih instrumentov.
(4) Če družba za upravljanje opravlja storitve iz prvega
odstavka 150. člena ZISDU-3, mora biti funkcija upravljanja tveganj, v delu ki
opravlja naloge iz drugega odstavka 36. člena tega sklepa hierarhično in
funkcionalno ločena tudi od enot, ki prevzemajo tveganja iz naslova opravljanja
teh storitev.
106. člen
(prenehal veljati)
107. člen
(prenehal veljati)
108. člen
(prenehal veljati)
109. člen
(prenehal veljati)
110. člen
(prenehal veljati)
111. člen
(prenehal veljati)
112. člen
(prenehal veljati)
113. člen
(prenehal veljati)
114. člen
(prenehal veljati)
115. člen
(prenehal veljati)
116. člen
(prenehal veljati)
117. člen
(prenehal veljati)
118. člen
(prenehal veljati)
119. člen
(prenehal veljati)
120. člen
(prenehal veljati)
121. člen
(prenehal veljati)
122. člen
(prenehal veljati)

Priloga
1: Evidenca premoženjskih transakcij 
Priloga
2: Evidenca imetnikov investicijskih kuponov 
Priloga
3: Seznam povezanih oseb 

Sklep o poslovanju družbe za upravljanje
(Uradni list RS, št. 31/17) vsebuje naslednje prehodne in
končne določbe:
»VII. KONČNE IN PREHODNE DOLOČBE
123. člen
(uskladitev poslovanja)
Družbe za upravljanje uskladijo svoje poslovanje z zahtevami
iz tega sklepa v roku za uskladitev politik prejemkov, prospekta, dokumenta s
ključnimi podatki za vlagatelje in pravili upravljanja v skladu z določbo
prvega odstavka 70. člena in prvega odstavka 71. člena Zakona o spremembah in
dopolnitvah Zakona o investicijskih skladih in družbah za upravljanje (Uradni
list RS, št. 77/16).
124. člen
(prenehanje uporabe sklepa
in sprememba sklepa)
(1) Z dnem uveljavitve tega sklepa se razveljavi Sklep o
poslovanju družbe za upravljanje (Uradni list RS, št. 100/15).
(2) Z dnem uveljavitve tega sklepa se razveljavi 3. točka
alineje I) prvega odstavka 3. člena Sklepa o uporabi smernic in priporočil
Evropskega organa za vrednostne papirje in trge (ESMA) (Uradni list RS, št.
11/17 in 22/17).
125. člen
(uveljavitev sklepa)
Ta sklep začne veljati petnajsti dan po objavi v Uradnem
listu Republike Slovenije.«.

Sklep o spremembah in dopolnitvah Sklepa o
poslovanju družbe za upravljanje (Uradni list RS, št. 62/17) vsebuje naslednjo prehodno in
končno določbo:
»3. člen
(uskladitev poslovanja)
Družbe za upravljanje, ki opravljajo storitve iz 150. člena
ZISDU-3, uskladijo svoje poslovanje z določbami tega sklepa do 1. decembra
2017 in prvič poročajo skladno z določbami tega sklepa za mesec december 2017. 
4. člen
(uveljavitev sklepa)
Ta sklep prične veljati naslednji dan po objavi v Uradnem
listu Republike Slovenije.«.

Sklep o pogojih za opravljanje investicijskih
in drugih storitev za borznoposredniške družbe (Uradni list RS, št. 42/19) v zvezi s prenehanjem veljavnosti
104. in 106. do 122. člena sklepa določa:
»23. člen
(Prenehanje veljavnosti
sklepov in členov)
[…]
Z dnem uveljavitve tega sklepa prenehajo veljati 104. in 106.
do 122. člen Sklepa o poslovanju družbe za upravljanje (Uradni list RS,
št. 31/17 in 62/17).«;
ter vsebuje naslednjo končno določbo:
»24. člen
(Uveljavitev sklepa)
Ta sklep začne veljati petnajsti dan po objavi v Uradnem
listu Republike Slovenije.«.

Sklep o spremembah in dopolnitvah Sklepa o
poslovanju družbe za upravljanje (Uradni list RS, št. 80/19) vsebuje naslednjo prehodno in
končno določbo:
»KONČNA IN PREHODNA DOLOČBA
4. člen
(uveljavitev sklepa)
Ta sklep začne veljati naslednji dan po objavi v Uradnem
listu Republike Slovenije. 
5. člen
(uskladitev poslovanja)
Družbe za upravljanje uskladijo svoje poslovanje z določbami
2. in 3. člena tega sklepa v enem mesecu od njegove uveljavitve.«.

Sklep
o spremembah in dopolnitvah Sklepa o poslovanju družbe za upravljanje (Uradni
list RS, št. 99/22)
vsebuje naslednjo končno določbo:
»KONČNA DOLOČBA
14. člen
Ta sklep začne veljati 1. avgusta 2022.«.