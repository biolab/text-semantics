I. SPLOŠNO
1. člen
(vsebina uredbe)
(1) Ta uredba določa natančnejše postopke v zvezi z
integriranim administrativnim in kontrolnim sistemom (v nadaljnjem besedilu:
IAKS) in podrobna pravila v zvezi z navzkrižno skladnostjo za izvajanje:
-       
Uredbe Sveta (ES) št. 1782/2003 z dne 29. septembra 2003 o skupnih
pravilih za sheme neposrednih podpor v okviru skupne kmetijske politike in o
uvedbi nekaterih shem podpor za kmete ter o spremembi uredb (EGS) št. 2019/93,
(ES) št. 1452/2001, (ES) št. 1453/2001, (ES) št. 1454/2001, (ES) št. 1868/94,
(ES) št. 1251/1999, (ES) št. 1254/1999, (ES) št. 1673/2000, (EGS) št. 2358/71
in (ES) št. 2529/2001 (UL L št. 270 z dne 21. 10. 2003, str. 1), zadnjič
spremenjene z Uredbo Sveta (ES) št. 1182/2007 z dne 26. septembra 2006 o
določitvi posebnih pravil za sektor sadja in zelenjave, o spremembi direktiv
2001/112/ES in 2001/113/ES in uredb (EGS) št. 827/68, (ES) št. 2200/96, (ES)
št. 2201/96, (ES) št. 2826/2000, (ES) št. 1782/2003 in (ES) št. 318/2006 ter o
razveljavitvi Uredbe (ES) št. 2202/96 (UL L št. 17 z dne 17. 10. 2007, str. 1),
(v nadaljnjem besedilu: Uredba 1782/2003/ES);
-       
Uredbe Komisije (ES) št. 796/2004 z dne 21. aprila 2004 o podrobnih
pravilih za izvajanje navzkrižne skladnosti, modulacije in integriranega
administrativnega ter kontrolnega sistema, predvidenih z Uredbo Sveta (ES) št.
1782/2003 o skupnih pravilih za sheme neposrednih podpor v okviru skupne
kmetijske politike ter o uvedbi nekaterih shem podpor za kmete (UL L št. 141 z
dne 30. 4. 2004, str. 18), zadnjič spremenjene z Uredbo Komisije (ES) št.
1550/2007 z dne 20. decembra 2007 o spremembi Uredbe (ES) št. 796/2004 o
podrobnih pravilih za izvajanje navzkrižne skladnosti, modulacije in
integriranega administrativnega in kontrolnega sistema, predvidenih z Uredbo
Sveta (ES) št. 1782/2003 o skupnih pravilih za sheme neposrednih podpor v
okviru skupne kmetijske politike ter o uvedbi nekaterih shem podpor za kmete
(UL L št. 337 z dne 21. 12. 2007, str. 79), (v nadaljnjem besedilu: Uredba
796/2004/ES);
-       
Uredbe Komisije (ES) št. 795/2004 z dne 21. aprila 2004 o podrobnih
pravilih za izvajanje sheme enotnega plačila, predvidenega v Uredbi Sveta (ES)
št. 1782/2003 o skupnih pravilih za sheme neposrednih podpor v okviru skupne
kmetijske politike in o uvedbi nekaterih shem podpor za kmete (UL L št. 141 z
dne 30. 4. 2004, str. 1), zadnjič spremenjene z Uredbo Komisije (ES) št. 1522/2007
z dne 19. decembra 2007 o spremembi Uredbe (ES) št. 795/2004 o podrobnih
pravilih za izvajanje sheme enotnega plačila, predvidenega v Uredbi Sveta (ES)
št. 1782/2003 (UL L št. 337 z dne 21. 12. 2007, str. 27), (v nadaljnjem
besedilu: Uredba 795/2004/ES);
-       
Uredbe Komisije (ES) št. 817/2004 z dne 29. aprila 2004 o podrobnih
pravilih za uporabo Uredbe Sveta št. 1257/1999 o podpori za razvoj podeželja iz
Evropskega kmetijskega usmerjevalnega in jamstvenega sklada (EKUJS) (UL L št.
153 z dne 30. 4. 2004, str. 40), zadnjič spremenjene z Uredbo Komisije (ES) št.
1360/2005 z dne 18. avgusta 2005 o spremembi Uredbe (ES) št. 817/2004 o
podrobnih pravilih za uporabo Uredbe Sveta (ES) št. 1257/1999 o podpori za
razvoj podeželja iz Evropskega kmetijskega usmerjevalnega in jamstvenega sklada
(EKUJS) (UL L št. 214 z dne 19. 8. 2005, str. 55), (v nadaljnjem besedilu:
Uredba 817/2004/ES);
-       
Uredbe Komisije (ES) št. 1973/2004 z dne 29. oktobra 2004 o določitvi
podrobnih pravil za izvajanje Uredbe Sveta (ES) št. 1782/2003 v zvezi s shemami
podpor, iz naslova IV in IVa navedene uredbe, glede uporabe zemljišč v prahi za
proizvodnjo surovin (UL L št. 345 z dne 20. 11. 2004, str. 1), zadnjič
spremenjene z Uredbo Komisije (ES) št. 1548/2007 z dne 20. decembra 2007 o
spremembi Uredbe (ES) št. 1973/2004 o določitvi podrobnih pravil za izvajanje
Uredbe Sveta (ES) št. 1782/2003 v zvezi s shemami podpor, iz naslova IV in IVa
navedene uredbe, glede uporabe zemljišč v prahi za proizvodnjo surovin (UL L
št. 337 z dne 21. 12. 2007, str. 71), (v nadaljnjem besedilu: Uredba
1973/2004/ES);
-       
Uredbe Komisije (ES) št. 1975/2006 z dne 7. decembra 2006 o določitvi
podrobnih pravil za izvajanje Uredbe Sveta (ES) št. 1698/2005 glede izvajanja
kontrolnih postopkov in navzkrižne skladnosti v zvezi z ukrepi podpore za
razvoj podeželja (UL L št. 368 z dne 23. 12. 2006, str. 74), zadnjič
spremenjene z Uredbo Komisije (ES) št. 1396/2007 z dne 28. novembra 2007 o
popravku Uredbe (ES) št. 1975/2006 o določitvi podrobnih pravil za izvajanje
Uredbe Sveta (ES) št. 1698/2005 glede izvajanja kontrolnih postopkov in
navzkrižne skladnosti v zvezi z ukrepi podpore za razvoj podeželja (UL L št.
311 z dne 29. 11. 2007, str. 3), (v nadaljnjem besedilu: Uredba 1975/2006/ES).
(2) IAKS se uporablja za postopke:
-       
uveljavljanja neposrednih plačil iz Uredbe o izvedbi neposrednih plačil
v kmetijstvu (Uradni list RS, št. 99/06, 5/07, 49/07 in 124/07) (v nadaljnjem
besedilu: Uredba o izvedbi neposrednih plačil v kmetijstvu);
-       
uveljavljanja plačil za ukrepe osi 2 iz Programa razvoja podeželja
Republike Slovenije za obdobje 2007–2013 v letih 2007–2013 (v nadaljnjem
besedilu: ukrepi osi 2 iz PRP 2007–2013);
-       
uveljavljanja plačil za kmetijsko okoljske ukrepe iz Programa razvoja
podeželja za Republiko Slovenijo 2004–2006 v letih 2007–2010 in
-       
uveljavljanja podpore iz predpisa, ki ureja podporo za pridelavo
semenskega krompirja in krompirja v 100-metrskem izolacijskem pasu.
(3) IAKS se smiselno uporablja tudi za:
-       
uveljavljanje ukrepov osi 1, 3 in 4, ki se nanašajo na posamezno
kmetijsko gospodarstvo iz Programa razvoja podeželja Republike Slovenije za
obdobje 2007–2013 v letih 2007–2013;
-       
ukrepe kmetijske politike, ki urejajo uravnavanje obsega vinogradniških
površin, in
-       
druge ukrepe kmetijske politike, ki se nanašajo na posamezna kmetijska gospodarstva,
razen če drug predpis ne določa drugače.
2. člen
(pomen izrazov)
Izrazi, uporabljeni v tej uredbi, imajo naslednji pomen:
-       
navzkrižna skladnost pomeni predpisane zahteve ravnanja ter dobre
kmetijske in okoljske pogoje, določene v predpisu, ki ureja navzkrižno
skladnost ter v skladu s 4. in 5. členom Uredbe 1782/2003/ES ter 19. členom
Uredbe 1975/06/ES;
-       
kmetijska parcela je strnjena površina zemljišča znotraj ene grafične
enote rabe zemljišča kmetijskega gospodarstva (v nadaljnjem besedilu: GERK), na
kateri se goji ena skupina rastlin, določena v 49. členu Uredbe 796/2004/ES in
v 16. členu Uredbe 1975/2006/ES. Če se v skladu z 2. členom Uredbe 796/2004/ES
zahteva ločena prijava rabe znotraj skupine rastlin, potem ta raba razmeji
kmetijsko parcelo;
-       
poljina je strnjena površina posamezne kmetijske rastline na njivi ali
hmeljišču v premeni znotraj enega GERK-a;
-       
evidenca GERK je evidenca, ki vsebuje podatke o GERK-ih;
-       
kmetijska zemljišča v smislu točke (a) 2. člena Uredbe 795/2004/ES so
kmetijska zemljišča, ki so v uporabi kmetijskega gospodarstva (v nadaljnjem
besedilu: KZU) in jih nosilec kmetijskega gospodarstva prijavi v evidenco GERK
v okviru registra kmetijskih gospodarstev (v nadaljnjem besedilu: RKG) kot
naslednje vrste dejanske rabe: 1100 – njiva oziroma vrt, 1180 – trajne rastline
na njivskih površinah, 1190 – rastlinjak, 1300 – trajni travnik, 1321 –
barjanski travnik, 1211 – vinograd, 1212 – matičnjak, 1221 – intenzivni
sadovnjak, 1222 – ekstenzivni oziroma travniški sadovnjak, 1160 – hmeljišče,
1230 – oljčnik, 1240 – ostali trajni nasadi in 1800 – kmetijsko zemljišče,
poraslo z gozdnim drevjem;
-       
trajni travnik v smislu točke (2) 2. člena Uredbe 796/2004/ES lahko
vključuje GERK-e z vrsto dejanske rabe 1300 – trajni travnik, 1321 – barjanski
travnik ali 1800 – kmetijska zemljišča, porasla z gozdnim drevjem;
-       
mejica je strukturni element kmetijske krajine. Je pas lesnatega
rastlinstva (grmovja ali drevja) v pretežno odprti kulturni krajini, širok do
deset metrov, pestre botanične sestave ter pomemben življenjski in varovalni
prostor za živali in rastline. Večinoma poteka ob mejah GERK-ov, vodotokih,
cestah, kolovozih, melioracijskih kanalih ipd.;
-       
evidence trajnih nasadov vključujejo register pridelovalcev grozdja in
vina, evidenco pridelovalcev hmelja, evidenco pridelovalcev sadja v intenzivnih
sadovnjakih, evidenco pridelovalcev oljk in evidenco pridelovalcev sadja v
ekstenzivnih oziroma travniških sadovnjakih;
-       
trajni nasadi so vinogradi, hmeljišča, intenzivni sadovnjaki, oljčniki
in ekstenzivni oziroma travniški sadovnjaki, ki se vodijo v evidencah trajnih
nasadov;
-       
register plačilnih pravic je računalniška zbirka podatkov o plačilnih
pravicah, ki vsebuje podatke, določene v prvem odstavku 7. člena Uredbe
796/2004/ES, in omogoča neposreden dostop do podatkov v skladu z 21. členom
Uredbe 1782/2003/ES;
-       
PRP 2007–2013 je Program razvoja podeželja Republike Slovenije za
obdobje 2007–2013;
-       
KOP so kmetijsko okoljska plačila za ukrepe osi 2 iz PRP 2007–2013;
-       
PRP 2004–2006 je Program razvoja podeželja za Republiko Slovenijo
2004–2006;
-       
SKOP so kmetijsko okoljski ukrepi iz PRP 2004–2006, ki se izvajajo v
letih 2007–2010;
-       
GVŽ je glava velike živine;
-       
GVŽ/ha KZU je obtežba z živino na kmetijskem gospodarstvu za KOP in
SKOP;
-       
ugotovljena površina KZU je tista površina KZU, ki je ugotovljena po
izvedenih administrativnih kontrolah in kontrolah na kraju samem.
3. člen
(pristojni organ)
V skladu z zakonom, ki ureja kmetijstvo, je Agencija
Republike Slovenije za kmetijske trge in razvoj podeželja (v nadaljnjem
besedilu: agencija) pristojni organ za vzpostavitev in vodenje registra
plačilnih pravic ter izvajanje IAKS vključno s kontrolo upravičenosti in
navzkrižne skladnosti.
4. člen
(upravičenci)
Upravičenci za ukrepe kmetijske politike so tisti, ki so
določeni v predpisih, ki urejajo ukrepe iz drugega in tretjega odstavka 1.
člena te uredbe.
5. člen
(nosilec kmetijskega gospodarstva)
(1) Za kmetijsko gospodarstvo uveljavlja zahtevke za ukrepe
kmetijske politike nosilec kmetijskega gospodarstva, ki je tudi prejemnik
sredstev, razen če je s predpisi, ki urejajo ukrepe kmetijske politike, drugače
določeno.
(2) Vsa kmetijska gospodarstva morajo pri izpolnjevanju
zahtevkov uporabljati identifikacijsko številko kmetijskega gospodarstva (v
nadaljnjem besedilu: KMG-MID).
(3) Vsak nosilec kmetijskega gospodarstva lahko v posameznem
letu vloži zbirno vlogo le za eno kmetijsko gospodarstvo, vendar to ne velja za
kmetijsko gospodarstvo – planina (v nadaljnjem besedilu: KMG – planina) in
kmetijsko gospodarstvo – skupni pašnik (v nadaljnjem besedilu: KMG – skupni
pašnik).
(4) Sprememba nosilca kmetijskega gospodarstva po vložitvi
zbirne vloge se upošteva pri odobritvi sredstev za ukrepe kmetijske politike za
posamezno leto le na zahtevo novega nosilca kmetijskega gospodarstva in ob
predložitvi ustreznih dokazil agenciji v skladu s 37. členom te uredbe.
(5) Ne glede na določbo prejšnjega odstavka se v primeru, ko
pride do spremembe nosilca zaradi smrti, po vložitvi zbirne vloge ali zahtevkov
za ukrepe kmetijske politike ta sprememba upošteva pri odobritvi sredstev.
(6) Agencija vsa nakazila sredstev za ukrepe kmetijske
politike iz drugega in tretjega odstavka 1. člena te uredbe nosilcu kmetijskega
gospodarstva nakazuje na račun, ki ga nosilec navede na obrazcu »A – Izjave
nosilca kmetijskega gospodarstva«. Za vsa nakazila sredstev ima nosilec
kmetijskega gospodarstva lahko istočasno le en račun.
(7) Nosilec kmetijskega gospodarstva, ki uveljavlja katerega
od ukrepov kmetijske politike, mora biti vpisan v RKG, mora imeti v evidenci
GERK prijavljena vsa kmetijska zemljišča v uporabi, mora v okviru zbirne vloge
prijaviti stalež rejnih živali ter mora vložiti zbirno vlogo v skladu s šestim
do devetim odstavkom 8. člena in prvim do sedmim odstavkom 9. člena te uredbe.
Če je nosilec kmetijskega gospodarstva zavezanec za vpis v posamezno evidenco
trajnih nasadov, mora imeti za GERK-e trajnih nasadov, za katere uveljavlja
kateri koli ukrep iz drugega odstavka 1. člena te uredbe, prijavljene
predpisane podatke o posameznem trajnem nasadu, razen če ni v drugem predpisu
drugače določeno.
6. člen
(identifikacijski sistem za zemljišča in način vložitve
zahtevkov)
(1) Identifikacijski sistem za zemljišča, ki se uporablja v
okviru IAKS-a, temelji na podatkih evidence GERK. Za posamezno kmetijsko
gospodarstvo se podatki o GERK-ih vodijo v RKG. GERK, ki je enolično določen z
identifikacijsko oznako (GERK_PID), je referenčna parcela za IAKS.
(2) Vrste dejanske rabe GERK-ov so tiste, ki so opredeljene v
predpisu, ki ureja evidenco dejanske rabe kmetijskih in gozdnih zemljišč.
(3) Na vlogah se za posamezen GERK obvezno navajajo GERK_PID,
domače ime GERK-a, vrsta dejanske rabe in površina.
(4) Če je na GERK-u z vrsto dejanske rabe njiva oziroma vrt,
ali hmeljišče v premeni, več poljin, se meje med poljinami pri vnosu zbirne
vloge vnesejo grafično. Površina tako opredeljene poljine je osnova za
uveljavljanje zahtevkov.
(5) Površina GERK-a oziroma poljine je izražena v hektarjih
na štiri decimalke natančno.
(6) Zahtevki na GERK-u oziroma na poljini se navajajo v
hektarjih na dve decimalki tako, da se tretje in četrto decimalno mesto
odrežeta.
(7) Pri navzkrižnem preverjanju v skladu z 20. členom te
uredbe se uporablja površina GERK-a, izražena v hektarjih na dve decimalki,
tako da se tretje in četrto decimalno mesto odrežeta.
7. člen
(splošna načela v zvezi s površinami, obtežbo in vnosom
dušika)
(1) Minimalna površina kmetijske parcele, za katero se lahko
uveljavi zahtevek za pomoč, je 0,1 hektarja, razen če je v predpisih, ki
urejajo ukrepe iz 1. člena te uredbe, drugače določeno.
(2) Za krmne površine velja naslednje:
a)    
če je krmna površina v skupni rabi, jo agencija porazdeli med posamezna
kmetijska gospodarstva v sorazmerju z njihovo uporabo v skladu s točko d) tega
odstavka;
b)    
če krmna površina leži v sosednji državi članici Evropske unije, šteje
na zahtevo nosilca kmetijskega gospodarstva kot del njegovega gospodarstva, če
je v neposredni bližini kmetijskega gospodarstva, če ta krmna površina
predstavlja manj kot polovico vseh kmetijskih zemljišč v uporabi tega
kmetijskega gospodarstva in če priloži izjavo, da za te površine ne uveljavlja
pomoči v sosednji državi članici;
c)    
krmna površina iz prejšnje točke se upošteva tudi pri izračunu
obremenitve za KOP in SKOP ter pri ugotavljanju izpolnjevanja pogojev za
navzkrižno skladnost;
d)    
v primeru skupne rabe zemljišč, ko ima kmetijsko gospodarstvo živali na
paši na KMG – planina ali KMG – skupni pašnik vsaj 80 dni, se mu sorazmerni
delež površin trajnih travnikov na KMG – planini oziroma KMG – skupnem pašniku
upošteva kot krmna površina za dodatno plačilo za ekstenzivno rejo ženskih
govedi, opredeljeno v Uredbi o izvedbi neposrednih plačil v kmetijstvu.
Sorazmerni delež krmnih površin, ki se priključi kmetijskemu gospodarstvu, se
izračuna tako, da se upošteva delež površine, ki ga na KMG – planina ali KMG –
skupni pašnik uporabljajo živali posameznega kmetijskega gospodarstva. Pri
izračunu se upoštevajo podatki o površinah trajnih travnikov iz obrazca »D –
Prijava površin kmetijskih rastlin ter zahtevkov na površino« za KMG – planina
ali KMG – skupni pašnik ter vse živali, navedene na obrazcu »Zapisnik o prigonu
živali na pašo na planino ali skupni pašnik« z upoštevanjem koeficientov za
preračun v GVŽ, navedenih na tem obrazcu;
e)    
določbe prejšnjega odstavka se smiselno uporabijo tudi, ko ima kmetijsko
gospodarstvo v uporabi individualno planino.
(3) Površina avtohtonih in tradicionalnih sort v trajnem
nasadu se izračuna po naslednji formuli:
površina
avtohtonih in tradicionalnih sort =
površina
GERK-a x število sadik avtohtonih in tradicionalnih sort
število
vseh sadik v trajnem nasadu
(4) Podatki o avtohtonih in tradicionalnih sortah sadnih
rastlin, vinske trte, hmelja in oljk se prevzamejo iz RKG in jih na zahtevkih
ni treba navajati.
(5) Pri zahtevkih iz zbirne vloge in drugih zahtevkih za
ukrepe kmetijske politike za leto 2008 se upoštevajo spremembe podatkov o
kmetijskih zemljiščih v uporabi (sprememba meje, površine, vrste dejanske rabe
GERK-a ali podatkov o posameznem trajnem nasadu), ki jih nosilec kmetijskega
gospodarstva vpiše v RKG vsaj en dan pred elektronskim izpolnjevanjem zbirne
vloge.
(6) Za izpolnjevanje pogojev za KOP ali SKOP se obtežba z
živino na kmetijskem gospodarstvu izračuna z upoštevanjem staleža rejnih živali
na kmetijskem gospodarstvu in koeficientov GVŽ iz obrazca »B – Stalež rejnih
živali na kmetijskem gospodarstvu« ter podatkov o ugotovljenih površinah KZU za
GERK-e iz obrazca »D – Prijava površin kmetijskih rastlin ter zahtevkov na
površino«. V primeru, ko gre za živali, ki se redijo v turnusih in je povprečno
število živali v turnusu večje od števila rejnih živali na dan, določen v
devetem odstavku 12. člena te uredbe, se v izračunu upošteva povprečno število
živali v turnusu.
(7) Ne glede na določbe iz prejšnjega odstavka se za
izpolnjevanje pogojev za KOP ali SKOP obtežba z živino za KMG – planina
izračuna z upoštevanjem podatkov o živalih in koeficientov GVŽ iz »Zapisnika o
prigonu živali na pašo na planino ali skupni pašnik« in iz podatkov o
ugotovljenih površinah KZU za GERK-e iz obrazca »D – Prijava površin kmetijskih
rastlin ter zahtevkov na površino«.
(8) Ne glede na določbe šestega in sedmega odstavka tega
člena se, v primeru ko kontrolor pri kontroli na kraju samem ugotovi GVŽ, ki je
izven dovoljenih meja za posamezen KOP ali SKOP, za izračun obtežbe z živino na
kmetijskem gospodarstvu, upošteva ugotovitev kontrolorja.
(9) Za izpolnjevanje pogoja navzkrižne skladnosti v zvezi z
letnim vnosom dušika na kmetijska zemljišča v uporabi pri gnojenju z živinskimi
gnojili se za kmetijska gospodarstva obremenitev z dušikom izračunava z
upoštevanjem podatkov o ugotovljenih površinah KZU za GERK-e iz obrazca »D –
Prijava površin kmetijskih rastlin ter zahtevkov na površino« in podatkov o GVŽ
iz obrazca »B – Stalež rejnih živali na kmetijskem gospodarstvu« ter število dni
vseh turnusov v tekočem koledarskem letu. Pri kmetijskih gospodarstvih, ki so
oddajala ali nabavljala živinska gnojila, se pri izračunu upoštevajo tudi
podatki o oddaji oziroma nabavi živinskih gnojil iz obrazca »B1 – Oddaja/nabava
živinskih gnojil«. V primeru, ko v obrazcu B za isto kategorijo živali hkrati
obstajata podatka o povprečnem številu živali v turnusu in o številu rejnih
živali na dan, določen v devetem odstavku 12. člena te uredbe, se za izračun
upošteva podatek o povprečnem številu živali v turnusu. Za KMG – planina ali
KMG – skupni pašnik se za izračun obremenitve z dušikom pridobijo podatki o GVŽ
iz »Zapisnika o prigonu živali na pašo na planino ali skupni pašnik« in števila
dni, ko so bile živali na paši. Pri izračunu obremenitve z dušikom se upošteva
letna količina dušika v živinskih gnojilih posameznih vrst domačih živali iz
predpisa o mejnih vrednostih vnosa nevarnih snovi in gnojil v tla.
(10) Za kmetijsko gospodarstvo, ki za del leta premesti svoje
živali na pašo na KMG – planina ali KMG – skupni pašnik, se količina letnega
vnosa dušika zmanjša za količino, ki so jo te živali prispevale k izračunu
letnega vnosa dušika za KMG – planina ali KMG – skupni pašnik v skladu s
postopkom izračuna iz prejšnjega odstavka.
II. VLOGE IN ZAHTEVKI
8. člen
(skupne določbe)
(1) Ministrstvo za kmetijstvo, gozdarstvo in prehrano (v
nadaljnjem besedilu: ministrstvo) daje agenciji na razpolago vse podatke, ki
jih vodi ministrstvo in jih agencija potrebuje za izvedbo ukrepov kmetijske
politike.
(2) Agencija daje ministrstvu na razpolago vse podatke, ki
jih vodi in se nanašajo na izvedbo ukrepov kmetijske politike.
(3) Ministrstvo in agencija se v skladu s predpisi dogovorita
o medsebojnem povezovanju zbirk podatkov ministrstva in agencije.
(4) Podatke iz vlog, zahtevkov in predpisanih prilog, ki jih
agenciji pošljejo nosilci kmetijskih gospodarstev, vodi agencija v računalniški
zbirki »evidenca o finančnih podporah«, na način, kot je določen v zakonu, ki
ureja kmetijstvo, in v prvem odstavku 19. člena Uredbe 1782/2003/ES.
(5) Če z drugimi predpisi ni drugače določeno, so nosilci
kmetijskih gospodarstev dolžni hraniti kopije vlog, zahtevkov in predpisanih
prilog, ki jih pošljejo agenciji, najmanj štiri leta od pravnomočnosti odločbe
o zahtevkih. V primeru, ko nosilci kmetijskih gospodarstev ali njihovi
pooblaščenci vloge pošljejo v elektronski obliki, so nosilci kmetijskih
gospodarstev dolžni hraniti računalniške izpise elektronsko poslanih vlog.
(6) Nosilci kmetijskih gospodarstev zbirno vlogo, zahtevke in
določene priloge izpolnjujejo praviloma elektronsko in jih pošljejo agenciji v
elektronski obliki, podpisane z varnim elektronskim podpisom s kvalificiranim
potrdilom, ali kot podpisan računalniški izpis s priporočeno pošto na naslov:
Agencija Republike Slovenije za kmetijske trge in razvoj podeželja, Dunajska
cesta 160, 1000 Ljubljana, ali jih v predpisanem roku vložijo osebno v
sprejemno pisarno agencije. Priloge, za katere je v »Priročniku za oddajo
zbirne vloge in zahtevkov« iz sedmega odstavka 9. člena te uredbe določeno, da
se ne izpolnjujejo elektronsko, ali jih ni mogoče izpolnjevati elektronsko,
nosilci kmetijskih gospodarstev pošljejo s priporočeno pošto na naslov:
Agencija Republike Slovenije za kmetijske trge in razvoj podeželja, Dunajska
cesta 160, 1000 Ljubljana, ali jih vložijo osebno v sprejemno pisarno agencije.
(7) Za elektronsko izpolnjevanje in elektronsko vložitev vlog
agencija vzpostavi spletno vstopno mesto na naslovu: http://e-kmetija.gov.si,
preko katerega se nosilec kmetijskega gospodarstva ali njegov pooblaščenec z
uporabo varnega elektronskega podpisa s kvalificiranim potrdilom prijavi v informacijski
sistem agencije, dostopa do vseh podatkov, ki se nanašajo na njegovo kmetijsko
gospodarstvo in so potrebni za izpolnitev vloge, izvede elektronski vnos vloge
vključno z varnim elektronskim podpisom s kvalificiranim potrdilom in jo vloži
v informacijski sistem agencije. Če vlogo vlaga pooblaščenec, se mora predhodno
registrirati na agenciji.
(8) S podpisom na zbirni vlogi ali na zahtevku nosilec
kmetijskega gospodarstva oziroma njegov pooblaščenec potrdi pravilnost vnosa
opisnih podatkov in pravilnost morebitnega grafičnega vnosa.
(9) Če nosilec kmetijskega gospodarstva pošlje na agencijo
zbirno vlogo s priporočeno pošto, jo pošlje v ovojni mapi zbirne vloge, ki jo
vloži v kuverto, na katero pripiše »zbirna vloga«.
1. ZBIRNA VLOGA IN ZAHTEVKI
9. člen
(datum oddaje in način izpolnjevanja zbirne vloge ter
obrazci)
(1) Nosilci kmetijskih gospodarstev, vključno z nosilci KMG –
planin in KMG – skupnih pašnikov, ki v letu 2008 uveljavljajo katerega od
ukrepov kmetijske politike iz drugega in tretjega odstavka 1. člena te uredbe,
morajo v času od 5. marca do 15. maja 2008 pri agenciji vložiti zbirno vlogo.
(2) Zbirno vlogo sestavljajo:
a)    
obrazec »A – Izjave nosilca kmetijskega gospodarstva« (v nadaljnjem
besedilu: obrazec A);
b)    
obrazec »B – Stalež rejnih živali na kmetijskem gospodarstvu« (v
nadaljnjem besedilu: obrazec B);
c)    
obrazec »B1 – Oddaja/nabava živinskih gnojil« (v nadaljnjem besedilu:
obrazec B1);
d)    
obrazec »D – Prijava površin kmetijskih rastlin ter zahtevkov na
površino« (v nadaljnjem besedilu: obrazec D), ki vključuje:
- 
prijavo krmnih površin iz predpisa, ki ureja izvedbo neposrednih plačil
v kmetijstvu;
- 
zahtevek za neposredno plačilo na površino hmeljišča v obdelavi;
- 
zahtevek za pomoč za stročnice;
- 
zahtevek za pomoč za energetske rastline;
- 
zahtevek za podporo za pridelovanje lupinarjev;
- 
zahtevke za plačila na površino za ukrepe osi 2 iz PRP 2007–2013 ali za
ukrepe SKOP iz PRP 2004–2006;
- 
zahtevek za podporo za pridelavo semenskega krompirja in krompirja v
100-metrskem izolacijskem pasu;
- 
prijavo upravičenih površin za izplačilo plačilnih pravic;
e)    
obrazec »Zahtevek za izplačilo plačilnih pravic za leto 2008«;
f)     
obrazec »G – Zahtevek za kmetijsko okoljska plačila – reja avtohtonih in
tradicionalnih pasem domačih živali« (v nadaljnjem besedilu: obrazec G);
g)    
obrazec »E – Zahtevek za kmetijsko okoljska plačila – ozelenitev
njivskih površin« (v nadaljnjem besedilu: obrazec E);
h)    
obrazec »H – Zahtevek za kmetijsko okoljska plačila – pridelava
avtohtonih in tradicionalnih sort kmetijskih rastlin za neprezimne strniščne
posevke« (v nadaljnjem besedilu: obrazec H).
(3) Obvezne sestavine zbirne vloge so obrazec A, obrazec B,
obrazec B1, če kmetijsko gospodarstvo oddaja živinska gnojila, ter prijava vseh
površin in kmetijskih rastlin na obrazcu D in pa, če predpisi, ki urejajo ukrepe
iz drugega odstavka 1. člena te uredbe tako določajo, tudi sort.
(4) Če na kmetijskem gospodarstvu ne redijo živali, se ne
glede na določbo prejšnjega odstavka, obrazec B ne izpolnjuje in se ob vnosu
podatkov zbirne vloge zabeleži v »evidenco o finančnih podporah«, da kmetijsko
gospodarstvo ne redi živali.
(5) Če kmetijsko gospodarstvo nima kmetijskih zemljišč v
uporabi, se ne glede na določbo tretjega odstavka tega člena, obrazec D ne
izpolnjuje in se ob vnosu podatkov zbirne vloge zabeleži v »evidenco o
finančnih podporah«, da kmetijsko gospodarstvo nima kmetijskih zemljišč v
uporabi.
(6) Obrazec B1 vloži nosilec kmetijskega gospodarstva, ki
oddaja živinska gnojila, prejemnik pa s podpisom računalniškega izpisa obrazca
B1 potrdi prejem gnojil. Podatki iz tega obrazca se upoštevajo pri
izpolnjevanju pogojev za posamezne ukrepe kmetijske politike za nosilca
kmetijskega gospodarstva, ki oddaja živinska gnojila, in za nosilca kmetijskega
gospodarstva, ki je prejemnik živinskih gnojil.
(7) Pred rokom za vložitev zbirne vloge in drugih zahtevkov
agencija pošlje nosilcem kmetijskih gospodarstev predtisk iz 12. člena te
uredbe in »Priročnik za oddajo zbirne vloge in zahtevkov« za uveljavljanje
ukrepov kmetijske politike iz drugega odstavka 1. člena te uredbe.
10. člen
(vloge, ki se vlagajo istočasno z zbirno vlogo)
(1) Nosilci kmetijskih gospodarstev istočasno z zbirno vlogo
vložijo tudi »Zahtevek za dodelitev plačilnih pravic za leto 2008 «, in sicer
za upravičene površine iz drugega in petega odstavka 7. člena Uredbe o izvedbi
neposrednih plačil v kmetijstvu, za katere se plačilne pravice dodelijo na
način, določen v četrtem, petem ali šestem odstavku 7.a člena Uredbe o izvedbi
neposrednih plačil v kmetijstvu.
(2) Nosilci kmetijskih gospodarstev, ki v letu 2008 prvič
vložijo vlogo za vstop v KOP, vložijo istočasno z zbirno vlogo tudi »Vlogo za
vstop v kmetijsko okoljski podukrep ekološko kmetovanje iz Programa razvoja
podeželja Republike Slovenije za obdobje 2007–2013«.
11. člen
(zahtevki za živali, ki niso sestavni del zbirne vloge)
(1) Zahtevki za pomoči na živali se vlagajo z upoštevanjem
določb 16. člena Uredbe 796/2004/ES, predpisov, ki urejajo ukrepe iz drugega
odstavka 1. člena te uredbe, določb tega člena ter določb šestega do devetega
odstavka 8. člena te uredbe.
(2) Zahtevek za premije in dodatne premije za ovce in koze
nosilci kmetijskih gospodarstev vlagajo od 5. marca do 30. aprila 2008 na
obrazcu »Zahtevek za premije in dodatne premije za ovce in koze« skupaj z
zbirno vlogo.
(3) Zahtevek o spremembi individualne zgornje meje pravic za
ovce in koze za leto 2008 nosilci kmetijskih gospodarstev vlagajo na obrazcu
»Zahtevek o spremembi individualne zgornje meje pravic za ovce in koze« v roku
od 1. januarja do 30. aprila 2008. Zahtevki o spremembi individualne zgornje
meje pravic za ovce in koze, vloženi po 8. avgustu 2008, se upoštevajo za leto
2009.
(4) Zahtevek za dodelitev pravic za ovce in koze iz
nacionalne rezerve nosilci kmetijskih gospodarstev vlagajo v roku od 5. marca
do 30. aprila 2008 na obrazcu »Zahtevek za dodelitev pravic za ovce in koze iz
nacionalne rezerve« skupaj z zbirno vlogo.
(5) Zahtevek za posebno premijo za bike in vole vlagajo
nosilci kmetijskih gospodarstev na obrazcu »Zahtevek za posebno premijo za bike
in vole« v rokih, določenih v Uredbi o izvedbi neposrednih plačil v kmetijstvu.
(6) Zahtevek za dodatno plačilo za ekstenzivno rejo ženskih
govedi vlagajo nosilci kmetijskih gospodarstev na obrazcu »Zahtevek za dodatno
plačilo za ekstenzivno rejo ženskih govedi« v rokih, določenih v 39. členu
Uredbe o izvedbi neposrednih plačil v kmetijstvu. Nosilci kmetijskih
gospodarstev, ki imajo živali v kontroli mlečnosti in želijo, da se jim
upošteva povprečna letna mlečnost kmetijskega gospodarstva, ki jo izračuna
Kmetijski inštitut Slovenije, morajo to navesti na obrazcu »Zahtevek za dodatno
plačilo za ekstenzivno rejo ženskih govedi«.
(7) Ne glede na določbe prvega odstavka tega člena, se
izpolnjen obrazec »Zahtevek za dodatno plačilo za ekstenzivno rejo ženskih
govedi«, ki se vloži v roku od 1. januarja 2008 do 25. februarja 2008,
določenem v 39. členu Uredbe o izvedbi ukrepov kmetijske politike, pošlje s
priporočeno pošto na naslov: Agencija Republike Slovenije za kmetijske trge in
razvoj podeželja, Dunajska cesta 160, 1000 Ljubljana, ali se v navedenem roku
vloži osebno v sprejemni pisarni agencije.
(8) Če nosilec kmetijskega gospodarstva zaradi vpliva
naravnih okoliščin na čredo, določenih v 61. členu Uredbe 796/2004/ES, v
celotnem obdobju obvezne reje ne more obdržati ovac in koz, za katere je vložen
zahtevek za premije in dodatne premije za ovce in koze, ter krav, za katere je
vložen zahtevek za dodatno plačilo za ekstenzivno rejo ženskih govedi,
zmanjšanje staleža sporoči agenciji na obrazcu »Obvestilo o
izločitvi/nadomestitvi živali« najpozneje v desetih delovnih dneh po tem, ko
ugotovi, da je število živali zmanjšano.
(9) Nadomestitve ovac in koz, za katere je zaprošena pomoč,
nosilec kmetijskega gospodarstva izvede v času obvezne reje v skladu z določbo
58. člena Uredbe 796/2004/ES ter jih sporoči agenciji na obrazcu »Obvestilo o
izločitvi/nadomestitvi živali«, in sicer v petih delovnih dneh po nadomestitvi.
12. člen
(vsebina predtiska in zbirne vloge)
(1) Predtisk obsega opisne podatke in karte kmetijskega
gospodarstva z izrisom GERK-ov na črno-belem ortofotu ter podatke o plačilnih
pravicah v skladu s 7. in 12. členom Uredbe 796/2004/ES. Agencija pošlje
predtisk vsem nosilcem kmetijskih gospodarstev, ki so v preteklem letu oddali
zbirno vlogo. Na predtisku je stanje podatkov v RKG na dan 10. januarja 2008.
(2) Predtiskani opisni podatki vsebujejo podatke iz RKG (o
nosilcu, o kmetijskem gospodarstvu in o kmetijskih zemljiščih: GERK_PID, domače
ime GERK-a, vrsto dejanske rabe GERK-a in površina GERK-a), podatke o
vključenosti GERK-a v območja, za katera veljajo določene zahteve v zvezi z
navzkrižno skladnostjo: vodovarstvena območja (VVO_08), najožja vodovarstvena
območja (VVO_1_08) in območje NATURA 2000 (NATURA_07); podatke o vključenosti
GERK-a v zadrževalno ali napadeno območje koruznega hrošča ter v primerih, ko
so podatki v RKG neusklajeni, tudi informacijo o neusklajenosti. Neusklajeni
podatki se na predtisku navedejo oziroma označijo.
(3) Neusklajeni podatki v RKG se nanašajo na podatke o
kmetijskem gospodarstvu in vključujejo pomanjkljive podatke o nosilcu,
kmetijskem gospodarstvu ali članih kmetije ter podatke o GERK-ih, za katere so
bile v kontroli na kraju samem za ukrepe iz leta 2007 ugotovljena odstopanja.
(4) GERK, za katerega so bila v kontroli na kraju samem
ugotovljena odstopanja, je GERK, ki je bil predmet kontrole na kraju samem za
ukrepe iz leta 2007 in za katerega je bila, upoštevaje predpisano toleranco,
ugotovljena manjša površina od prijavljene na zbirni vlogi ali pa je bilo
ugotovljeno, da se del ali celoten GERK ni uporabljal za kmetijsko pridelavo.
(5) Neusklajene podatke iz tretjega odstavka tega člena, ki
se nanašajo na nosilca kmetijskega gospodarstva, kmetijsko gospodarstvo ali
člane kmetije, nosilec kmetijskega gospodarstva uredi na pristojni upravni
enoti vsaj en dan pred elektronskim izpolnjevanjem zbirne vloge.
(6) Neusklajene podatke iz tretjega odstavka tega člena, ki
se nanašajo na GERK-e, za katere so bile v kontroli na kraju samem za ukrepe iz
leta 2007 ugotovljena odstopanja, uredi pristojna upravna enota po uradni
dolžnosti v skladu s petim odstavkom 23. člena te uredbe.
(7) Za predtisk ministrstvo zagotovi agenciji podatke iz
drugega odstavka tega člena in podatke iz RKG, navedene v tretjem odstavku tega
člena.
(8) Zbirna vloga vsebuje podatke, ki so potrebni za
ugotovitev upravičenosti do pomoči, zlasti:
-       
osebne podatke nosilca kmetijskega gospodarstva;
-       
zahtevke za ukrepe, ki jih uveljavlja nosilec kmetijskega gospodarstva;
-       
podatke, ki omogočajo identifikacijo zemljišč, prijavljenih po GERK-ih,
njihovo površino, izraženo v hektarjih na štiri decimalna mesta, njihovo
lokacijo in vrsto dejanske rabe;
-       
podatke o plačilnih pravicah in
-       
izjavo nosilca kmetijskega gospodarstva, da je seznanjen s pogoji za
ukrepe, ki jih uveljavlja, in s predpisanimi sankcijami.
(9) Zbirna vloga mora biti izpolnjena v celoti in v skladu z
navodili iz »Priročnika za oddajo zbirne vloge in zahtevkov«, pri čemer nosilec
kmetijskega gospodarstva na obrazcu D navede vrsto kmetijskih rastlin in sorto,
če je to predpisano, za še neposejane površine pa predvideno vrsto kmetijskih
rastlin ali vrsto in sorto kmetijskih rastlin, ki bodo posejane najpozneje do
31. maja 2008, razen sladke koruze, za katero je najpoznejši rok setve 15.
junij 2008. Za rejne živali navede na obrazcu B podatke o staležu rejnih živali
na dan 1. marca 2008 ter za živali, ki se gojijo v turnusih, povprečno število
živali v turnusu in skupno število dni v reji.
(10) Ne glede na termine setve, določene v prejšnjem
odstavku, se v primeru ukrepa ali podukrepa ozelenitve njivskih površin iz PRP
2004–2006 ali PRP 2007–2013 setev izvede v obdobju od 1. julija do 25. oktobra
2008.
13. člen
(priloge zbirne vloge)
(1) Kadar je na obrazcu D prijavljena konoplja, nosilec
kmetijskega gospodarstva na obrazcu D navede tudi sorte in zbirni vlogi priloži
uradne etikete, s katerimi je opremljeno seme v skladu s predpisom o trženju
semena oljnic in predivnic. Vsa druga potrebna dokazila za konopljo (dovoljenje
za gojenje konoplje in količino posejanega semena na hektar) agencija pridobi
na ministrstvu. Če se setev konoplje izvede po 15. maju 2008, nosilci
kmetijskih gospodarstev pošljejo agenciji uradne etikete, s katerimi je
opremljeno seme konoplje, najpozneje do 30. junija 2008, na naslov: Agencija
Republike Slovenije za kmetijske trge in razvoj podeželja, Dunajska cesta 160,
1000 Ljubljana. Agencija uradne etikete, s katerimi je opremljeno seme, vrne
nosilcem in na njih označi, da so bile poslane agenciji zaradi uveljavljanja
ukrepov kmetijske politike.
(2) V primeru zemljišča v prahi, uporabljenega v skladu s
točko (b) 55. člena ali prvo alineo tretjega odstavka 107. člena Uredbe
1782/2003/ES, nosilec kmetijskega gospodarstva oziroma prvi pridelovalec
priloži zbirni vlogi:
-       
kopijo pogodbe, sklenjene z zbiralcem ali prvim predelovalcem, v skladu
s 147. členom Uredbe 1973/2004/ES najpozneje do 15. maja 2008;
-       
izpolnjeni obrazec »Podatki o pridelku energetskih rastlin, namenjenih
za proizvodnjo biogoriva« najpozneje do 31. avgusta 2008 v primeru oljne
ogrščice in najpozneje do 31. oktobra 2008 v primeru drugih energetskih rastlin
in
-       
izpolnjeni obrazec »Obvestilo prvega predelovalca oziroma zbiralca o
količinah prevzetih surovin za biogorivo« najpozneje do 30. septembra 2008 v
primeru oljne ogrščice ter najpozneje do 31. oktobra 2008 v primeru drugih
energetskih rastlin.
(3) V primeru zahtevka za pomoč za energetske rastline
nosilec kmetijskega gospodarstva oziroma prvi pridelovalec priloži zbirni vlogi
enake priloge in v istih rokih, kakor je določeno v drugi in tretji alinei
prejšnjega odstavka, ter kopijo pogodbe, sklenjene z zbiralcem ali prvim
predelovalcem, v skladu s 26. členom Uredbe 1973/2004/ES najpozneje do 15. maja
2008.
(4) V primeru podpore za pridelovanje lupinarjev se podatki o
vrsti lupinarjev in številu dreves oziroma grmov na hektar prevzamejo iz RKG.
(5) V primeru zahtevka za podporo za pridelavo semenskega
krompirja in krompirja v 100-metrskem izolacijskem pasu nosilec kmetijskega
gospodarstva najpozneje do 15. septembra 2008 priloži zbirni vlogi in pošlje na
agencijo kopijo zapisnika o pregledu semenskega krompirja in krompirja v
100-metrskem izolacijskem pasu na polju v času vegetacije, ki ga izda organ za
potrjevanje v skladu s predpisi, ki urejajo trženje semenskega krompirja.
(6) V primeru uveljavljanja ukrepov: izravnalnih plačil za
območja z omejenimi možnostmi za kmetijsko dejavnost, KOP za planinsko pašo ali
SKOP za planinsko pašo, nosilec kmetijskega gospodarstva k zbirni vlogi za KMG
– planina ali KMG – skupni pašnik najpozneje do 30. junija 2008 vloži »Zapisnik
o prigonu živali na pašo na planino ali skupni pašnik«, in če uveljavlja
dodatek za pastirja, tudi kopijo pogodbe s pastirjem.
(7) Podatki iz obrazca »Zapisnik o prigonu živali na pašo na
planino ali skupni pašnik« se lahko uporabijo za sporočanje podatkov o premiku
govedi. V tem primeru mora nosilec KMG – planina ali KMG – skupni pašnik
poslati en izvod tega obrazca pooblaščenemu veterinarju najpozneje v sedmih
dneh po prigonu živali na pašo.
(8) Nosilci kmetijskih gospodarstev, ki imajo živali na paši
na KMG – planina ali KMG – skupni pašnik in želijo, da se jim v skladu s
točkama d) in e) drugega odstavka 7. člena te uredbe upošteva tudi sorazmerni
del krmnih površin KMG – planine ali KMG – skupnega pašnika, morajo v obrazcu A
navesti, da bodo živino pasli na KMG – planina oziroma KMG – skupni pašnik.
(9) Nosilci kmetijskih gospodarstev, ki so v letu 2007 na
določenih površinah kmetijskega gospodarstva uveljavljali ukrepe SKOP ali KOP,
v letu 2008 pa te iste površine uporabljajo druga kmetijska gospodarstva,
vložijo kot prilogo zbirne vloge obrazec »F – Prodaja/odstop zemljišč,
vključenih v kmetijsko okoljska plačila v predhodnem letu, drugemu kmetijskemu
gospodarstvu«.
(10) V primeru, ko nosilec kmetijskega gospodarstva
uveljavlja neposredno plačilo na površino hmeljišča v obdelavi, najpozneje do
30. septembra 2008 pošlje agenciji »Izjavo za neposredno plačilo na površino
hmeljišča v obdelavi«.
(11) Priloge iz tega člena nosilci kmetijskih gospodarstev
pošljejo na agencijo na način, kot je določeno v šestem do devetem odstavku 8.
člena te uredbe ter v skladu z navodili iz »Priročnika za oddajo zbirne vloge
in zahtevkov«.
14. člen
(spremembe zbirne vloge in GERK-ov)
(1) Spremembe zbirne vloge po poteku roka za vlaganje so
mogoče v skladu z določbo 15. člena Uredbe 796/2004/ES in ob upoštevanju petega
odstavka 7. člena te uredbe. Nosilec kmetijskega gospodarstva izvede spremembe
zbirne vloge najpozneje do 31. maja 2008 in jih pošlje agenciji v skladu s
šestim do devetim odstavkom 8. člena te uredbe.
(2) Za vse ukrepe kmetijske politike za leto 2008 se
upoštevajo podatki o GERK-ih na stanje en dan pred elektronskim izpolnjevanjem
zbirne vloge, razen če posamezni predpis, ki ureja ukrepe iz tretjega odstavka
1. člena te uredbe, ne določa drugače.
2. SKUPNE DOLOČBE
15. člen
(geodetski podatki)
Če nosilec kmetijskega gospodarstva za prijavo zemljišč v RKG
potrebuje podatke o parcelah, lahko te podatke pridobi na Geodetski upravi
Republike Slovenije v skladu s predpisi, ki urejajo izdajanje podatkov iz
evidence zemljiškega katastra.
16. člen
(kmetijska svetovalna služba)
(1) Kmetijska svetovalna služba brezplačno svetuje nosilcem
kmetijskih gospodarstev v zvezi z ukrepi kmetijske politike, nudi pomoč pri
izpolnjevanju zbirne vloge in drugih zahtevkov v skladu s tretjim odstavkom
tega člena ter organizira in izvede elektronsko izpolnjevanje vlog vključno z
vabljenjem nosilcev.
(2) Kmetijska svetovalna služba zagotovi, da imajo nosilci
kmetijskih gospodarstev, ki uveljavljajo neposredna plačila za ovce in koze,
možnost elektronskega izpolnjevanja vlog najpozneje do 30. aprila 2008 leta ter
še dodatnih 25 dni za zapoznele vložitve.
(3) Če kmetijski svetovalec po naročilu nosilca kmetijskega
gospodarstva izpolnjuje zbirno vlogo ali posamezni zahtevek, je strošek dela,
ki ga poravna nosilec 12,52 eura na uro.
(4) Kmetijski svetovalec ima za opravljanje nalog iz te
uredbe in nalog, določenih v predpisih, ki urejajo ukrepe iz drugega in
tretjega odstavka 1. člena te uredbe, možnost vpogleda v:
-       
podatke iz RKG,
-       
podatke iz evidence o finančnih podporah za tekoče in predhodna leta,
-       
podatke o individualnih kvotah za mleko,
-       
podatke o individualnih premijskih pravicah za ovce in koze,
-       
centralni register govedi, drobnice in prašičev,
-       
evidence, ki se uporabljajo za navzkrižno skladnost in kontrolo SKOP in
KOP,
-       
evidence o trženju ovčjega mleka ali izdelkov, ki temeljijo na ovčjem
mleku,
-       
podatke zemljiškega katastra in
-       
druge grafične podatke: zemljiškokatastrski prikaz, ortofoto in dejansko
rabo iz evidence dejanske rabe kmetijskih in gozdnih zemljišč.
17. člen
(pooblaščeni vlagatelji)
Če zahtevke za uveljavljanje ukrepov kmetijske politike
uveljavlja vlagatelj po pooblastilu nosilca kmetijskega gospodarstva, se
sredstva nakažejo neposredno nosilcu kmetijskega gospodarstva.
18. člen
(zapoznela vložitev)
Zapoznela vložitev ali dopolnitev zahtevkov in zbirne vloge
po preteku predpisanega roka za vložitev se obravnava v skladu z določbami 21.
in 21.a člena Uredbe 796/2004/ES.
III. KONTROLE
19. člen
(skupna pravila)
(1) Kontrole se izvajajo v skladu s splošnimi določbami iz
23. člena Uredbe 796/2004/ES, kontrole upravičenosti v skladu s 23. členom
Uredbe 1782/2003/ES in 24. do 39. členom Uredbe 796/2004/ES, kontrole
navzkrižne skladnosti pa v skladu s 25. členom Uredbe 1782/2003/ES in 41. do
48. členom Uredbe 796/2004/ES. Kontrole na kraju samem za površine se izvajajo
tudi v skladu z Delovnim dokumentom Komisije AGRI/60363/2005-REV1.
(2) Kontrole za ukrepe SKOP iz PRP 2004–2006 se izvajajo tudi
v skladu z Uredbo 817/2004/ES in PRP 2004–2006, kontrole za ukrepe osi 2 iz PRP
2007–2013 pa tudi v skladu z Uredbo 1975/2006/ES in PRP 2007–2013.
1. KONTROLE UPRAVIČENOSTI
20. člen
(administrativne kontrole)
(1) Administrativne kontrole vključujejo navzkrižno
preverjanje, ki se izvaja v skladu s 24. členom Uredbe 796/2004/ES, 11. členom
Uredbe 1975/2006/ES za ukrepe osi 2 iz PRP 2007–2013 ter 67. in 68. členom
Uredbe 817/2004/ES za ukrepe SKOP. Agencija pri izvajanju administrativnih
kontrol preverja podatke iz zbirnih vlog in drugih zahtevkov ter predpisanih
prilog s podatki iz zbirk podatkov ministrstva in drugih državnih organov, in
sicer:
-       
podatke o zemljiščih in trajnih nasadih s podatki o GERK-ih iz RKG-ja na
stanje en dan pred elektronskim izpolnjevanjem zbirne vloge;
-       
GERK-e z dejansko rabo 1800 – kmetijsko zemljišče, poraslo z gozdnim drevjem
s podatki evidence dejanske rabe na stanje 10. januarja 2008;
-       
podatke o lokaciji nasadov trte za drugo rabo s predpisom, ki določa
vinogradniška območja v Republiki Sloveniji;
-       
podatke o govedu s podatki iz centralnega registra govedi in s podatki o
dodeljenih kvotah za mleko;
-       
zahtevke za premije in dodatne premije za ovce in koze s podatki o
dodeljenih individualnih premijskih pravicah in s podatki iz evidence o trženju
ovčjega mleka ali izdelkov, ki temeljijo na ovčjem mleku;
-       
zahtevke za KOP in SKOP s podatki iz obrazca B in obrazca B1;
-       
zahtevke za izravnalna plačila za območja z omejenimi možnostmi za
kmetijsko dejavnost, s seznamom območij z omejenimi možnostmi za kmetijsko
dejavnost iz PRP 2007–2013 ter z »Elaboratom območij z omejenimi naravnimi
dejavniki za kmetijstvo v Republiki Sloveniji« z dne 15. februarja 2003;
-       
posamezne zahtevke za KOP s podatki iz naslednjih uradnih evidenc:
evidence območij grbinastih travnikov (GRB_08), evidence osrednjega območja
pojavljanja velikih zveri (ZVE_06), evidence ekološko pomembnih območij –
ohranjanje posebnih traviščnih habitatov (HAB_07), evidence ekološko pomembnih
območij – ohranjanje traviščnih habitatov metuljev (MET_07), evidence ekološko
pomembnih območij – ohranjanje območja steljnikov (STE_07), evidence osrednjih
območij pojavljanja ptic vlažnih ekstenzivnih travnikov na območju Natura 2000
(VTR_07) in evidence najožjih vodovarstvenih območij (VVO-1_08), na stanje 25.
novembra 2007;
-       
posamezne zahtevke za SKOP s podatki iz naslednjih uradnih evidenc:
evidence območij grbinastih travnikov (GRB_06), evidence zavarovanih območij
(KZO-10_06, KZO-15_06, KZO-20_06), evidence osrednjega območja pojavljanja
velikih zveri (ZVE_06), evidence ekološko pomembnih območij za ukrep ohranjanja
posebnih traviščnih habitatov (HAB_06) in evidence najožjih vodovarstvenih
območij (VVO-1-PRP_06), na stanje 25. novembra 2007;
-       
zahtevke za integrirano in ekološko pridelavo z evidenco pridelovalcev
ekoloških ali integriranih kmetijskih pridelkov oziroma živil;
-       
zahtevke za ukrepe KOP in SKOP z evidenco izobraževanj;
-       
podatke iz zahtevkov v primerih, ko to zahtevajo predpisi, z »evidenco o
finančnih podporah«, in evidenco inšpekcijskega nadzora RKG;
-       
podatke o naslovu s podatki iz registra prostorskih enot;
-       
ime in priimek, enotno matično številko (EMŠO), davčno številko ter
naslov nosilca kmetijskega gospodarstva in članov kmetije s podatki iz
centralnega registra prebivalcev;
-       
podatke o poslovnih subjektih s podatki iz poslovnega registra
Slovenije.
(2) Kontrole, navedene v trinajsti do petnajsti alinei
prejšnjega odstavka, se izvajajo v okviru RKG.
(3) Ministrstvo posreduje agenciji podatke iz »Elaborata
območij z omejenimi naravnimi dejavniki za kmetijstvo v Republiki Sloveniji« iz
sedme alinee prvega odstavka tega člena po zaključku vnosa zbirnih vlog ter
najpozneje do 1. julija 2008.
21. člen
(kontrole na kraju samem)
(1) Pri kontrolah na kraju samem se upoštevajo načela,
opredeljena v 23. in 23.a členu Uredbe 796/2004/ES ter 14. členu Uredbe
1975/2006/ES za ukrepe osi 2 iz PRP 2007–2013.
(2) Kontrole na kraju samem za živali se izvajajo, če je le
mogoče, istočasno za namene, določene v:
-       
Uredbi 796/2004/ES;
-       
Uredbi Komisije (ES) št. 1082/2003 z dne 23. junija 2003 o podrobnih
pravilih za izvajanje Uredbe (ES) št. 1760/2000 Evropskega parlamenta in Sveta
o najnižji ravni pregledov, ki jih je treba opraviti v okviru sistema za
identifikacijo in registracijo govedi (UL L št. 156 z dne 25. 6. 2003, str. 9),
zadnjič spremenjeni z Uredbo Komisije (ES) št. 499/2004 z dne 17. marca 2004 o
spremembi Uredbe (ES) št. 1082/2003 glede roka in vzorca za poročanje v
sektorju govedi (Besedilo velja za EGP) (UL L št. 80 z dne 18. 3. 2004, str.
24);
-       
Uredbi Komisije (ES) št. 1505/2006 z dne 11. oktobra 2006 o izvajanju
Uredbe Sveta (ES) št. 21/2004 glede najnižje ravni pregledov, ki jih je treba
opraviti v zvezi z identifikacijo in registracijo ovc in koz (UL L št. 280 z
dne 12. 10. 2006, str. 3);
-       
Uredbi Sveta (ES) št. 21/2004 z dne 17. decembra 2003 o uvedbi sistema
za identifikacijo in registracijo ovc in koz ter o spremembi Uredbe (ES) št.
1782/2003 in direktiv 92/102/EGS in 64/432/EGS (UL L št. 5 z dne 9. 1. 2004,
str. 8), zadnjič spremenjeni z Uredbo Sveta (ES) št. 1560/2007 z dne 17.
decembra 2007 o spremembi Uredbe (ES) št. 21/2004 glede datuma uvedbe
elektronske identifikacije za ovce in koze (UL L št. 340 z dne 22. 12. 2007,
str. 25), (v nadaljnjem besedilu Uredba 21/2004/ES);
-       
predpisu, ki ureja ukrepe SKOP iz PRP 2004–2006, in
-       
predpisu, ki ureja ukrepe osi 2 iz PRP 2007–2013.
(3) Rezultate kontrol za govedo ter ovce in koze, ki jih
agencija izvede na kraju samem, kontrolor vpiše v centralni register govedi in
centralni register drobnice nemudoma po opravljeni kontroli.
(4) Pri izvajanju kontrol za ukrepe kmetijske politike za
govedo ter ovce in koze ter kontrol za navzkrižno skladnost se za posamezna
kmetijska gospodarstva uporabijo tudi podatki o nadzoru, ki ga izvedejo uradni
veterinarji Veterinarske uprave Republike Slovenije in podatki o nadzoru, ki ga
izvede Inšpektorat Republike Slovenije za kmetijstvo, gozdarstvo in hrano (v
nadaljnjem besedilu: inšpektorat). Podatke o kršitvah Uredbe (ES) št. 1760/2000
Evropskega parlamenta in Sveta z dne 17. julija 2000 o uvedbi sistema za
identifikacijo in registracijo govedi ter o označevanju govejega mesa in
proizvodov iz govejega mesa in razveljavitvi Uredbe Sveta (ES) 820/97 (UL L št.
204 z dne 11. 8. 2000, str. 1), zadnjič spremenjene z Uredbo Sveta (ES) št.
1791/2006 z dne 20. novembra 2006 o prilagoditvi nekaterih uredb ter odločb in
sklepov na področjih prostega pretoka blaga, prostega gibanja oseb, prava
družb, politike konkurence, kmetijstva (vključno z veterinarsko in
fitosanitarno zakonodajo), prometne politike, obdavčitve, statistike,
energetike, okolja, sodelovanja na področjih pravosodja in notranjih zadev,
carinske unije, zunanjih odnosov, skupne zunanje in varnostne politike ter
institucij zaradi pristopa Bolgarije in Romunije (UL L št. 363 z dne 20. 12.
2006, str. 1) in Uredbe 21/2004/ES, ki jih ugotovijo uradni veterinarji
Veterinarske uprave Republike Slovenije in inšpektorat, agencija prevzame iz
evidence, ki jo vodi Sektor za identifikacijo in registracijo živali na
ministrstvu.
(5) Pri opravljanju nadzora na področju identifikacije in
registracije živali kmetijski inšpektor in uradni veterinar Veterinarske uprave
Republike Slovenije ukrepata v skladu z Uredbo Komisije (ES) št. 494/98 z dne
27. februarja 1998 o podrobnih pravilih za izvajanje Uredbe Sveta (ES) št.
820/97 glede uporabe minimalnih upravnih sankcij v okviru sistema identifikacije
in registracije govedi (UL L št. 60 z dne 28. 2. 1998, str. 78).
22. člen
(obseg in izbor vzorca za kontrolo na kraju samem)
(1) Obseg kontrol na kraju samem se izvaja v skladu s 26.
členom Uredbe 796/2004/ES in v skladu z Delovnim dokumentom Komisije DS/2006/24.
Za KOP se kontrole na kraju samem izvajajo tudi v skladu z 12. členom Uredbe
1975/2006/ES, za SKOP pa tudi v skladu z 69. členom Uredbe 817/2004/ES in PRP
2004–2006.
(2) Skupno število kontrol na kraju samem znaša najmanj:
-       
20 odstotkov površin pod konopljo v skladu z 52. členom Uredbe
1782/2003/ES;
-       
10 odstotkov vseh kmetijskih gospodarstev, ki vlagajo zahtevke za pomoči
za govedo.
(3) Površina pod konopljo je površina, za katero ima
pridelovalec dovoljenje za gojenje konoplje.
(4) Pri analizi tveganja za izbor kmetijskih gospodarstev za
kontrolo na kraju samem se razen dejavnikov, opredeljenih v drugem odstavku 27.
člena Uredbe 796/2004/ES, upoštevajo še dejavniki, ki jih za posamezno leto
določi agencija v sodelovanju z ministrstvom. Dejavniki za izbor vzorca
kmetijskih gospodarstev za kontrolo na kraju samem za posamezno leto in
postopki kontrol so natančno opredeljeni v Priročniku za kontrolo na kraju
samem, ki ga pripravi agencija in uskladi z ministrstvom.
23. člen
(zapisnik o kontroli)
(1) Za vse kontrole na kraju samem v okviru tega poglavja se
v skladu z 28. členom Uredbe 796/2004/ES pripravi zapisnik o kontroli, ki ga
podpiše nosilec kmetijskega gospodarstva ali njegov pooblaščenec, ki je bil
prisoten pri izvedbi kontrole. V primeru, ko je bil pri kontroli navzoč
pooblaščenec, mora biti pooblastilo priloženo zapisniku.
(2) V primeru kontrole na kraju samem, opravljene na osnovi
daljinskega zaznavanja (fotointerpretacija na ortofoto ali satelitskih
posnetkih) iz 25. člena te uredbe, pri kateri niso bile ugotovljene
nepravilnosti, podpis nosilca kmetijskega gospodarstva na zapisniku ni
potreben.
(3) Če obstajajo ovire za dokončanje kontrole na kraju samem,
se kontrola nadaljuje na kraju in v času, ki ga določi kontrolor na zapisniku.
Pri tem kontrolor nosilca kmetijskega gospodarstva opozori na zapisnik, da se
bo v primeru neudeležbe pri nadaljevanju kontrole štelo, da na vse ugotovitve
kontrolorja nima pripomb in da se odpoveduje posebnemu pisnemu vabilu.
(4) V primerih, ko je ugotovljena manjša površina GERK-a od
prijavljene na zbirni vlogi, je sestavni del zapisnika tudi grafična
predstavitev ugotovljene površine GERK-a vključno z umestitvijo v prostor s
koordinatami točk v državnem koordinatnem sistemu.
(5) Agencija zapisnik o kontroli, v katerem so ugotovljena
odstopanja prijavljenih GERK-ov na zbirni vlogi glede na ugotovitve kontrole na
kraju samem, v elektronski obliki posreduje pristojnim upravnim enotam, ki po
uradni dolžnosti spremembe GERK-ov vnesejo v RKG in nosilcu kmetijskega gospodarstva
izdajo izpis iz RKG.
(6) Način in obliko posredovanja podatkov upravnim enotam
določi minister, pristojen za kmetijstvo, v pravilniku, ki ureja RKG.
(7) V primeru ugovora na stanje v RKG posredovano z izpisom
iz RKG, ki ga upravna enota izda v skladu s petim odstavkom tega člena, upravna
enota izvede ugotovitveni postopek v skladu s predpisom, ki ureja splošni
upravni postopek.
24. člen
(ugotovitev površin na kraju samem)
(1) Ugotovitev površin na kraju samem se izvede v skladu s
30. členom Uredbe 796/2004/ES.
(2) Na kraju samem kontrolor pregleda kmetijske parcele ter
vse poljine na posameznem GERK-u. Kot pomoč pri ugotavljanju površin lahko
uporablja ortofoto, podatke iz evidence dejanske rabe kmetijskih in gozdnih
zemljišč in satelitske posnetke.
(3) Postopki ugotavljanja in merjenja kmetijskih parcel so
določenimi v Priročniku za kontrole na kraju samem.
(4) Metode ugotavljanja in merjenja kmetijskih parcel ter
tolerance meritev so določene v predpisu, ki določa metode ugotavljanja in
merjenja kmetijskih parcel ter tolerance meritev.
25. člen
(daljinsko zaznavanje)
(1) Za izvedbo kontrol na kraju samem se uporabljajo tudi
tehnike daljinskega zaznavanja v skladu z 32. členom Uredbe 796/2004/ES.
(2) Izbor območij za kontrolo na kraju samem, na katerih se
uporabi daljinsko zaznavanje, se izvede z analizo tveganja. Znotraj tako
izbranih območij se izvede kontrola z daljinskim zaznavanjem za vsa kmetijska
gospodarstva, ki imajo vsaj 80 odstotkov površin znotraj izbranega območja.
26. člen
(preverjanje THC pri konoplji)
Za preverjanje vsebnosti THC v konoplji je pristojna
agencija.
27. člen
(časovni razpored kontrol na kraju samem)
Za ovce in koze se vsaj 50 odstotkov minimalnega števila
kontrol na kraju samem za ukrep iz drugega odstavka 11. člena te uredbe v
celoti opravi v obdobju obvezne reje.
28. člen
(kontrole v klavnicah)
(1) Kontrole na kraju samem v zvezi s posebno premijo za
govedo, vloženo v skladu z Uredbo o izvedbi neposrednih plačil v kmetijstvu, se
izvedejo za najmanj 30 odstotkov vseh klavnic, ki se izberejo na osnovi analize
tveganja. Kontrole zajemajo vzorec petih odstotkov skupnega števila goveda, ki
je bilo zaklano v klavnici v 12 mesecih pred kontrolo na kraju samem.
(2) Kontrole iz prejšnjega odstavka zajemajo:
-       
preglede dokumentov (kopije dokumenta kontrolne organizacije o masi in
razvrstitvi klavnih trupov v kakovostni tržni razred v skladu s predpisom, ki
ureja ocenjevanje in razvrščanje govejih trupov ter polovic na klavni liniji,
ali drugih ustreznih dokumentov o zakolu živali v klavnici, iz katerih morajo
biti razvidni: firma, sedež in identifikacijska številka klavnice,
identifikacijska številka živali, klavna številka, če obstaja, in datum zakola)
ter
-       
primerjavo s podatki v centralnem registru govedi in preverjanje
zbirnikov, ki se nanašajo na potrdila o zakolu, ali podatkov, ki so bili
poslani drugim državam članicam Evropske unije.
2. KONTROLE IN NAČIN IZRAČUNA ZA DODATNO PLAČILO ZA
EKSTENZIVNO REJO ŽENSKIH GOVEDI V SKLADU Z 69. ČLENOM UREDBE 1782/2003/ES
29. člen
(administrativna kontrola in kontrola na kraju samem)
(1) Izbor in obseg vzorca kmetijskih gospodarstev za kontrolo
na kraju samem za dodatno plačilo za ekstenzivno rejo ženskih govedi v skladu z
69. členom Uredbe 1782/2003/ES (v nadaljnjem besedilu: kontrola na kraju samem
za ekstenzivno rejo) izvede agencija v skladu z 22. členom te uredbe.
(2) Kontrola na kraju samem za ekstenzivno rejo se za krmne
površine, prijavljene na obrazcu D, izvaja na način, kot je določen v 29. členu
Uredbe 796/2004/ES.
(3) Kontrola na kraju samem za ekstenzivno rejo se za živali
izvaja v skladu s 35. členom Uredbe 796/2004/ES in ob upoštevanju pogojev,
določenih v Uredbi o izvedbi neposrednih plačil v kmetijstvu.
(4) Kontrola na kraju samem za ekstenzivno rejo mora biti
izvedena pred izplačilom.
30. člen
(način izračuna)
(1) V nobenem primeru se dodatno plačilo za ekstenzivno rejo
ženskih govedi ne odobri za večje število živali, kot je navedeno v zahtevku.
(2) Krmna površina se ugotovi na podlagi administrativnih
kontrol in kontrol na kraju samem. Ugotovljena krmna površina vključuje najmanj
50 odstotkov površin GERK-ov z rabo 1300 – trajni travnik, 1321 – barjanski
travnik, 1222 – ekstenzivni sadovnjak in 1800 kmetijska zemljišča, porasla z
gozdnim drevjem, ter največ 50 odstotkov ostalih krmnih površin, določenih v
šestem odstavku 27. člena Uredbe o izvedbi neposrednih plačil v kmetijstvu.
Tako ugotovljena krmna površina je podlaga za izračun obremenitve v skladu s
27. členom Uredbe o izvedbi neposrednih plačil v kmetijstvu.
(3) Za posamezno kmetijsko gospodarstvo se izpolnjevanje
pogoja obremenitve krmnih površin preveri tako, da se zgornja meja obremenitve
krmnih površin (1,8 GVŽ/ha krmnih površin) iz tretjega odstavka 27. člena
Uredbe o izvedbi neposrednih plačil v kmetijstvu pomnoži z ugotovljeno krmno
površino iz prejšnjega odstavka in primerja z GVŽ, določenim v skladu s tretjim
do petim odstavkom 27. člena Uredbe o izvedbi neposrednih plačil v kmetijstvu.
Če ni izpolnjen pogoj obremenitve krmnih površin iz tretjega odstavka 27. člena
Uredbe o izvedbi neposrednih plačil v kmetijstvu, se zahtevek zavrne.
(4) Kadar je na posameznem zahtevku ali na vseh zahtevkih za
leto 2007 ali za leto 2008 navedenih več živali, kot jih je na posameznem
kmetijskem gospodarstvu v čredi namenjeni reji telet za prirejo mesa,
ugotovljenih v skladu z drugim odstavkom 27. člena Uredbe o izvedbi neposrednih
plačil v kmetijstvu, se število živali na zahtevkih za posamezno leto zniža na
število živali v čredi za rejo telet za prirejo mesa.
(5) Če je pri administrativni kontroli ali kontroli na kraju
samem ugotovljena razlika med številom prijavljenih živali v zahtevku za
dodatno plačilo za ekstenzivno rejo ženskih govedi in številom ugotovljenih
živali, ki izpolnjujejo pogoje iz 27. člena Uredbe o izvedbi neposrednih plačil
v kmetijstvu, se znižanja in izključitve pomoči izvedejo na način, kot je
določen v 59. členu Uredbe 796/2004/ES in ob upoštevanju prejšnjega odstavka.
(6) Za razmejitev črede v skladu z drugim odstavkom 27. člena
Uredbe o izvedbi neposrednih plačil v kmetijstvu se upošteva število krav na
kmetijskem gospodarstvu na dan vložitve zahtevka ali v primeru, ko nosilec za
leto 2007 oziroma 2008 uveljavlja zahtevke v več rokih, največje število krav
na kmetijskem gospodarstvu na datume vložitve zahtevkov za posamezno leto.
3. KONTROLE V ZVEZI Z NAVZKRIŽNO SKLADNOSTJO
31. člen
(kontrolni sistem v zvezi z navzkrižno skladnostjo)
(1) Agencija za preverjanje izpolnjevanja določb iz predpisa,
ki ureja predpisane zahteve ravnanja ter dobre kmetijske in okoljske pogoje (v
nadaljnjem besedilu: navzkrižna skladnost), uporablja obstoječi administrativni
kontrolni sistem.
(2) Kontrole navzkrižne skladnosti, tako administrativne kot
kontrole na kraju samem, izvaja agencija.
(3) Pristojni organi za kontrolo predpisov, ki se upoštevajo
pri izpolnjevanju pogojev za navzkrižno skladnost, so dolžni posredovati
agenciji podatke o kršitvah v skladu z medsebojnim sporazumom.
(4) Pri kontroli izpolnjevanja standarda za ohranjanje
živalskih vrst in habitatov lahko kontrolor za kontrolo mejic uporablja
grafično evidenco strukturnih elementov kmetijske krajine, objavljeno na
spletni strani ministrstva.
(5) Agencija pri določanju znižanj in izključitev zaradi
neizpolnjevanja navzkrižne skladnosti upošteva kršitve, ugotovljene v skladu z
drugim in tretjim odstavkom tega člena.
32. člen
(kontrola navzkrižne skladnosti)
(1) Kontrola navzkrižne skladnosti se izvede v skladu z 41.
do 48. členom Uredbe 796/2004/ES, ob upoštevanju predpisa, ki ureja navzkrižno
skladnost, ter za ukrepe osi 2 iz PRP 2007–2013 v skladu z 19. do 21. členom
Uredbe 1975/2006/ES in za KOP tudi v skladu s predpisom, ki ureja minimalne
zahteve za uporabo gnojil in fitofarmacevtskih sredstev ter zahtev pri gnojenju
s fosforjem iz živinskih gnojili.
(2) Obseg kontrol navzkrižne skladnosti na kraju samem se
izvaja v skladu s 44. členom Uredbe 796/2004/ES ter Delovnim dokumentom
Komisije DS/2006/25.
(3) Za administrativno kontrolo navzkrižne skladnosti se
uporabljajo podatki o vodovarstvenih območjih (VVO_08), najožjih vodovarstvenih
območjih (VVO_1_08), območju NATURA 2000 (NATURA_07), podatki iz obrazca B,
obrazca B1, »Zapisnika o prigonu živali na pašo na planino ali skupni pašnik«,
podatki o površini kmetijskih zemljišč v uporabi iz obrazca D in podatki o
uporabi blata iz čistilnih naprav iz obrazca A.
(4) Izbor vzorca kmetijskih gospodarstev za kontrolo
navzkrižne skladnosti na kraju samem izvede agencija na osnovi analize tveganja
v skladu s 45. členom Uredbe 796/2004/ES in 21. členom Uredbe 1975/2006/ES.
IV. IZRAČUN POMOČI, ZNIŽANJA IN IZKLJUČITVE
33. člen
(ugotovitve v zvezi z upravičenostjo)
(1) Upravičenost do ukrepov se ugotavlja v skladu z določbami
49. do 69. člena Uredbe 796/2004/ES in te uredbe. Za KOP se pri ugotavljanju
upravičenosti razen določb iz prejšnjega stavka upoštevajo tudi PRP 2007–2013
in 16. do 18. člen Uredbe 1975/2006/ES, za SKOP pa tudi PRP 2004–2006 ter 70.
in 71. člen Uredbe 817/2004/ES.
(2) Če je zahtevek, ki se nanaša na posamezen GERK, neskladen
s podatki iz RKG-ja, kar pomeni, da je zahtevek neustrezen glede na dejansko
rabo GERK-a ali vrsto kmetijske rastline, se nosilcu kmetijskega gospodarstva
zahtevek zavrne.
(3) Če zahtevku niso priložene zahtevane priloge oziroma
dokazila, ali če po pozivu za dopolnitev zahtevka niso priložene zahtevane priloge
ali dokazila, se nosilcu kmetijskega gospodarstva zahtevek zavrže.
(4) Zahtevki za kmetijske parcele, na površini, manjši od
površine, določene v prvem odstavku 7. člena te uredbe, se nosilcu kmetijskega
gospodarstva zavrnejo.
(5) Znižanja in izključitve, opredeljene v 51. do 56. členu
in v 59. ter 60. členu Uredbe 796/2004/ES, v 16. do 18. členu Uredbe
1975/2006/ES in v 70. členu Uredbe 817/2004/ES, se v primerih iz drugega,
tretjega in četrtega odstavka tega člena ne uporabljajo.
(6) Za prekrivajoče GERK-e ni mogoče uveljavljati zahtevkov
in to zemljišče se ne upošteva kot kmetijsko zemljišče v uporabi.
V. SKUPNE IN SPLOŠNE DOLOČBE
34. člen
(višja sila in izredne okoliščine)
(1) Če zaradi višje sile ali izrednih okoliščin, določenih v
četrtem odstavku 40. člena Uredbe 1782/2003/ES, nosilec kmetijskega
gospodarstva ne more izpolniti svojih obveznosti v zvezi z zahtevki za pomoč na
površino, opredeljenimi v dvanajstem odstavku 2. člena Uredbe 796/2004/ES, ali
obveznosti glede obdobja obvezne reje v zvezi z zahtevki za ovce in koze, za
katere je vložen zahtevek za premije in dodatne premije za ovce in koze,
oziroma obveznosti glede obdobja obvezne reje za krave, za katere je vložen
zahtevek za ekstenzivno rejo ženskih govedi iz desetega odstavka 27. člena
Uredbe o izvedbi neposrednih plačil v kmetijstvu, obdrži pravico do pomoči, če
v desetih delovnih dneh od datuma, ko to lahko stori, primere višje sile in
izrednih okoliščin pisno sporoči agenciji in priloži ustrezna dokazila. Višja
sila in izredne okoliščine se upoštevajo tudi pri dodelitvi plačilnih pravic.
(2) Neizpolnjevanje obveznosti obdobja obvezne reje zaradi
višje sile ali izrednih okoliščin iz prejšnjega odstavka nosilec kmetijskega
gospodarstva sporoči agenciji na obrazcu »Obvestilo o izločitvi in/ali
nadomestitvi živali« in priloži ustrezna dokazila.
(3) Višja sila in izredne okoliščine, način in rok sporočanja
primerov višje sile in izrednih okoliščin so za KOP določeni v PRP 2007–2013,
za SKOP pa v PRP 2004–2006.
35. člen
(ukrepi po odobritvi sredstev)
Če kmetijski inšpektor ugotovi kršitev po 13. členu Zakona o
kmetijstvu (Uradni list RS, št. 51/06 – uradno prečiščeno besedilo), predlaga
agenciji, da izda odločbo o vračilu nezakonito pridobljenih in nenamensko
porabljenih sredstev ter prepove pridobitev sredstev za dve leti, razen če ni z
drugimi predpisi drugače določeno.
36. člen
(vračilo neupravičeno izplačanih zneskov in neupravičenih
plačilnih pravic)
(1) Neupravičeno izplačane zneske mora nosilec kmetijskega
gospodarstva povrniti v skladu s prvim odstavkom 73. člena Uredbe 796/2004/ES.
(2) Neupravičeno izplačani znesek, ki ga mora nosilec
kmetijskega gospodarstva vrniti na podlagi izvršljive odločbe, agencija
poračuna s sredstvi za ukrepe iz drugega odstavka 1. člena te uredbe, ki nosilcu
še niso bila izplačana, sicer mora agencija takoj zahtevati vračilo sredstev v
proračun.
(3) Neupravičeno dodeljene plačilne pravice nosilec
kmetijskega gospodarstva vrne v skladu s 73.a členom Uredbe 796/2004/ES.
(4) Neupravičeno izplačani znesek za plačilne pravice nosilec
kmetijskega gospodarstva vrne v skladu s prvim in drugim odstavkom tega člena.
37. člen
(prenos kmetijskih gospodarstev)
(1) Prenos kmetijskih gospodarstev se izvaja v skladu s 74.
členom Uredbe 796/2004/ES.
(2) Če se kmetijsko gospodarstvo v celoti prenese z enega
nosilca kmetijskega gospodarstva na drugega po vložitvi zahtevka za pomoč in
preden so izpolnjeni vsi pogoji za odobritev pomoči, se prenosniku pomoč ne
odobri za preneseno kmetijsko gospodarstvo.
(3) Pomoč, za katero je zaprosil prenosnik, se odobri
prevzemniku, če:
a)    
prevzemnik in prenosnik uredita spremembo v RKG-ju;
b)    
prevzemnik obvesti agencijo o prenosu v desetih dneh od izvedenega
prenosa;
c)    
prevzemnik predloži agenciji vsa dokazila o izvedenem prenosu;
d)    
so izpolnjeni vsi pogoji za odobritev pomoči v zvezi s prenesenim
kmetijskim gospodarstvom.
(4) Ko prevzemnik obvesti agencijo o prenosu kmetijskega
gospodarstva skladno s točko b) prejšnjega odstavka:
a)    
se vse pravice in obveznosti prenosnika, ki izhajajo iz pravnega
razmerja med prenosnikom in agencijo v okviru zahtevka za pomoč, prenesejo na
prevzemnika;
b)    
šteje preneseno kmetijsko gospodarstvo, če je to potrebno, za ločeno
kmetijsko gospodarstvo za zadevno tržno leto ali premijsko obdobje.
38. člen
(poročanje)
(1) Agencija poroča Komisiji v skladu s 76. členom Uredbe
796/2004/ES.
(2) Poročila, ki jih pripravi za Komisijo, agencija predhodno
pošlje ministrstvu v pripombe, ki jih mora agencija upoštevati v poročilu.
(3) Za govedo, za katero so bile zahtevane in odobrene
premije, agencija pošlje Službi za identifikacijo in registracijo živali
naslednje podatke:
-       
identifikacijsko številko živali,
-       
KMG-MID,
-       
vrsto zahtevane premije,
-       
vrsto odobrene premije.
39. člen
(pridobitev podatkov iz uradnih evidenc)
Potrdila, izpiske in druge podatke o dejstvih iz uradnih
evidenc, ki jih vodijo upravni in drugi državni organi, organi lokalnih
skupnosti ali nosilci javnih pooblastil, ki jih je treba priložiti zahtevku kot
dokazilo na podlagi te uredbe, pridobi organ, ki odloča o zahtevku upravičenca.
40. člen
(priloge)
Obrazci, ki jih določa ta uredba, so kot priloga sestavni del
te uredbe in so dostopni na spletni strani agencije na naslovu:
http://www.arsktrp.gov.si.
VI. PREHODNA IN KONČNI DOLOČBI
41. člen
(začeti postopki)
Postopki, začeti po določbah Uredbe o izvedbi ukrepov
kmetijske politike (Uradni list RS, št. 19/07 in 96/07), se vodijo in
zaključijo po določbah Uredbe o izvedbi ukrepov kmetijske politike (Uradni list
RS, št. 19/07 in 96/07), pri čemer se namesto določb prvega odstavka 11. člena
ter četrtega in šestega odstavka 28.b člena Uredbe o izvedbi ukrepov kmetijske
politike (Uradni list RS, št. 19/07 in 96/07) uporabljajo določbe sedmega
odstavka 11. člena ter četrtega in šestega odstavka 30. člena te uredbe.
42. člen
(prenehanje veljavnosti)
Z dnem uveljavitve te uredbe preneha veljati Uredba o izvedbi
ukrepov kmetijske politike (Uradni list RS, št. 19/07 in 96/07).
43. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.
Št. 00715-1/2008/6
Ljubljana, dne 24. januarja 2008
EVA 2008-2311-0088
Vlada Republike Slovenije
Janez Janša l.r. 
Predsednik

Obrazec
ARSKTRP-SNP-2/08: A - Izjave nosilca kmetijskega gospodarstva
Obrazec
ARSKTRP-SNP-4/08: B - Stalež rejnih živali na kmetijskem gospodarstvu
Obrazec
ARSKTRP-SNP-43/08: B1 - Oddaja/nabav živinskih gnojil
Obrazec
ARSKTRP-SNP-6/08: D - Prijava površin kmetijskih rastlin ter zahtevkov na
površino
Obrazec
ARSKTRP-SNP-55/08: Zahtevek za dodelitev plačilnih pravic za leto 2008
Obrazec
ARSKTRP-SNP-56/08: Zahtevek za izplačilo plačilnih pravic za leto 2008
Obrazec
ARSKTRP-SNP-15/08: G - Zahtevek za kmetijsko okoljska plačila* - reja
avtohtonih in tradicionalnih pasem domačih živali
Obrazec
ARSKTRP-SNP-9/08: E - Zahtevek za kmetijsko okoljska plačila - ozelenitev
njivskih površin
Obrazec
ARSKTRP-SNP-45/08: H - Zahtevek za kmetijsko okoljska plačila - pridelava
avtohtonih in tradicionalnih sort kmetijskih rastlin za neprezimne strniščne
posevke
Vloga
za vstop v kmetijsko okoljski podukrep ekološko kmetovanje iz programa razvoja
podeželja Republike Slovenije za obdobje 2007-2013
Obrazec
ARSKTRP-SNP-14/08: Zahtevek za premije in dodatne premije za ovce in koze
Obrazec
ARSKTRP-SNP-39/08: Zahtevek za dodelitev pravic za ovce in koze iz nacionalne
rezerve
Obrazec
ARSKTRP-SNP-40/08: Zahtevek o spremembi individualne zgornje meje pravic za
ovce in koze
Obrazec
ARSKTRP-SNP-16/08: Zahtevek za posebno premijo za bike in vole
Obrazec
ARSKTRP-SNP-12/08: Zahtevek za dodatno plačilo za ekstenzivno rejo ženskih
govedi
Obrazec
ARSKTRP-SNP-17/08: Obvestilo o izločitvi/nadomestitvi živali
Obrazec
ARSKTRP-SNP-10/08: Podatki o pridelku energetskih rastlin, namenjenih za
proizvodnjo biogoriva
Obrazec
ARSKTRP-SNP-42/08: Obvestilo prvega predelovalca oziroma zbiralca o količinah
prevzetih surovin za biogorivo
Obrazec
ARSKTRP-SNP-53/08: Zapisnik o prigonu živali na pašo na planino ali skupni
pašnik
Obrazec
ARSKTRP-SNP-46/08: F - Prodaja/odstop zemljišč, vključenih v kmetijsko okoljska
plačila* v predhodnem letu, drugemu kmetijskemu gospodarstvu
Obrazec
ARSKTRP-SNP-58/08: Izjava za neposredno plačilo na površino hmeljišča v
obdelavi