1. UVOD 
Resolucija o nacionalnem planu
zdravstvenega varstva (v nadaljnjem besedilu: Plan) temelji na Zakonu o
zdravstvenem varstvu in zdravstvenem zavarovanju (Uradni list RS, št. 72/06 -
uradno prečiščeno besedilo in 91/07; v nadaljnjem besedilu: ZZVZZ) in upošteva
smernice zdravstvene strategije Evropske unije Skupaj za zdravje: strateški
pristop EU za obdobje 2008-2013 (vir: http://register.consilium.
europa.eu/pdf/sl/07/st14/st14689.sl07.pdf), ki jo je sprejel Evropski svet
v letu 2007. 
Večina evropskih držav se v javnem
zdravstvu srečuje s pritiski za dodatna sredstva zaradi povečanja cen zdravil
in novih bioloških zdravil, uvajanja novih tehnologij za diagnostiko in
zdravljenje. Plan s tem namenom poudarja in na prvo mesto postavlja krepitev
zdravja in preventivo, upošteva pa tudi pomen rehabilitacije in ponovnega
vključevanja že obolelih v delovno okolje, družino in širšo družbo. 
Osrednje mesto v sistemu zdravstvenega
varstva daje Plan pacientu, ki mora postati enakovreden partner v odnosu do
zdravnika in drugih zdravstvenih delavcev, seznanjen s svojimi pravicami in
dolžnostmi. Obravnava pacienta mora biti celostna, od spočetja do smrti,
vključujoč paliativno oskrbo. Za zadovoljnega pacienta moramo ustvariti razmere
za učinkovito in kakovostno delo ter za motivacijo izvajalcev zdravstvenih
storitev. Gre za vprašanje organizacije dela, delitve dela med posameznimi
ravnmi zdravstvenega varstva, med javnim in zasebnim delom, z upoštevanjem
možnosti javno-zasebnega partnerstva. Poudarek mora biti na vidnih rezultatih,
ki jih pacienti občutijo, in na kazalnikih, ki omogočajo merjenje kakovosti
storitev izvajalcev. 
Podaljševanje življenjske dobe in s tem vse
večje število ljudi s kroničnimi boleznimi pomembno vplivata na kakovost
življenja posameznika in tudi porabo sredstev, namenjenih za zdravstveno
varstvo. Na to opozarjata tudi Evropska unija (v nadaljnjem besedilu: EU) in
Svetovna zdravstvena organizacija (v nadaljnjem besedilu: SZO). S staranjem
prebivalstva se spreminjajo in povečujejo potrebe posameznika po različnih
zdravstvenih storitvah. Zaradi usmerjenosti k večji obravnavi pacientov tudi v
domačem okolju oziroma na primarni ravni je treba predvsem organizirati
različne službe, ki bi bile vsem dostopne in bi zadovoljile potrebe po celostni
zdravstveni obravnavi ali integrirani celostni obravnavi. Plan zato posebno
pozornost namenja tudi obravnavi te skupine prebivalstva. Poudarja dejavno
vlogo pacienta ter interdisciplinarni in integrirani pristop. 
Zaradi uresničitve navedenega opredeljujemo
ukrepe za delitev dela med primarno, sekundarno in terciarno ravnjo ob
ustreznem nadzoru s spodbujanjem prenosa najboljših praks na vse ravni,
zagotavljanjem razvoja zdravstvenega varstva na demografsko ogroženih območjih
ter s prilagoditvijo zdravstvene dejavnosti novim epidemiološkim razmeram. To
so področja, ki bodo ob postavitvi dolgoročnih strategij spodbudila
učinkovitost sistema tudi kratkoročno. 
Uvajanje telemedicine, telenege,
telefarmacije in drugih informacijskih tehnologij bo omogočilo, da bodo
specializirani vrhunski strokovnjaki v zdravstvu prevzemali vlogo konzultantov
in usklajevalcev ter s tem dvignili kakovost, varnost in obseg zdravstvenih
storitev. 
Skrajšanje čakalnih dob bo ob pomoči
informacijskih tehnologij mogoče doseči z natančnim načrtovanjem dela,
naročanjem na določeno časovno enoto, stalnim spremljanjem in posodabljanjem
nacionalnega čakalnega seznama ter uporabo slikovnih in diagnostičnih podatkov
na spletnih straneh. 
Glede na stanje ustnega zdravja
prebivalstva, doseženo stopnjo zobozdravstvene dejavnosti in razpoložljive
družbene možnosti je treba v Republiki Sloveniji na novo določiti usmeritev
zobozdravstvenega varstva. Pomembna je dostopnost za vse državljane, poudarek
je treba dati preventivi ter otroškemu in mladinskemu zobozdravstvu. Povečati
je treba nadzor in zbirati podatke, ki bodo omogočali ustrezno načrtovanje
oziroma ukrepanje. 
Slovensko zdravstvo se poleg navedenega
srečuje tudi s pomanjkanjem zdravnikov in diplomiranih medicinskih sester,
pomanjkljivostmi v znanju vodenja in upravljanja zdravstvenih zavodov ter tudi
omejenimi možnostmi odločanja vodstev zdravstvenih zavodov. Menedžment in
upravljanje v zdravstvu mora postati osrednja tema kadrovskega razvoja,
upravljanja in vodenja javnih zdravstvenih zavodov ter usklajenega delovanja
vseh izvajalcev v mreži javne zdravstvene službe (v nadaljnjem besedilu: javna
mreža). Ob tem je treba jasno opredeliti razmerja in pravila v odnosu
izvajalcev v javni mreži z izvajalci zunaj javne mreže. 
Kultura zaposlenih v zdravstvu se mora
razvijati predvsem v smislu izboljšanja odnosov ter odgovornosti do pacientov
ter zavedanja kakovosti dela in učinkovitega ravnanja s človeškimi, finančnimi
in materialnimi viri. Prav zaradi tega je treba v zdravstvo uvesti kulturo poročanja
o nevarnih dogodkih brez kaznovanja in sramotenja poročevalca ter pacientom
omogočiti pregled nad organizacijo dela in dokumentacijo opravljenih nadzorov.
Dobri medsebojni odnosi, spoštovanje različnosti in interdisciplinarnost timov
je temeljni pogoj za kakovostno skupinsko delo, še zlasti ob uporabi zahtevnih
tehnologij. 
Komuniciranje z javnostjo ter obveščanje
pacientov na prijazen in razumljiv način bosta pripomogli k zaupanju v sistem
zdravstva za vse skupine prebivalstva, še zlasti za posamezne ogrožene skupine,
in vplivali na ozaveščanje o skrbi za lastno zdravje. 
Uradno priznanje zdravilstva in nadzor nad
njim pomenita dopolnjevanje možnosti skrbi za pacienta, če se bo za to odločil.
Nosilec obveznega zdravstvenega zavarovanja
(Zavod za zdravstveno zavarovanje Slovenije; v nadaljnjem besedilu: Zavod) mora
izpeljati reformo lastnega administrativnega poslovanja, znižati stroške in
realno oceniti najpogostejše skupine primerljivih primerov (v nadaljnjem
besedilu: SPP). Ti morajo spodbujati k učinkovitosti na posameznih področjih in
biti hkrati kazalnik te učinkovitosti. Uvedba dodatnih ponudb na področju
(prostovoljnega) zdravstvenega zavarovanja, javno-zasebno partnerstvo in
vključitev zasebnega kapitala bodo povečali učinkovitost uporabe sredstev ter s
tem učinkovitost zdravstvenih storitev in dostopnost do njih. 
Dolgoročni razvoj zdravstvenega varstva bo
temeljil na strategiji in temeljnih aktih EU ob upoštevanju posebnosti
zdravstvenega varstva v Republiki Sloveniji. Ta je predvsem vezan na sistem
financiranja, mrežo zdravstvenih domov na primarni ravni, dostopnost do
zdravstvenega varstva na demografsko ogroženih območjih in razporeditev
izvajalcev ambulantne specialistične in bolnišnične dejavnosti. 
Z ustanovitvijo pokrajin bodo pristojnosti
in odgovornosti, vključno z vlaganjem, za sekundarno raven lahko prešle na
pokrajine. Terciarna zdravstvena dejavnost, pa tudi organizacija in opredelitev
nujne medicinske pomoči (v nadaljnjem besedilu: NMP) ter področje
epidemiološkega spremljanja in obvladovanja nalezljivih bolezni bodo še naprej
ostali v pristojnosti države. 
Zbornice in strokovna združenja na področju
zdravstva se bodo prilagajala delitvi strokovnih kompetenc in načinov
financiranja ter prevzela naloge uvajanja sistemov kakovosti. Reprezentativni
sindikati in drugi socialni partnerji ostajajo enakovredni partnerji pri
dogovarjanju za delovne razmere in plačno politiko. V zdravstveno varstvo bo
bolj vključena tudi civilna družba, ki se s svojo dejavnostjo v zdravstveno
varstvo prebivalstva vključuje posredno. 
Na področju zdravstvene dejavnosti bo v
naslednjem obdobju postal pomemben izziv tudi mobilnost pacientov in
zdravstvenih strokovnjakov v EU, kar bo treba upoštevati pri vseh usmeritvah in
odločitvah. Na drugi strani pa se zaradi globalizacije srečujemo tudi z
nevarnostmi širjenja nalezljivih bolezni in problemom njihovega obvladovanja. 
Zdravje postaja sestavni del vseh politik,
predvsem finančne, delovne in prometne politike, politike varovanja okolja,
kmetijstva in pridelave hrane, izobraževanja, športa in sociale, da tako na
vseh področjih naredimo kar največ, da ohranjamo zdravje kot največjo vrednoto.
Sprememba življenjskih razmer in
življenjskega sloga je tisti dejavnik, ki lahko poveča kakovost življenja
ljudi, njihovo pričakovano zdravo življenjsko dobo in zmanjšanje stroškov
zdravstvenega varstva. Varnost, obvladovanje negativnega stresa, neuporaba
psihoaktivnih snovi (prepovedane droge, alkohol, tobak), uravnotežena prehrana,
redna telesna dejavnost, zdrava spolnost in higiena so ključna področja z
zdravjem povezanega vedenja, ki jih kot ozaveščena družba lahko močneje
spodbujamo in s tem podaljšamo zdravo življenjsko dobo. 
2. USMERITVE NACIONALNEGA PLANA ZDRAVSTVENEGA VARSTVA 
2.1 Vizija 
Ozavestiti skrb in odgovornost za zdravje v
družbi in pri posamezniku ter organizirati dostopen, kakovosten in dolgoročno
vzdržen sistem zdravstvenega varstva, v katerem je pacient partner. 
2.2 Poslanstvo 
Oblikovanje pogojev in zdravju naklonjenih
javnih politik v korist vseh prebivalcev Republike Slovenije. 
2.3 Ključni cilj 
Ključni cilj Plana so zdravi prebivalci
Republike Slovenije, zadovoljni uporabniki in izvajalci zdravstvenih storitev. 
2.4 Vrednote 
-       
zdravje: to je največja vrednota posameznika, družine in celotne družbe,
ki hkrati pomeni kakovost življenja; 
-       
univerzalnost: dostop do zdravstvenega varstva mora biti omogočen
vsakomur; 
-       
enakost: vsakdo ima enake možnosti za čim boljše zdravje; 
-       
solidarnost: vsak prispeva v zdravstveni sistem glede na svojo
sposobnost, vsakomur so zagotovljene storitve glede na njegove potrebe; 
-       
vključenost: dejavna vključenost vseh akterjev v sistemu zdravstvenega
varstva pri odločanju; 
-       
kakovost: zagotavljanje varne in visokokakovostne celostne zdravstvene
obravnave; 
-       
odgovornost: vsi smo odgovorni za svoje lastno zdravje in zdravje
drugih, kar se kaže v dejavnem sodelovanju za ohranitev in izboljšanje zdravja
ter zagotavljanju delovanja sistema zdravstvenega varstva; 
-       
zaupanje: medsebojno zaupanje in spoštovanje med uporabniki in izvajalci
zdravstvenih storitev ter med izvajalci samimi; 
-       
etično ravnanje: etične norme ravnanja v zdravstvenih poklicih morajo
segati od spoštovanja življenja do upoštevanja posameznika in njegove volje. 
3. PREDNOSTNA RAZVOJNA PODROČJA S CILJI 
Prednostna razvojna področja s cilji so: 
3.1 Krepitev in varovanje zdravja 
-       
podaljševanje pričakovane zdrave življenjske dobe in povečevanje
kakovosti življenja za vse skupine prebivalstva, 
-       
krepitev zdravja in zdravstvena vzgoja, 
-       
zmanjšanje neenakosti v zdravju (med spoloma, posameznimi regijami in
posameznimi družbenimi skupinami), 
-       
prepoznavanje in obvladovanje dejavnikov tveganja za zdravje iz okolja, 
-       
krepitev duševnega zdravja in zmanjšanje števila samomorov, 
-       
zmanjšanje zasvojenosti (tobak, alkohol, droge), 
-       
obvladovanje groženj zdravju (nalezljive bolezni, kemijska varnost,
varnost pred sevanji), 
-       
dobra pripravljenost na krizne razmere zaradi množičnih nesreč oziroma
nalezljivih bolezni večjih razsežnosti, 
-       
zgodnje odkrivanje raka in drugih kroničnih nenalezljivih bolezni, 
-       
izboljšanje ustnega zdravja, 
-       
preprečevanje škodljive izpostavljenosti na delovnem mestu in nastajanja
poklicnih bolezni, 
-       
zmanjševanje poškodb in smrti v prometu; 
3.2 Zdravstvena dejavnost 
-       
ureditev javne mreže (primarna, sekundarna in terciarna raven, NMP,
lekarniška dejavnost, zobozdravstvena dejavnost, patronažno varstvo, dejavnost
fizikalne in medicinske rehabilitacije, dejavnost laboratorijske medicine,
paliativne oskrbe) kot osrednjega nosilca in izvajalca zdravstvenih storitev, 
-       
učinkovito izvajanje zdravstvenih storitev, 
-       
skrajševanje čakalnih dob, 
-       
prestrukturiranje in opredelitev nove vloge, vsebine dela in
odgovornosti izvajalcev zdravstvenih storitev na posameznih ravneh
zdravstvenega varstva (poudarjena vloga zdravstvenih domov, Inštituta RS za
varovanje zdravja, območnih zavodov za zdravstveno varstvo, bolnišnic,
razširjenih strokovnih kolegijev in zdravstvene dejavnosti na terciarni ravni),
-       
povečanje vloge medicinskih sester in babic pri prevzemanju novih
samostojnih vlog pri obravnavi kroničnih bolnikov in zdravih nosečnic, 
-       
povečanje racionalnosti in izkoriščenosti obstoječih zdravstvenih
zmogljivosti (kadrov, prostorov, opreme), 
-       
zakonska in organizacijska razmejitev javnega in zasebnega interesa ter
dejavnosti izvajalcev v javni mreži, 
-       
zagotovitev varne in visokokakovostne zdravstvene oskrbe in nadzora, 
-       
učinkovito izvajanje medicinske rehabilitacije, 
-       
nadaljnji razvoj neakutne obravnave, ki je namenjena prehodni obravnavi
pacientov in zmanjšanju potreb po dolgotrajni oskrbi, 
-       
razvoj patronažnega varstva, 
-       
razvoj dolgotrajne oskrbe, 
-       
učinkovito izvajanje celostne zdravstvene obravnave pacientov s
kroničnimi stanji, 
-       
razvoj paliativne oskrbe, 
-       
povečanje odgovornosti vsakega posameznika v zdravstvu, menedžmentu
priskrbeti ustrezno orodje pri vodenju ter zagotavljanju ustreznega
usposabljanja, 
-       
povečanje motiviranosti zaposlenih v zdravstvu med drugim tudi z ukrepi
za spodbujanje nadpovprečnega dela v sodelovanju s socialnimi partnerji, 
-       
izobraževanje zaposlenih v zdravstvu, 
-       
specializacija dejavnosti pri izvajalcih zdravstvenih storitev, 
-       
nova opredelitev vloge zdravstvenih zbornic in strokovnih združenj v
sistemu zdravstvenega varstva ter redno spremljanje uspešnosti njihovega dela, 
-       
ureditev javno-zasebnega partnerstva; 
3.3 Civilna družba 
-       
sodelovanje civilne družbe v postopkih priprave predpisov s področja
zdravstva, 
-       
sodelovanje pri ključnih odločitvah s področja zdravstva, 
-       
sodelovanje s pacienti in njihovimi organizacijami; 
3.4 Zdravila in medicinski pripomočki 
-       
regulacija cen zdravil: regulacija najvišjih dovoljenih cen zdravil in
odprte možnosti za vključitev vseh plačnikov zdravstvenih storitev v pogajanje
s partnerji ter izboljšanje nadzora nad cenami zdravil, ki bremenijo javna in
zasebna finančna sredstva, zagotovitev ustreznega vrednotenja zdravil in
opredelitev dodane vrednosti zdravila; oblikovanje politike cen, ki zagotavlja
upoštevanje specifičnosti majhnega trga; ustrezna povezava načel relativne in
stroškovne učinkovitosti zdravil, 
-       
ohranitev kakovostnega nabora zdravil: glede na majhnost trga je posebej
pomembno ohraniti kakovosten nabor zdravil ob upoštevanju nacionalnih meril o
nujnosti posameznih skupin zdravil glede na njihov vpliv na javno zdravje,
krepiti regulative zdravil na področju kakovostnih in dostopnih informacij za
paciente ter na področju farmakovigilance oziroma spremljanja vrednotenja in
hitrega reagiranja na neželene učinke zdravil; zasnovati sistem primerljivih
zdravil na podlagi farmakoterapevtskih lastnosti zdravila in ozaveščene
strokovne in splošne javnosti; pristojni organi odločitve v sistemu
primerjalnega vrednotenja zdravil sprejemajo v luči prednostnih nalog
nacionalnih zdravstvenih programov; povečevati dostopnost do zdravil na
majhnih, ekonomsko nezanimivih trgi in skrbeti za nadaljnji razvoj sistema
medsebojno zamenljivih zdravil, 
-       
povečanje nadzora nad področjem zdravil in medicinskih pripomočkov:
potrebno je tesno sodelovanje farmacevtskega nadzorstva, zdravstvene inšpekcije
in tržne inšpekcije za zagotavljanje kakovosti, učinkovitosti in sorazmernosti
glede na razdeljene pristojnosti ter podlage enotnega delovanja sistema, 
-       
povečanje konkurenčnosti: glede na posebnosti majhnega trga je posebej
pomembno nameniti pozornost razvoju ugodnih razmer na trgu, da bi se izboljšali
konkurenčnost in ponudba zdravil (ambulantno predpisanih zdravil, bolnišničnih
zdravil, zdravil brez recepta) ter širitev prodajnih kanalov v primeru
nekaterih zdravil brez recepta (specializirane trgovine), 
-       
povečanje ozaveščenosti javnosti o: 
•  
racionalni uporabi zdravil, 
•  
pomenu in vrednosti generičnih ter inovativnih zdravil za
nacionalni zdravstveni sistem, 
•  
pomenu ustrezne informacije o zdravilih in medicinskih
pripomočkih ter dejavni vlogi pacientov pri zdravljenju, 
-       
zagotavljanje kakovostnih, varnih in učinkovitih zdravil na trgu:
krepitev regulative zdravil na področju kakovostnih in dostopnih informacij za
paciente ter na področju farmakovigilance oziroma spremljanja vrednotenja in
hitrega reagiranja na neželene učinke zdravil v smislu izboljšanja rednega
poročanja zdravnikov o neželenih učinkih zdravil, vključno z vlogo pacientov v
sistemu, izboljšano obvladovanje tveganj zaradi medsebojnega delovanja pri
sočasni uporabi različnih zdravil, vključno z ustrezno uporabo možnosti, ki jih
ponuja informacijska tehnologija, povezava med udeleženci v sistemu, posebna
pozornost je potrebna pri občutljivih skupinah prebivalstva (nosečnice, otroci,
starejši); 
3.5 Informacijska tehnologija 
-       
uporaba informacijske tehnologije kot temelja za celovito obravnavo
pacientov, 
-       
informatizacija zdravstvenega sistema, ki vključuje tudi elektronske
laboratorijske napotnice in elektronske izvide, 
-       
razvoj telemedicine; 
3.6 Finančni sistem zdravstvenega varstva 
-       
dolgoročna finančna vzdržnost sistema, 
-       
ohranitev ravni javnih izdatkov na povprečju EU, 
-       
povečanje učinkovitosti uporabe vseh virov; 
3.7 Investicije in standardizacija 
-       
standardizirati postopke in sistem vodenja investicij, 
-       
postavitev struktur za vodenje in upravljanje investicij, 
-       
priprava enotnih smernic za prostore in opremo, 
-       
zagotavljanje učinkovitega črpanja evropskih sredstev, 
-       
izločitev investicij z ministrstva na javne zdravstvene zavode; 
3.8 Komuniciranje z javnostjo 
-       
zagotovitev dvosmernega komuniciranja z javnostjo, 
-       
posodobitev komunikacijskega načrta za morebitne naravne nesreče in
izredne razmere. 
4. STRATEGIJA RAZVOJA ZDRAVSTVENEGA VARSTVA 
Plan je postavljen v kontekst že sprejete
Strategije razvoja Slovenije (vir: http://www.umar.gov.si/projekti/srs/StrategijarazvojaSlovenije.pdf),
zdravstvene strategije Evropske unije Skupaj za zdravje: strateški pristop EU
za obdobje 2008-2013 ter smernic SZO (vir: Okvirna strategija SZO Zdravje za
vse, http://whqlibdoc.who.int/publications/9241800038.pdf). 
Okvirna strategija SZO Zdravje za vse
opredeljuje temeljne vrednote za pripravo politik javnega zdravstva. Med
vrednotami je na prvem mestu enakost, kar pomeni, da ima vsakdo enake možnosti
za čim boljše zdravje. Ta vrednota zavezuje oblikovalce zdravstvene politike,
da določijo primerne prednostne naloge. Zdravstvene politike, ki temeljijo na
upoštevanju načela enakosti, zagotavljajo, da so zdravstvene storitve
enakomerno dostopne prebivalstvu ter da je posebna pozornost namenjena revnim
in drugim ranljivim skupinam ter skupinam, ki živijo na obrobju družbe. Okvirna
strategija Zdravje za vse kot pomembno vrednoto opredeljuje tudi solidarnost,
ki pomeni predvsem, da vsak posameznik prispeva v zdravstveni sistem glede na
svojo sposobnost in da so vsakomur zagotovljene storitve glede na potrebe.
Solidarnost pomeni tudi način doseganja enakosti, saj pomaga pri uravnoteženju
vpliva različnih determinant zdravja in dostopnosti do zdravstvenih storitev.
Enakost in solidarnost sta neposredno povezani s tretjo vrednoto, to je
vključenost. Dejavna vključenost posameznikov in različnih organizacij v
zdravstvenem sistemu bistveno izboljšuje kakovost odločanja. 
Dopolnjena okvirna strategija Zdravje za
vse iz leta 2005 (vir: http://www.euro.who.int/document/e87861.pdf) še
posebej poudarja usmeritve za doseganje najboljšega zdravja vsakega posameznika
in za zmanjševanje razlik v zdravju. Medtem ko je za izboljšanje zdravja nujno
potrebna dejavna vloga vsakega posameznika, so temeljni pogoj za boljše zdravje
usklajeni večsektorski in medsektorski pristopi, ki vplivajo na determinante
zdravja. Vsak del družbe je odgovoren za učinke, ki jih imajo njegove
dejavnosti na zdravje. 
Zdravje je prednostna naloga pri
opredeljevanju in izvajanju vseh politik in dejavnosti EU. Ustanovna pogodba
(Pogodba o ustanovitvi Evropske skupnosti, vir: http://eur-lex.europa.eu/LexUriServ/site/sl/oj/2006/ce321/ce32120061229sl00010331.pdf)
v 152. členu določa, da mora biti pri opredeljevanju in izvajanju vseh politik
in dejavnosti Skupnosti zagotovljena visoka raven varovanja zdravja in
zdravstvenega varstva. 
Države članice morajo na tem področju
dejavno sodelovati s sprejemanjem ukrepov, namenjenih predvsem spodbujanju,
usklajevanju ali dopolnjevanju nacionalnih ukrepov na področju varovanja in
izboljšanja zdravja ljudi, zmanjševanju škode zaradi odvisnosti od drog,
zlorabe alkohola in zlasti boja proti tobaku, obvladovanju najtežjih obolenj in
čezmejnemu ogrožanja zdravja, spodbujanju čezmejnega sodelovanja in izmenjavi
dobrih praks. 
Evropska zdravstvena politika je pred
pomembnimi skupnimi razvojnimi izzivi, zlasti z ukrepi za zmanjševanje razlik v
zdravju, prilagajanje demografskim spremembam, zmanjševanje kroničnih nenalezljivih
bolezni, večjo mobilnost zdravstvenega osebja in pacientov, obvladovanje
čezmejnih in globalnih zdravstvenih groženj, zagotavljanje varnosti pacientov,
hiter razvoj medicinskih tehnologij in nujnost ohranjanja dolgoročno vzdržnih,
kakovostnih in socialno naravnanih zdravstvenih sistemov, ki bodo pripomogli h
gospodarskemu razvoju in hkrati ustrezno odgovorili na vse večja pričakovanja
ozaveščenih državljanov. 
Sprejetje pristopa, ki preusmerja poudarek
na preventivne ukrepe, je sestavni del strategije držav članic za zmanjšanje
ekonomske obremenitve nacionalnih sistemov zdravstvenega varstva, saj
spodbujanje zdravja in preventiva znatno prispevata k zmanjšanju stroškov
zdravstvenega varstva ter s tem k finančni vzdržnosti sistema. 
Konec leta 2007 sprejeta zdravstvena
strategija EU Skupaj za zdravje: strateški pristop EU za obdobje 2008-2013 je
potrdila zavezanost držav članic in Skupnosti k spoštovanju skupnih vrednot in
načel zdravstvene politike, zagotavljanju možnosti za uresničevanje pravic in
odgovornosti državljanov v skrbi za lastno zdravje v vseživljenjskem obdobju,
njihovem dejavnem vključevanju v odločanje in prilagajanje zdravstvenega
varstva potrebam pacientov, zmanjševanju neenakosti v zdravju med posameznimi
družbenimi skupinami in regijami, upoštevanju naložb v zdravje kot pogoja
gospodarskega razvoja in doslednemu vključevanju zdravja v politike na vseh
ravneh na podlagi znanstvenih dokazov in preverjenih metodologij ocenjevanja
vplivov. 
Doseganje temeljnih strateških ciljev EU - dobro
zdravje v starajoči se družbi, varovanje državljanov pred grožnjami za zdravje,
vzdržni in prilagodljivi zdravstveni sistemi ter razvoj novih tehnologij - je
predvsem odvisno od sodelovanja med nacionalnimi politikami in delovanjem na
ravni EU. 
Strategija razvoja Slovenije (vir: http://www.slovenijajutri.gov.si/fileadmin/urednik/dokumenti/strategija_razvoja_slovenije.pdf),
ki opredeljuje vizijo in cilje razvoja Republike Slovenije ter pet prednostnih
razvojnih nalog z akcijskimi načrti, v ospredje nove strategije postavlja
celovito blaginjo vsakega posameznika. Strategija se ne osredotoča samo na
gospodarska vprašanja, temveč vključuje tudi socialna, okoljska, politična,
pravna in kulturna razmerja. 
Razvojna naloga Povezovanje ukrepov za
doseganje trajnostnega razvoja se dotika tudi zagotavljanja optimalnih pogojev
za zdravje. Ti so dosegljivi s povezovanjem ukrepov in pogojev za varovanje
zdravja v sektorske politike, zmanjševanjem razlik v zdravju med regijami in
skupinami prebivalstva, spodbujanjem zdravih vedenjskih vzorcev in
preprečevanjem zgodnje obolevnosti, izboljšanjem dostopnosti in kakovosti
zdravstvenih storitev ter posodobitvijo zdravstvenih zmogljivosti. 
Strategija razvoja Slovenije za področje
Zdravje kot del kakovosti življenja predvideva oblikovanje usmeritev za
varovanje in krepitev zdravja ter zmanjševanje razlik v zdravju med regijami in
skupinami prebivalcev; pripravo in uresničevanje programov varovanja zdravja s
področja življenjskega sloga (prehranska politika, telesna dejavnost, alkohol,
kajenje idr.); povečanje učinkovitosti sistema v smislu izboljšanja dostopnosti
in kakovosti zdravstvenih storitev ter okrepitev preventivnih zdravstvenih
programov; posodobitev zdravstvenih zmogljivosti na vseh ravneh zdravstvene
dejavnosti, še zlasti organizacijsko posodobitev NMP. 
5. Kazalniki in trendi zdravstvenega stanja in zdravstvenega
varstva 
5.1 Demografski kazalniki 
Pričakovano trajanje življenja ob rojstvu
se je v Republiki Sloveniji v zadnjih petindvajsetih letih podaljšalo, in sicer
za 6 let pri ženskah in 6,5 leta pri moških ter je v letu 2005 znašalo 77,5
leta, in sicer 74 let za moške in 81 let za ženske.
Slika 1. Pričakovano trajanje življenja v
Republiki Sloveniji v obdobju od 1982 do 2005
Vir:    Statistični
urad Republike Slovenije, 2007.
5.2 Kazalniki zdravstvenega stanja 
5.2.1 Umrljivost in vodilni vzroki smrti 
Glavni vzroki umrljivosti v Republiki
Sloveniji so podobni kot v državah EU-15: na prvih treh mestih so bolezni srca
in ožilja, rak in poškodbe. Stopnji umrljivosti zaradi bolezni srca in ožilja
ter poškodb oziroma zunanjih vzrokov smrti sta se v zadnjih letih pomembno
zmanjšali.
Slika 2. Umrljivost zaradi treh
najpomembnejših vzrokov smrti v Republiki Sloveniji pri moških, starih med 20
in 64 let, med letoma 1970 in 2002 (BSO – bolezni srca in ožilja).
Vir:    Projekt
Closing the Gap, 2007
Slika 3. Umrljivost zaradi treh
najpogostejših vzrokov smrti v Republiki Sloveniji pri ženskah, starih med 20
in 64 let, med letoma 1970 in 2002 (BSO – bolezni srca in ožilja)
Vir:    Projekt
Closing the Gap, 2007
5.2.2 Prezgodnja umrljivost 
Prezgodnja umrljivost je kazalnik, s
katerim posebej prikazujemo umrljivost pred 65. letom starosti. 
Prezgodnja umrljivost je pri moških v
Republiki Sloveniji večja kot pri ženskah. V obdobju od leta 1997 do leta 2005
je bilo med vsemi umrlimi dobra četrtina mlajših od 64 let in kar 70 odstotkov
med njimi je bilo moških. 
Vodilni vzroki prezgodnje smrti so bili
skupina rakavih bolezni, bolezni srca in ožilja ter zunanji vzroki obolevnosti
in umrljivosti. Skupaj so tvorili skoraj tri četrtine vseh prezgodnjih smrti.
Slika 4. Stopnje prezgodnje umrljivosti v
Republiki Sloveniji po regijah v obdobju 2001 do 2005.
Vir:    podatki IVZ
RS, lastni izračuni
5.2.3 Bolezni srca in ožilja 
Bolezni srca in ožilja so najpogostejši
vzrok smrti v razvitih državah in eden glavnih vzrokov obolevnosti in zmanjšane
kakovosti življenja. V Republiki Sloveniji s 3,59 umrlih na 1000 prebivalcev v
letu 2006 so najpogostejši vzrok smrti in bolnišničnih obravnav ter šesti
najpogostejši vzrok obravnav v primarnem zdravstvenem varstvu. Razširjenost
bolezni srca in ožilja narašča s starostjo in so po 70. letu starosti
najpogostejši vzroki smrti pri moških in ženskah. 
5.2.4 Rakave bolezni 
Rakave bolezni postajajo v Republiki
Sloveniji vedno večji javnozdravstveni problem. Letno število novih primerov se
hitro povečuje - med letoma 1992 in 1994 ter 2002 in 2004 se je incidenca
(število novih primerov na časovno enoto) povečala za 39 odstotkov, število
umrlih pa za 14 odstotkov med moškimi in za 12 odstotkov med ženskami. Čeprav
pogosto videne kot bolezni poznega življenjskega obdobja, so med prezgodaj
umrlimi že nekaj časa na prvem mestu in pomembno prispevajo k skrajšanju
pričakovanega trajanja življenja v srednjem življenjskem obdobju, saj se
pojavljajo bolj zgodaj kot bolezni srca in ožilja in so jih tudi že prehitele
po umrljivosti. Tako rakave bolezni prispevajo skoraj eno četrtino vseh
prezgodaj izgubljenih let življenja v letu 2005. Kljub temu pa se kažejo
pozitivni učinki pri preživetju, katerega ključni determinanta sta uspešnejše
zgodnje odkrivanje in zdravljenje. 
5.2.5 Poškodbe 
V primerjavi z boleznimi obtočil in drugimi
kroničnimi boleznimi poškodbe prizadenejo nesorazmerno velik delež otrok in
mlajših odraslih in so glavni vzrok umrljivosti otrok, mladostnikov in odraslih
do 40. leta starosti. To uvršča poškodbe na vodilno mesto po bremenu, saj
prispevajo kar 30 odstotkov k vsem prezgodaj izgubljenim letom življenja. V
ospredju sta predvsem samomor in umrljivost v prometnih nezgodah. Prezgodnje
smrti pomenijo veliko izgubo človeškega kapitala in ekonomsko izgubo za družbo,
saj zaradi prezgodnjih smrti zaradi poškodb v Republiki Sloveniji vsako leto po
podatkih Inštituta za varovanje zdravja RS (v nadaljnjem besedilu: IVZ)
izgubimo 134 milijonov evrov mogočega zaslužka, vplivajo pa tudi na demografska
gibanja v Republiki Sloveniji, saj zaradi poškodb izgubljamo predvsem otroke in
mlade ljudi. 
5.2.6 Duševno zdravje 
Po podatkih Evropske komisije kar 27
odstotkov odraslih Evropejcev trpi za eno od oblik duševnih motenj. Med
številnimi oblikami duševnih motenj je najbolj razširjena depresija, saj je v
svetu glavni vzrok invalidnosti in je na četrtem mestu bremena bolezni. Trendi
kažejo na naraščanje depresivnih motenj. Po projekcijah bo depresija do leta
2020 postala najpogostejši vzrok bolezni v razvitem svetu. 
Pogostost depresivnih motenj v Republiki
Sloveniji ni natančno znana. Podatki iz slovenske ankete kažejo, da 16
odstotkov vprašanih v zadnjem letu opaža znake, ki bi ustrezali depresiji.
Glede na to, da nezdravljena depresija pripelje do manj kakovostnega življenja,
pogosto pa tudi do samomora, bi bilo treba temu problemu nameniti več
pozornosti. V povprečju imamo v Republiki Sloveniji 600 samomorov na leto, kar Republiko
Slovenijo uvršča med najbolj ogrožene države. Skrb vzbujajoče je tudi to, da se
po podatkih SZO za leto 2003 Republika Slovenija v standardizirani stopnji
umrljivosti zaradi samomora oseb, starejših od 65 let, uvršča na prvo mesto. 
5.3 Območne razlike v zdravju 
V Republiki Sloveniji se je v prehodnem
obdobju nadaljevala neenakomerna gospodarska razvitost regij z razlikami v
indeksu človekovega razvoja, ki se po podatkih IVZ giblje med 0,851 na zahodu
države in 0,819 na vzhodu države, razlikami v deležu upravičencev do denarnih
socialnih pomoči in indeksu razvojne ogroženosti. Po podatkih nacionalne
raziskave o dejavnikih tveganja za kronične nenalezljive bolezni je prevalenca
tveganega vedenja praviloma višja v regijah vzhodne Slovenije. Razlike v
socialnoekonomskih kazalnikih in prevalenci tveganega vedenja med regijami
sovpadajo z razlikami v zdravstvenem stanju. Prevalenca bolezni srca in ožilja,
možganske kapi in sladkorne bolezni narašča v regijah od zahoda proti vzhodu
Slovenije. 
Tudi razlike v umrljivosti so povezane s
socialnoekonomskimi dejavniki in izobrazbo, saj so stopnje umrljivosti v
posameznih regijah obratnosorazmerne z bruto domačim proizvodom na prebivalca,
z deležem študentov med prebivalci, starimi od 19 do 26 let, deležem prebivalcev
z visokošolsko izobrazbo in netoplačo na zaposlenega ter premosorazmerne z
registrirano in dolgotrajno brezposelnostjo, stopnjo prejemnikov denarne
socialne pomoči ter indeksom ogroženosti. Stopnje umrljivosti, ki pomenijo
najtežjo obolevnost med prebivalci, so bile v obdobju 2001 do 2005 razen
notranjske regije višje v vzhodnem kot zahodnem delu Slovenije. Razlika med
regijami z najvišjo (Pomurje in Notranjska) in najnižjo stopnjo umrljivosti
(Gorenjska, Goriška in Primorska) je znašala pet umrlih na 1000 prebivalcev. 
5.4 Zdravje skupin prebivalstva 
5.4.1 Reproduktivno zdravje 
Zdravstvena tveganja žensk se v različnih
starostnih obdobjih razlikujejo, vendar je velik del bremena povezan prav z
reproduktivnim zdravjem. Ženske so ogrožene zaradi svoje reproduktivne vloge,
pa tudi zaradi bolezni, ki so značilne le zanje (rak dojke in ženskih spolnih
organov, zapleti v nosečnosti ter drugo). Tako so pri ženskah bolezni in
stanja, povezana z reprodukcijo in reproduktivnimi organi, med pomembnejšimi vzroki
za obisk v primarnem zdravstvenem varstvu. Po pogostnosti prevladuje skupina
nevnetnih, sledijo pa jim vnetne bolezni ženskih medeničnih organov. Prav tako
so pri ženskah, predvsem mlajših, bolezni reproduktivnih organov ter bolezni in
stanja, povezana z nosečnostjo, tudi med pomembnejšimi vzroki za napotitev na
sekundarno oziroma terciarno raven obravnave ter na bolnišnično zdravljenje. 
Rodnost v Sloveniji je v zadnjih dvajsetih
letih prejšnjega stoletja izrazito upadla in je kljub temu, da se je ta trend
po letu 2000 ustavil, ena najnižjih v EU. 
Upadla je tudi stopnja splavnosti. Najvišja
je bila leta 1982, ko je znašala 41,2 splava na 1000 žensk v rodni dobi, nato
se je pričela zniževati in je v letu 2006 znašala le še 11,3 na 1000 žensk v
rodni dobi. Republika Slovenija spada glede stopnje splavnosti v povprečje med
članicami EU. 
Zmanjševanje splavnosti je povezano z večjo
uporabo zanesljive kontracepcije, ki se je še posebej povečala pri
mladostnicah. Glede na to je število nosečnosti pri mladostnicah po podatkih
IVZ pomembno upadlo. 
Izvajalci predporodnega zdravstvenega
varstva so večinoma ginekološki timi primarnega reproduktivnega zdravstvenega
varstva, saj je manj kot desetina bodočih mamic za vodenje nosečnosti napotenih
na terciarno raven. Povprečna starost vseh porodnic znaša že več kot 29 let in
se še vedno povečuje. Z večanjem deleža starejših nosečnic narašča tudi število
zapletov v nosečnosti. V obdobju 2003-2005 je bilo med nosečnostjo zdravljenih
v bolnišnici 18 odstotkov nosečnic. Stopnja spontane splavnosti in primerov
drugih patoloških oblik nosečnosti v zadnjem desetletju počasi narašča, prav
tako tudi delež teh primerov med vsemi registriranimi nosečnostmi. V povprečju
smo imeli v zadnjih letih nekaj več kot 5 spontanih splavov ter drugih
patoloških oblik nosečnosti ter 0,7 primera zunajmaternične nosečnosti na 1000
žensk v rodni dobi. 
Skoraj 93 odstotkov otrok, rojenih v letih
2003-2005, je bilo donošenih in le 0,6 odstotka rojenih pred 28. tednom
nosečnosti, porodno težo, nižjo od 2500 gramov, pa je imelo nekaj manj kot 6
odstotkov otrok. Otroci iz večplodnih nosečnosti so predstavljali 3,5 odstotka
vseh rojenih otrok, njihov delež pa je bil skoraj polovico višji kot pred
desetimi leti. 
Mrtvorojenost je v Republiki Sloveniji v
zadnjem desetletju razmeroma visoka in ne kaže značilnega trenda upadanja. V
obdobju 2002-2006 je znašala 5,3 na 1000 rojstev, kar je več od povprečja držav
EU. Mrtvorojeni otroci so predstavljali dobrih 70 odstotkov vseh perinatalnih
smrti. 
Zgodnja neonatalna umrljivost je bila v
istem obdobju nizka (2,2 na 1000 živorojenih), kar je za približno petino manj
kot pred desetimi leti ter manj od povprečja v EU. Perinatalna umrljivost ne
glede na porodno težo se v zadnjih desetih letih giblje med 6,1 in 9,2 na 1000
rojstev, perinatalna umrljivost otrok, težjih od 1000 gramov, pa med 3,5 in 5,7
na 1000 rojstev. V obdobju 2002-2006 je slednja v povprečju znašala 4,4 na 1000
rojstev, kar Republiko Slovenijo uvršča med uspešnejše države v EU. 
Maternalna umrljivost je eden
najpomembnejših kazalnikov uspešnosti delovanja sistema zdravstvenega varstva.
V Republiki Sloveniji v zadnjih dvajsetih letih nismo dosegli pomembnejšega
napredka pri znižanju stopnje maternalne umrljivosti. Najnižja do zdaj je bila
v začetku devetdesetih let. V zadnjem preučevanem obdobju (2003-2005) znaša 9,4
maternalne smrti na 100.000 živorojenih otrok, in čeprav je nižja kot v
predhodnem triletnem obdobju ter primerljiva z rezultati razvitega sveta, še
vedno precej zaostajamo za najuspešnejšimi državami na tem področju. 
Med desetimi najpogostejšimi rakavimi
obolenji pri ženskah so kar trije raki ženskih spolnih organov (rak
materničnega telesa na 5. mestu, rak materničnega vratu na 6. mestu in rak
jajčnika na 9. mestu) ter rak dojke, ki zavzema vodilno mesto. V povprečju je v
obdobju 2000 do 2004 za rakom dojke zbolelo 1030 žensk letno (101 na 100.000
prebivalk). Povprečna incidenčna stopnja raka materničnega telesa je znašala
28,0 na 100.000 žensk, povprečna incidenčna stopnja raka materničnega vratu pa
19,6 na 100.000 prebivalk (vir: Onkološki inštitut, 2007). 
Za izboljšanje kazalnikov reproduktivnega
zdravja je treba poskrbeti za sistematično ozaveščanje in obveščanje mladih, za
čim boljšo dostopnost do reproduktivnega zdravstvenega varstva za vse ženske
ter za načrtovanje, posodabljanje in izvajanje preventivnih programov na tem
področju. Pare je treba motivirati, da starševstvo načrtujejo, prizadevati si
je treba za čim širši izbor in dostopnost kontracepcijskih metod med celotnim
rodnim obdobjem. Prav tako je ženske treba izobraževati o možnih zapletih v
nosečnosti in v poporodnem obdobju ter drugih tveganjih na področju
reproduktivnega zdravja. 
5.4.2 Zdravje otrok in mladostnikov 
V Republiki Sloveniji imamo zelo nizko
stopnjo umrljivosti dojenčkov v primerjavi z drugimi državami, vendar ostaja
veliko zdravstvenih težav v obdobju otroštva in mladostništva. Velika težava
ostajajo poškodbe, ki so glavni vzrok umrljivosti. Naraščajo bolezni, kot so
alergije, astma in sladkorna bolezen, veliko težav je na področju duševnega
zdravja, kar bo v prihodnje ključno vplivalo na zdravje odraslih. Med šolarji
in mladostniki je v primerjavi z drugimi starostnimi skupinami malo resnih
bolezenskih stanj, vendar je pojav različnih bolezenskih znakov kar pogost.
Velikokrat se kažejo znaki izpostavljenosti stresu. 
V tem življenjskem obdobju se oblikuje
življenjski slog od prehranskih navad, kajenja tobaka, pitja alkohola, telesne
dejavnosti do spolnega vedenja. 
Stanje v Republiki Sloveniji kaže, da je
treba zmanjšati tveganje za nastanek nezdravega življenjskega sloga in s tem
tveganje za nastanek bolezni. 
5.4.3 Zdravje aktivnega prebivalstva 
Za oceno zdravstvenega stanja aktivne
populacije so pomembni kazalniki nezmožnosti za delo zaradi zdravstvenih
razlogov, na katere pa vpliva tudi delovno in socialno okolje. Najvišje
vrednosti nad 5 odstotkov povprečno odsotnih delavcev so bile dosežene sredi
devetdesetih let prejšnjega stoletja. 
Podatki kažejo, da slovenski delavci
zbolevajo in se upokojujejo zaradi poškodb pri delu, pa tudi zunaj dela ter
predvsem zaradi bolezni mišično-skeletnega sistema in duševnih oziroma
vedenjskih motenj. Nenavadna je tudi visoka odsotnost z dela nosečih žensk, ne
gre pa spregledati tudi pojava kroničnega stresa in pogoste izgorelosti
delavcev. 
Delovno aktivno prebivalstvo je poleg že
omenjenih ergonomskih obremenitev izpostavljeno tudi kožnim in respiratornim
alergenom, karcinogenom, organskim topilom in tudi hrupu. 
Treba je na novo opredeliti vlogo
Kliničnega inštituta za medicino dela, prometa in športa ter poskrbeti za
popolno neodvisnost dejavnosti medicine dela pri delodajalcih. Poskrbeti je
treba tudi za boljše komuniciranje med predpostavljenimi in zaposlenimi na
samem delovnem mestu. Pri tem pa ne gre spregledati tudi odgovornosti
zaposlenih in jo ustrezno opredeliti tudi v zakonodaji. 
Med vzroki za izgubljene dneve zaradi
nezmožnosti za delo so na prvem mestu poškodbe in zastrupitve, od katerih jih
nekaj manj kot dve tretjini nastaneta zunaj dela, to je doma ali v prostem
času. Na drugem mestu po količini izgubljenih dni je skupina mišično-kostnih
bolezni. Največ primerov odsotnosti je zaradi bolezni dihal, med katere se
uvrščajo tudi razna prehladna obolenja, vendar pa so to kratkotrajne
odsotnosti. 
Med odsotnimi je več žensk. Odsotnost se
povečuje s starostjo delavcev, kar je posledica pogostejšega pojavljanja
kroničnih bolezni. 
Najhujše okvare zdravja privedejo do
zmanjšane zmožnosti za delo, zaradi katere zaposleni postanejo invalidi. Glavni
vzroki za popolno upokojitev so v več kot četrtini primerov iz skupine duševnih
in vedenjskih motenj, sledijo rakave bolezni, srčno-žilne in kostno-mišične
bolezni. Najštevilnejše so invalidnosti zaradi bolezni mišično-skeletnega
sistema, vendar zaposleni s temi okvarami večinoma ostajajo delno delovno
aktivni. Zmanjšana zmožnost za delo in upokojitev sta lahko tudi posledica
poklicnih bolezni. 
Zaradi družbenih stereotipov, da je vloga
pacienta primernejša za ženske, otroke in starejše, ženske v povprečju slabše
ocenjujejo svoje zdravje kot moški in so bolj pripravljene priznati bolezenska
stanja, kar velja za fizične in psihosomatske težave. Anketirane ženske zaradi
vseh vzrokov, razen zaradi poškodb in zastrupitev, pogosteje obiskujejo
zdravnika, saj trikrat ali večkrat v letu obišče zdravnika 43 odstotkov žensk
in le 33 odstotkov moških, poleg tega 53 odstotkov žensk letno obišče
ginekologa. 
Ženske bolj skrbijo za svoje zdravje, kar
potrjujejo podatki nacionalne raziskave o dejavnikih tveganja za kronične
nenalezljive bolezni v starosti 25 do 64 let, ki kažejo, da je odstotek kadilk
(20,1 odstotka) nižji kot kadilcev (28,1 odstotka), delež oseb, ki se zelo
nezdravo prehranjujejo je 1,5-krat višji pri moških kot pri ženskah, odstotek
čezmernega pitja alkoholnih pijač pa 4.-krat višji pri moških kot pri ženskah.
Po drugi strani pa je pri ženskah 1,4-krat višji odstotek nezadostne telesne
dejavnosti in 1,3-krat višji odstotek tveganega stresnega vedenja, kar je
pogosto povezano s pomanjkanjem časa zaradi obremenitev doma in na delovnem
mestu. 
Zaradi bolj zdravega načina življenja je
med ženskami manj čezmerno prehranjenih oseb in oseb s sladkorno boleznijo kot
pri moških, prav tako je prevalenca miokardnega infarkta 4-krat, možganske kapi
pa dvakrat nižja pri ženskah kot pri moških v omenjeni starosti. 
Ženske in moški najpogosteje umirajo zaradi
bolezni srca in žilja, med odraslimi je tako med raki ravno tako najpogostejši
vzrok smrti rak prebavil, sledi pa mu rak dojke. Tveganje, da bodo umrle zaradi
bolezni, ki sta izrazito povezani s kajenjem, to sta pljučni rak in kronična
obstruktivna pljučna bolezen, je pri ženskah štirikrat nižje kot pri moških.
Prav tako je štirikrat nižje tveganje za samomor in smrt zaradi prometnih
nezgod. Za smrt zaradi bolezni jeter in različnih nezgod, ki so povezane s
čezmernim uživanjem alkohola, ishemične bolezni srca in raka prebavil, pa je
tveganje dvakrat manjše. 
5.4.4 Zdravje starostnikov 
Že nekaj desetletij se v starostni
strukturi prebivalstva povečuje delež ljudi, starejših od 65 let. Družbeno
drevo življenja že dolgo nima več oblike trikotnika, ki je znak naraščanja
prebivalstva, ampak ima obliko gobe, ki predstavlja družbo z nizkim številom
otrok in visokim številom dolgo živečih starih ljudi. Govorimo o staranju
prebivalstva, ki se bo verjetno nadaljevalo še v prihodnja desetletja. 
V zdravstvenem varstvu starostnikov je
verjetno najpomembnejše to, da potrebujejo več zdravstvenih storitev kot druge
starostne skupine. Največ je in bo kroničnih bolezni, predvsem bolezni srca in
ožilja, dihal, gibal, raka in presnovnih bolezni, številne pa so tudi poškodbe,
zlasti zlomi in padci. To starostno obdobje zaznamujejo tudi različne oblike
demenc in depresij. 
5.5 Zdravstveno varstvo 
5.5.1 Obravnave na primarni ravni 
V letu 2005 je bilo v zunajbolnišničnem
zdravstvenem varstvu na primarni ravni opravljenih več kot 10.300.000 obiskov
pri zdravnikih in drugih dejavnosti (pri tem niso všteti kratki obiski), pri
čemer jih je devet desetin prvih in ponovnih kurativnih obiskov ter le dobra
desetina preventivnih obiskov in dejavnosti. Število obiskov je bilo med letoma
2000 in 2005 stabilno, po rasti za 30 odstotkov, do katere je prišlo v
devetdesetih letih. Tako je bil vsak prebivalec v letu 2005 pri zdravniku na
primarni ravni v povprečju 4,6-krat zaradi bolezni in vsak drugi prebivalec
enkrat zaradi preventivnega obiska. Največ obiskov je bilo pri dojenčkih (7,2
obiska na dojenčka) in pri starostnikih nad 65. letom (6,9 obiska na
starostnika). Najmanj obiskov je bilo v starostni skupini 10−19 let, in sicer 3
na otroka. 
Najpogostejši razlogi, zaradi katerega
obiščejo prebivalci zdravnika, so bolezni dihal, infekcijske in parazitarne
bolezni, bolezni kože in podkožja, poškodbe in zastrupitve ter bolezni sečil in
spolovil, ki se jim že zgodaj pridružijo bolezni mišično-skeletnega sistema ter
endokrine, presnovne in prehranske motnje, predvsem težave s previsoko telesno
težo in zvišanimi maščobami v krvi ter bolezni ščitnice in vse večja incidenca
sladkorne bolezni. Vse večja težava med mlajšimi prebivalci so alergijske
bolezni. Starejše življenjsko obdobje zaznamujejo bolezni srca in ožilja,
bolezni prebavnega trakta, pri moških težave, povezane s prostato, in pri
ženskah z rodili. 
5.5.2 Ambulantne specialistične obravnave
na sekundarni in terciarni ravni 
Ker je v Republiki Sloveniji uveljavljen
sistem izbranega osebnega zdravnika, ki tudi presoja o napotitvi na sekundarno
in terciarno raven, sta pomembna kazalnik števila napotitev iz osnovnega
zdravstva in delež napotitev med vsemi obiski. Med letoma 2001 in 2006 je delež
napotitev med vsemi obiski vztrajno upadal, in sicer se je znižal s skoraj 11
odstotkov leta 2001 na dobrih 8 odstotkov leta 2006. Rast števila obiskov pri
specialistu se je upočasnila zaradi manjšega naraščanja števila ponovnih
obiskov. Struktura obiskov v obdobju 1990−2006 glede na štiri izbrane
specialnosti kaže hiter porast števila obiskov v dejavnosti interne medicine,
in sicer za več kot trikrat. Manjše povečanje je pri kirurgiji, kjer se je
število obiskov povečalo za približno 50 odstotkov, in v okulistiki, kjer se je
število obiskov povečalo za dobro tretjino. V dejavnostih, kjer je število
obiskov absolutno manjše od prej navedenih, je do največjega povečanja prišlo v
psihiatriji, in sicer za dvainpolkrat. 
5.5.3 Poraba ambulantno predpisanih
zdravil 
V Republiki Sloveniji so zdravniki v letu
2006 ambulantno predpisali in izdali 14.373.502 recepta v breme obveznega
zdravstvenega zavarovanja in 482.445 samoplačniških receptov. Za
samozdravljenje je bilo izdanih zdravil v vrednosti 32 mio. EUR, kar
predstavlja 6,8 odstotka celotne vrednosti v letu 2006 izdanih zdravil (vir:
Lekarniška zbornica). Med letoma 2005 in 2006 je bila stroškovna rast večja kot
rast pri številu receptov. 
V letu 2006 je bila povprečna vrednost
enega recepta 6890 SIT. Povprečna vrednost izdanih receptov na enega prebivalca
Slovenije pa je v letu 2006 znašala 50.556 SIT. Obe povprečni vrednosti sta
nekoliko presegali povprečni vrednosti v letu prej. 
Povprečno so zdravniki predpisali 7,34
recepta na prebivalca. Pri obravnavanju celotnega števila receptov v obdobju od
leta 1996 do leta 2006 se kaže trend rasti števila receptov. Po rasti v zadnjih
nekaj letih se je število receptov s pozitivne liste med letoma 2005 in 2006
zmanjšalo ob sočasnem povečanju števila receptov z zdravili z vmesne liste. Še
vedno pa je delež števila receptov z zdravili s pozitivne liste približno
trikrat večji kot delež števila receptov z zdravili z vmesne liste. Število
receptov z nerazvrščenimi zdravili je dosti manjše od števila receptov z vmesne
liste in je bilo v zadnjih letih precej stalno. Pri primerjanju povprečne
vrednosti enega recepta, izražene v ameriških dolarjih, lahko v istem
obravnavanem obdobju od leta 1994 do leta 2006 ugotovimo največje povečanje
povprečne vrednosti enega recepta z zdravili z vmesne liste. Za ambulantno
predpisovanje zdravil v Republiki Sloveniji so značilne tudi bistvene razlike v
pogostnosti predpisovanja posameznim starostnim skupinam prebivalcev. Poraba
zdravil se precej povečuje po šestdesetem letu starosti. V letu 2006 je bilo v
Republiki Sloveniji 15,75 odstotka ljudi starejših od 65 let, ki jim je bilo
predpisanih 40,70 odstotka vseh receptov. V lekarnah je bilo izdanih približno
98 odstotkov zdravil, predpisanih na recept, preostalo pa so bili izdani
izdelani magistralni in galenski pripravki. 
5.5.4 Bolnišnične obravnave 
V obdobju 1990 do 2006 se je stopnja
hospitalizacije zaradi bolezni, poškodb, zastrupitev, porodov in splavov (vse
skupine Mednarodne klasifikacije bolezni, poškodb in vzrokov smrti - MKB) v
Republiki Sloveniji nekoliko povečala - leta 2006 je bila za 13 odstotkov večja
kot leta 1990. 
Povprečno trajanje bolnišničnega
zdravljenja (PTZ) zaradi istih vzrokov se je v Republiki Sloveniji postopoma
skrajševalo (v opazovanem obdobju od 1990 do 2006 za 38 odstotkov). 
Najpogostejši vzroki hospitalizacij v svetu
in tudi pri nas so v zadnjih letih bolezni srca in ožilja, rak, poškodbe in
zastrupitve, bolezni prebavil, bolezni dihal ter bolezni sečil in spolovil.
Slika 5. Gibanje indeksa stopnje
hospitalizacije (SH) in PTZ, Slovenija, 1990-2006 (1990=100).
Vir:    Health for
All (HFA) podatkovna baza SZO (www.euro.who.int)
5.6 Nalezljive bolezni 
Nalezljive bolezni in okužbe imajo z vidika
bremena, vključno s finančnimi stroški, velik pomen za prebivalstvo in državo.
Njihovo pojavljanje je povezano z dejavniki, ki vplivajo na nastanek in
razširjenje nalezljivih bolezni in okužb s spremembami v okolju zaradi
podnebnih sprememb, zaradi bolezni pri živalih ter tudi zaradi globalizacije,
mobilnosti, ksenotransplantacij in ne nazadnje zaradi mogočega bioterorizma. 
Deset najpogosteje prijavljenih nalezljivih
bolezni predstavlja 85 odstotkov vseh prijav nalezljivih bolezni v opazovanem
letu.
Preglednica 1. Deset najpogosteje
prijavljenih nalezljivih bolezni v Republiki Sloveniji, 2005-2006
Vir:    Registracija
prijavljenih bolezni, IVZ RS
Okužba s HIV 
V Republiki Sloveniji je s HIV okuženih
manj kot ena oseba na 1000 prebivalcev, kar je razmeroma malo. Moški, ki imajo
spolne odnose z moškimi, imajo največje breme okužb s HIV, vendar delež
okuženih ni presegel 5 odstotkov teh moških. 
Izrazit porast števila novih diagnoz okužbe
s HIV po letu 2003 je izključno posledica porasta novih diagnoz med moškimi, ki
imajo spolne odnose z moškimi. Razmeroma nizka obolevnost in umrljivost zaradi
virusa HIV v zadnjih letih sta posledici dobre dostopnosti do zelo kakovostnega
zdravljenja okužbe s HIV. Delež poznih diagnoz okužbe s HIV se znižuje, vendar
je del novih diagnoz še vedno zelo poznih in zamujamo priložnosti za uspešno
zgodnje zdravljenje. 
Spolno prenosljive okužbe 
Spolno prenesena okužba z bakterijo Chlamydia
trachomatis (klamidijska okužba) je bila najpogosteje prijavljena spolno
prenosljiva okužba (v nadaljnjem besedilu: SPO) v Republiki Sloveniji. V letu
2006 je bilo prijavljenih 141 primerov (7,0 na 100.000 prebivalcev), 40
odstotkov manj primerov kot v letu 2005. Breme SPO v Sloveniji je veliko,
predvsem dveh najpogostejših SPO: okužbe z bakterijo Chlamydia trachomatis
(klamidijske okužbe) in okužbe s humanimi virusi papiloma (v nadaljnjem
besedilu: HPV). 
V letu 2006 je bilo prijavljenih 35
primerov gonoreje (1,7 na 100.000 prebivalcev), 22 odstotkov manj primerov kot
v letu 2005 in manj kot kadar koli prej. Breme gonoreje je bilo nesorazmerno
veliko pri moških, ki imajo spolne odnose z moškimi. V letu 2006 je bilo med 33
prijavljenimi primeri gonoreje pri moških 12 primerov, pri katerih je pacient
navedel vsaj enega moškega spolnega partnerja v zadnjih treh mesecih. V letu
2006 je bilo prijavljenih 15 primerov zgodnjega sifilisa (0,7 na 100.000
prebivalcev), kar je 50-odstotni upad prijavne incidence v primerjavi z letom
2005. Razmeroma velik porast prijavne incidence zgodnjega sifilisa v letu 2005
(1,5 na 100.000 prebivalcev) je bilo izključno posledica povečanega števila
novo prepoznanih primerov med moškimi. 
Genitalne bradavice, ki so posledica spolno
prenesene okužbe s HPV, so najpogosteje prijavljene virusne SPO v Sloveniji in
so zelo pogoste. Povzroča jih približno 40 različnih genotipov HPV. Več kot 50
odstotkov spolno aktivnih oseb se v življenju okuži z vsaj enim spolno
prenosljivim genotipom HPV. Raziskave so pokazale, da je dolgotrajna okužba z
vsaj enim od najmanj 13 visokotveganih (onkogenih) genotipov HPV nujen vzrok za
nastanek raka materničnega vratu. Ocenjujejo, da sta v Evropi, Severni Ameriki
in Republiki Sloveniji za več kot 70 odstotkov raka materničnega vratu
odgovorna dva od visokotveganih genotipov HPV (16 in 18). Dva med nizko
tveganimi (neonkogenimi) genotipi HPV (6 in 11) pa povzročata skoraj vse
genitalne bradavice. 
Bolnišnične okužbe in protimikrobna odpornost 
Bolnišnične okužbe so kljub občutnemu
izboljšanju stanja v zadnjih sedmih letih velik javnozdravstveni problem v
Sloveniji. Prve nacionalne podatke o obsegu tega problema v Republiki Sloveniji
smo pridobili s prvo nacionalno prečno raziskavo, ki je bila izvedena v oktobru
2001. Vključeno je bilo vseh 19 slovenskih bolnišnic. 
Najmanj eno bolnišnično okužbo je imelo 4,6
odstotka pacientov. Največ pacientov je imelo okužbe sečil (1,2 odstotka),
sledile so pljučnice (1,0 odstotka) in okužbe kirurških ran (0,7 odstotka).
Najmanj pacientov je imelo primarne okužbe krvi (0,3 odstotka). Dejavniki
tveganja za nastanek bolnišničnih okužb so vključevali vstavljen centralni
žilni kateter, periferni žilni kateter ali urinski kateter in hospitalizacijo v
enoti intenzivne terapije. MRSA (proti meticilinu odporen Staphylococcus
aureus) je bil dokazan pri 16,6 odstotka bolnišničnih okužb z znanimi
povzročitelji. Od 34 bolnišničnih okužb, povzročenih samo s Staphylococcus
aureus, jih je 61,8 odstotka povzročila MRSA. 
V letih 2000-2007 je opazen upad deleža
MRSA med invazivnimi izolati Staphylococcus aureus za 66 odstotkov. K
temu so pripomogle uspešne strategije, ki jih je treba nadaljevati v naslednjih
letih. 
Program cepljenja 
Slovenski program cepljenja določa obvezna
in priporočena cepljenja za vse starostne skupine prebivalstva in posebne
skupine (osebe, ki so pri opravljanju dela izpostavljene nalezljivim boleznim,
potniki v mednarodnem prometu) ter ob izrednih razmerah.
Preglednica 2. Precepljenost proti
nalezljivim boleznim v Republiki Sloveniji, 2006


Nalezljive
  bolezni proti katerim cepimo

Delež
  cepljenih


davica,
  tetanus, oslovski kašelj, otroška
paraliza,
  okužbe s Hemofilusom influence tipa b

96,8
  odstotka
(delež
  cepljenih s 3 odmerki)


ošpice,
  mumps, rdečke

96,1
  odstotka
(delež
  cepljenih s 1. odmerkom)


hepatitis
  B

97,8
  odstotka
(delež
  cepljenih vstopnikov v OŠ)


Vir:    Register
cepljenj, IVZ RS
Program odprave ošpic in prirojenih rdečk v
Sloveniji do leta 2010 predvideva doseči letno incidenco ošpic, nižjo kot 1
potrjen primer na 1.000.000 prebivalcev (ne upoštevaje potrjene vnesene
primere, ničelno incidenco kongenitalnih rdečk, incidenco okužb z rdečkami v
nosečnosti pri ženskah, nižjo kot 1 primer na 100.000 živorojenih otrok, deleže
dovzetnih za virus ošpic: < 15 odstotkov pri starostni skupini 1-4 leta,
< 10 odstotkov pri starostni skupini 5-9 let in < 5 odstotkov pri
starostni skupini 10-14 let in < 5 odstotkov pri vseh starostnih skupinah od
15. leta dalje, najmanj 95-odstotna precepljenost s prvim odmerkom in najmanj
90-odstotna precepljenost z drugim odmerkom proti obema boleznima na vseh
območjih. 
Program izkoreninjenja otroške paralize, ki
je že pripeljal do odprave bolezni v Evropi - za vzdrževanje stanja pa je treba
pravočasno zaznati morebitne vnesene primere otroške paralize in vzdrževati
ustrezno pecepljenost - se nadaljuje tudi v Republiki Sloveniji. Zato je
potrebno vzročno pojasnjevanje vseh akutnih flakcidnih paraliz, ki po
definiciji pomenijo sum na otroško paralizo. Poleg tega je potrebno pregledovanje
iztrebkov in okoljskih vzorcev na polio-in druge enteroviruse. 
5.7 Najpomembnejši dejavniki tveganja,
povezani z življenjskim slogom 
5.7.1 Alkohol 
Registrirana poraba čistega alkohola se v
Republiki Sloveniji v zadnjih letih počasi, vendar zanesljivo zmanjšuje − v
letu 2005 je znašala 8,8 litra na prebivalca (oziroma 10,39 litra na odraslega
prebivalca), medtem ko je povprečje v EU 10,3 litra na prebivalca. Največ
alkohola Slovenci zaužijemo z vinom (skoraj polovico), sledi mu pivo (40
odstotkov), skrb vzbujajoče pa je povečanje deleža alkohola, zaužitega z
žganimi pijačami (vir: IVZ, 2006). 
Da je poraba alkohola na prebivalca v
Republiki Sloveniji res visoka, potrjuje tudi večina kazalnikov posledic
škodljive rabe alkohola. Republika Slovenija presega države Evropske regije in
regije evro-A po standardizirani stopnji umrljivosti zaradi kroničnih bolezni
jeter in ciroze, posledic prometnih nezgod, samomora in samopoškodovanja ter
izbranih alkoholu neposredno pripisljivih vzrokov. Primerjava s sosednjimi
državami (Avstrijo, Hrvaško, Italijo in Madžarsko) pokaže, da je bila
umrljivost zaradi omenjenih kazalnikov v zadnjih 20 letih le na Madžarskem
višja kot v Republiki Sloveniji (podatkovna zbirka HFA 2007). 
V Republiki Sloveniji je delež prometnih
nezgod z udeležbo alkohola že veliko let okoli 10 odstotkov. Pomemben je
podatek, da v prometnih nezgodah z udeležbo alkohola v povprečju 35 odstotkov
oseb umre, 25 odstotkov pa je hudo telesno poškodovanih. V povprečju je izid
prometnih nezgod z udeležbo alkohola težji kot v prometnih nezgodah brez
udeležbe alkohola (vir: IVZ 2004 in 2005). 
Umrljivost zaradi izbranih alkoholu
pripisljivih vzrokov se je v obdobju od leta 1985 do 2005 postopno zniževala. V
obdobju 1985-1995 se je znižala za 19,7 odstotka, bolj kot v državah EU-15 in
evro-A (podatkovna zbirka HFA 2007). Leta 2005 je zaradi alkoholu neposredno
pripisljivih vzrokov umrlo 499 oseb (77 odstotkov moških), stopnja umrljivosti
je 27,62 na 100.000 prebivalcev. 
Izsledki raziskav ESPAD (European School Survey
Project on Alcohol and Other Drugs) kažejo, da je alkohol najbolj razširjena
psihoaktivna snov v skupini 15- do 16-letnikov. Odstotek mladih, ki so do
starosti 15 let in pol že popili kozarec alkoholne pijače, se je od leta 1995
do leta 2003 statistično značilno večal s 87 odstotkov na 92 odstotkov. V
obdobju 1995-1999-2003 se je značilno povečal odstotek anketiranih, ki pijejo
redno, s 14,1 odstotka na 23,1 odstotka in 25,2 odstotka. Fantje pijejo
statistično značilno pogosteje in večje količine alkoholnih pijač kot dekleta. 
Primerjava podatkov za leta 1995, 1999 in
2003 kaže statistično značilne razlike v pogostosti pijanosti v vsem življenju.
Odstotek anketirancev, ki so odgovorili, da še nikoli niso bili pijani, se je
zmanjšal s 45,6 odstotka leta 1995 na 33,3 odstotka leta 1999. Leta 2003 pa je
bilo anketiranih, ki so odgovorili, da v življenju še niso bili pijani, le še
30,5 odstotka. V omenjenih letih se je odstotek tistih, ki se redno opijajo,
povečal s 3,5 na 9 odstotkov. 
Med tistimi anketiranci, ki so odgovorili,
da so že pili alkoholne pijače, jih je kar 42 odstotkov popilo prvi kozarec
piva, ko so bili stari 11 let ali mlajši, 38 odstotkov jih je v tej starosti
popilo prvi kozarec vina, 13 odstotkov pa prvi kozarec žgane pijače. 16 odstotkov
se jih je prvič opilo v starosti 12 let ali manj, petina pri trinajstih, dobra
tretjina pri štirinajstih in dobra četrtina pri petnajstih ali več. Med dekleti
in fanti so statistično značilne razlike: več fantov kot deklet je začelo piti
alkoholne pijače in se prvič opilo v nižji starosti. 
5.7.2 Tobak 
Tobak je najpomembnejši preprečljivi vzrok
smrti v svetu. Na prvem mestu med vzroki smrti je tudi v Republiki Sloveniji z
19,7-odstotnim deležem. V Republiki Sloveniji v povprečju kadilci, ki umrejo
zaradi bolezni, povzročenih s kajenjem, umrejo 16 let prej kot njihovi
vrstniki, ki niso nikoli kadili. Kadilci, ki zaradi bolezni, povzročenih s
kajenjem, umrejo prezgodaj, izgubijo 21 let svojega življenja. Velika večina,
to je okoli tri četrtine prebivalcev Republike Slovenije, je nekadilcev. 
Delež kadilcev se med polnoletnimi
prebivalci Republike Slovenije zmanjšuje. Po podatkih raziskave Slovensko javno
mnenje je bilo v letu 1981 med odraslimi prebivalci 32,4 odstotka kadilcev,
leta 2001 pa 25,3 odstotka kadilcev. Leta 2006 je bil delež kadilcev po letu
1981 najnižji, in sicer 22,8 odstotka kadilcev med polnoletnimi prebivalci. Med
moškimi je delež kadilcev večji in znaša 26,5 odstotka, med ženskami pa je
delež kadilk 19,5-odstoten. Redni kadilci v povprečju pokadijo okoli 18 cigaret
dnevno. 
Primerjava podatkov raziskav HBSC 2002 in
HBSC 2006 (vir: Helath Behaviour in School-aged Children, www.hbsc.org)
kaže na statistično značilno zmanjšanje uporabe tobaka pri mladostnikih;
ugotavljamo statistično značilno manj prvih poskusov kajenja, statistično
značilno manjši odstotek rednih kadilcev in statistično značilno višjo
povprečno starost ob prvi pokajeni cigareti. 
Izsledki ESPAD kažejo, da se je
razširjenost kajenja tobaka med mladostniki statistično značilno večala od
devetdesetih let do leta 2003, in sicer se je povečal odstotek iniciacij (z 59
na 67 odstotkov), pa tudi rednega kajenja (s 16 na 27 odstotkov) med šolanimi
15- do 16-letniki. Statistično značilno se je zmanjšal odstotek mladih, ki
nikoli v življenju niso kadili tobaka (z 41 na 33 odstotkov), pa tudi tistih,
ki so s kajenjem zgolj eksperimentirali. Med dekleti in fanti ni bilo
statistično značilnih razlik v vseživljenjski uporabi tobaka. 
Leta 2003 je v mesecu pred anketo kadilo
26,3 odstotka anketiranih. Med tistimi, ki so kadili, je bilo 61 odstotkov
eksperimentatorjev (dobra tretjina je pokadila manj kot 1 cigareto na dan
oziroma na teden, četrtina pa do 5 cigaret na dan), petina je pokadila 6-10
cigaret na dan, preostalih 19 odstotkov pa dnevno 11 ali več cigaret. Dekleta
so kadila manj cigaret na dan kot fantje. Prve analize izsledkov ESPAD iz leta
2007 in izsledki primerjave HBSC 2002, 2006 kažejo na zmanjšanje razširjenosti
kajenja tobaka, kar je nedvomno izraz pospešenega preventivnega dela v preteklih
letih.
Slika 6. Trend deleža kadilcev (Slovensko
javno mnenje in Raziskava o obsegu pasivnega kajenja med polnoletnimi
prebivalci RS)
5.7.3 Prepovedane droge 
V obdobju 1992-2004 je bilo v mreži centrov
za preprečevanje in zdravljenje odvisnosti od drog (v nadaljnjem besedilu:
CPZOPD) v Republiki Sloveniji vsako leto zaradi prepovedanih drog obravnavanih
več moških kot žensk v stalnem razmerju 3 : 1 v korist moških. Najnižja
povprečna starost vseh obravnavanih je bila 22,4 leta leta 1998, najvišja pa
27,1 leta leta 2004. V obdobju 1992-2004 je v mreži CPZOPD v Sloveniji med
evidentiranimi osebami močno prevladoval delež tistih, ki so iskali pomoč
zaradi težav z opiati oziroma heroinom. 
V Republiki Sloveniji v obdobju od
1992-2004 med prvimi iskalci pomoči v vseh letih prevladujejo moški v
približnem razmerju 3 : 1 v korist moških. 
Več kot 60 odstotkov evidentiranih oseb
uporablja več drog, hkrati vsak drugi uporablja kanabis, vsak četrti ali peti
pa kokain. 
Leta 1994 je 4,3 odstotka anketiranih iz
reprezentativnega vzorca polnoletnih prebivalcev Slovenije (5,3 odstotka moških
in 3,4 odstotka žensk) odgovorilo, da so v življenju uporabili eno ali več od
naštetih drog: marihuana/hašiš, kokain, heroin, LSD, meskalin, druge droge
(vir: Toš in drugi, SJM, 1994). 
Leta 1999 je 10,6 odstotka anketiranih iz
reprezentativnega vzorca polnoletnih prebivalcev Slovenije odgovorilo, da so v
življenju uporabili eno ali več drog (marihuana/hašiš, heroin, kokain,
amfetamin, LSD ali drug halucinogen, ekstazi, pomirjevala, ki jih ni predpisal
zdravnik, kombinacijo alkohola in tablet, vbrizgal/-a drogo z injekcijsko
iglo). 8,8 odstotka anketiranih je označilo, da so že uporabili marihuano, 2,3
odstotka pomirjevala, ki jih ni predpisal zdravnik, 1,4 odstotka ekstazi, 1,3
odstotka alkohol in tablete. Druge droge je uporabil manj kot 1 odstotek
anketiranih. Večina tistih, ki so odgovorili, da so uporabili heroin, ekstazi,
kokain, LSD, je uporabila tudi marihuano. Med uporabniki marihuane so bile
ugotovljene statistično značilne razlike po spolu in starosti: marihuano so
pogosteje uporabili mlajši anketiranci (18-29, 30-39 let starosti) in moški. 
Raziskave ESPAD kažejo, da se je
razširjenost uporabe katere koli od naštetih prepovedanih drog
(marihuana/hašiš, heroin, kokain, krek, amfetamini, ekstazi, LSD/drugi
halucinogeni, pomirjevala brez recepta) v letih 1995-1999-2003 med slovenskimi
15- do 16-letniki statistično značilno povečala. Katero koli prepovedano drogo
je uporabilo leta 1995 13,4 odstotka, leta 1999 25,6 odstotka, leta 2003 pa
28,8 odstotka. Najznačilneje se je povečal odstotek rednih uporabnikov, in
sicer z 1,3 odstotka v letu 1995 na 6,6 odstotka leta 2003. Večina
razširjenosti uporabe katere koli prepovedane droge gre na račun uporabe
marihuane. 
V obdobju 1995-1999-2003 se je med
mladostniki statistično značilno povečala razširjenost uporabe
marihuane/hašiša, in sicer s 13,2 odstotka na 24,9 odstotka oziroma 28,4
odstotka. Izsledki ESPAD tudi kažejo izrazito povečanje odstotka tistih, ki so
odgovorili, da so marihuano v življenju uporabili 40-krat ali večkrat: z 1,3
odstotka na 6,3 odstotka. Prav tako se je v obdobju 1995-1999-2003 statistično
značilno povečal odstotek anketiranih, ki so odgovorili, da so marihuano
uporabili v preteklem letu (z 10,4 odstotka na 21,2 odstotka in 22,9 odstotka)
oziroma mesecu (s 5,7 odstotka na 12,8 odstotka in 13,8 odstotka). 
Izsledki ESPAD kažejo, da je večina (90,2
odstotka) anketirancev, ki so odgovorili, da so že uporabili prepovedane droge,
prvič uporabila marihuano/hašiš, 6,4 odstotka jih je vzelo pomirjevala brez
zdravniškega recepta, 0,6 odstotka jih je vzelo ekstazi in 0,5 odstotka heroin.
Dijakinje so pogosteje odgovorile, da niso nikoli vzele nobene od prepovedanih
drog oziroma da so bila prva droga pomirjevala brez zdravniškega recepta.
Dijaki so pogosteje kot prvo drogo navajali marihuano/hašiš. Dijaki so tudi
pogosteje odgovorili, da se ne spomnijo, katera prepovedana droga je bila prva.
5.7.4 Prehrana in prehranjevalne navade 
Prehranjevalne navade velikega dela prebivalcev
Slovenije so slabe. Pojemo preveč maščob, sladkih izdelkov in preveč soljene
hrane, premalo pa sadja in zelenjave. Tudi število dnevnih obrokov in ritem
prehranjevanja povprečnega prebivalca nista ustrezna. Po izsledkih nacionalne
raziskave Countrywide Integrated Noncommunicable Diseases Intervention (CINDI)
2004 (vir: http://www.euro.who.int/cindi) se v Sloveniji zdravo in
pretežno zdravo prehranjuje le 23 odstotkov ljudi. Posebej ogrožene skupine so
moški, ljudje iz nižjih družbenih slojev, ljudje z nižjo izobrazbo, aktivno
zaposleni ter prebivalci s podeželja in vzhodnega dela Slovenije. 
Raziskava Obnašanje v zvezi z zdravjem v
šolskem obdobju (2002-2006) kaže, da otroci in mladostniki še vedno ne uživajo
sadja in zelenjave redno vsak dan, to navado ima skoraj polovica deklet in
tretjina fantov. Uživanje sadja in zelenjave s starostjo upada. Velik delež
otrok uživa sladkarije in sladkane pijače vsak dan. 
5.7.5 Telesna dejavnost 
Telesna dejavnost je eden najpomembnejših
dejavnikov za varovanje zdravja. Študije o telesni oziroma gibalni dejavnosti
otrok in mladostnikov ter odraslih kažejo, da smo v Sloveniji premalo telesno
dejavni. 
Najnovejša študija HBSC je bila v Republiki
Sloveniji izvedena leta 2006 na vzorcu 5130 otrok in mladostnikov, starih 11,
13 in 15 let. Primerjava izsledkov raziskav HBSC 2002 in HBSC 2006 kaže na
upadanje telesne dejavnosti med mladimi. Med dekleti in fanti je bilo leta 2006
v primerjavi z letom 2002 več tistih, ki v tednu pred anketiranjem sploh niso
bili telesno dejavni, in manj tistih, ki so bili v enem tednu telesno dejavni
vsak dan vsaj eno uro skupaj. Od leta 2002 do leta 2006 se je delež telesno
nedejavnih fantov povečal z 2,9 odstotka na 3,2 odstotka. Delež telesno
nedejavnih deklet pa se je v zadnjih štirih letih povečal s 3,8 odstotka na 5
odstotkov. Delež fantov, ki so bili telesno dejavni vsak dan v tednu pred
odgovarjanjem na anketo, se je od leta 2002 do leta 2006 znižal z 29 odstotkov
na 21,9 odstotka. Pri dekletih je ta podatek upadel s 16,4 odstotka na le 13,3
odstotka. 
Tudi odrasli prebivalci Slovenije so
premalo telesno dejavni za zaščito svojega zdravja. Raziskava Gibalna oziroma
športna aktivnost za zdravje (CINDI 2002/03) ugotavlja, da je med odraslimi
prebivalci Slovenije, starimi 25 do 65 let, 32,4 odstotka zadosti telesno
(gibalno) dejavnih ter 16,8 odstotka nič telesno (gibalno) dejavnih.
Metodologija raziskave določa, da so zadosti telesno dejavni tisti, ki so
zmerno telesno (gibalno) dejavni pet in več dni v tednu. Študije Fakultete za
šport o gibalno športni dejavnosti odraslih prebivalcev Slovenije ugotavljajo,
da se leta 1996 polovica odraslih prebivalcev Slovenije sploh ni ukvarjala s
športom. Podatki za leto 2000 pa opozarjajo na poslabšanje stanja na področju
gibalno športne dejavnosti odraslih. Leta 2000 je bilo gibalno športno
nedejavnih 44,1 odstotka moških in 63,2 odstotka žensk. S starostjo gibalna
športna dejavnost še dodatno upada. 
5.8 Delo in zdravje 
Področje varnosti in zdravja pri delu
opredeljuje Resolucija o varnosti in zdravju pri delu ter Zakon o varnosti in
zdravju pri delu (ZVZD; Uradni list RS, št. 56/99 in 64/01 - ZVZD-A). Po
podatkih Kliničnega inštituta za medicino dela, prometa in športa slovenski
delavci zbolevajo in se invalidsko upokojujejo zaradi poškodb na delu in zunaj
dela, bolezni mišično-skeletnega sistema ter duševnih in vedenjskih motenj.
Posebno skrb vzbuja dejstvo, da so mišično-skeletne bolezni tiste, ki zahtevajo
20 odstotkov vse bolniške odsotnosti, da pa se ta odstotek močno poveča pri
delavcih nad 40. letom starosti, kar kaže, da bi bilo mogoče bolezen omejiti z
ustreznimi dejavnostmi in ukrepi v mlajši dobi. Poškodbe (pri delu in zunaj
dela) in mišično-skeletne bolezni se lahko preprečijo ali vsaj v veliki meri
omilijo s primernimi ukrepi na delovnem mestu, vzgojo in ozaveščanjem delavcev
in delodajalcev. Veliko večjo pozornost je treba nameniti tudi preobremenitvam
na delu, od tu izhajajočemu kroničnemu stresu, pojavu izgorelosti, trpinčenju
in psihosomatskim boleznim, ki izvirajo tudi iz medosebnih odnosov na delovnem
mestu. Nikakor ne gre zanemariti izpostavljenosti karcinogenom pri delavcih,
pri katerih se bolezen pojavi po več letih izpostavljenosti ali šele, ko so v
pokoju. 
5.9 Okolje in zdravje 
Eden od ključnih pogojev za ohranjanje in
krepitev zdravja ter preprečevanje bolezni je zdravo okolje. Pomembne naloge
javnozdravstvenih ustanov so preučevanje povezave med negativnimi dejavniki
okolja in njihovimi učinki na zdravje ljudi, da se čim prej odkrijejo tveganja
za zdravje ljudi in pripravijo ukrepi, pristopi in postopki za njihovo
odstranitev ter s tem zaščito zdravja ljudi. Dejavniki tveganja so povezani z
dejavniki iz širšega okolja, kot so atmosferski zrak, voda in zemlja, z živili,
vključno s pitno vodo, ter predmeti splošne rabe, s katerimi smo v neposrednem
stiku oziroma pomembno prispevajo k ožjemu bivalnemu okolju. 
Problematika podnebnih sprememb kot
sestavni del vplivov na okolje postaja vse pomembnejša. Podnebne spremembe že
vplivajo na zdravje na različne načine: v letu 2003 je Evropa doživela
najmočnejši vročinski val, leto prej je v 15 večjih poplavah umrlo 250 ljudi,
prizadetih pa je bilo milijon ljudi. Zdravje ljudi je predvsem odvisno od
zadostne količine in zdravstveno ustrezne pitne vode in hrane, ustrezne
nastanitve in dobrih socialnih razmer. Spreminjajoče se podnebje bo verjetno
vplivalo na vse te razmere. Študije kažejo, da lahko pričakujemo večjo
pogostost in moč izrednih vremenskih dogodkov: posebno vročinskih valov, suše
in močnih padavin, s tem več bolezni, povezanih s hrano in vodo, bolezni, ki
jih prenašajo različni prenašalci − vektorji, in več alergijskih težav v
Evropi.
Slika 7. Delež prebivalcev, izpostavljen
kemičnemu onesnaževanju pitne vode, po občinah v letu 2006 (IVZ RS)
arzenu – 1.700 preb.
nitratom – 34.300 preb.
pesticidom – 37.000 preb.
skupno kemikalijam – pribl. 40.000 preb.
V Republiki Sloveniji je nekaj področij,
kjer bi lahko okolje zaradi onesnaževanja vplivalo na zdravje. Poleg sprememb,
za katere pričakujemo, da bodo prizadele vso Evropo, je treba posebno pozornost
posvetiti tistim območjem v Republiki Sloveniji, na katerih je onesnaženost
povečana, predvsem s težkimi kovinami, azbestom in polikloriranimi bifenili.
Zaradi industrijskega onesnaževanja v preteklih letih na širših območjih (kot
npr. Mežiška dolina, Soška dolina, Bela krajina), mogočega dolgoročnega učinka
onesnaževal (težka razgradljivost) in dolge latentne dobe je treba pripraviti
in izvesti sanacijske programe, ki vključujejo temeljito sanacijo okolja,
preprečitev izpostavljenosti onesnaževalu, stalni ekološki in biološki
monitoring ter zdravstveni nadzor nad izpostavljenimi ljudmi. 
Dodatni kazalniki in trendi zdravstvenega
stanja in zdravstvenega varstva so grafično in razpredelnično prikazani v
prilogi 1. 
6. Krepitev in varovanje zdravja 
6.1 Uvod 
Dobro zdravje vpliva na večjo produktivnost
ter s tem na konkurenčnost gospodarstva in povečanje blaginje, zato je vlaganje
v zdravje v sodobnih družbah spoznano kot ena najboljših naložb. Dobro zdravje
pripomore k večji zmožnosti za delo, podaljšanju zdrave pričakovane življenjske
dobe, aktivnemu staranju in višji kakovosti življenja. Hkrati pomeni zmanjšanje
bremena bolezni, obvladovanje zdravstvenih izdatkov za starajoče se
prebivalstvo, manjšo obremenitev zdravstvene blagajne in krepitev vzdržnosti
sistemov javnih financ. Krepitev zdravja in ohranjanje funkcionalnih
sposobnosti tudi v poznem življenjskem obdobju je zato velik izziv za dolgožive
družbe. 
Prebivalci Slovenije uživamo v daljšem in
bolj zdravem življenju kot kadar koli prej. Pričakovano trajanje življenja se
enakomerno podaljšuje za približno eno leto v štirih letih, vendar primerjava z
drugimi državami pokaže, da še vedno zaostajamo za najboljšimi v EU. Prav tako
v Republiki Sloveniji opažamo velike regionalne razlike v zdravju in razlike v
zdravju med posameznimi skupinami prebivalstva. Nezdrav življenjski slog in
pojavnost kroničnih nenalezljivih bolezni ter prezgodnja umrljivost veliko bolj
ogrožajo socialno šibkejše sloje prebivalstva, ki imajo navadno tudi nižjo izobrazbeno
strukturo. Na obolevnost za posledicami kroničnih bolezni, obremenjenost
zdravstvene službe in rast stroškov, ki so s tem povezani, pa dodatno vpliva
staranje prebivalstva. 
Zaradi pričakovanih sprememb v starostni
strukturi prebivalstva Slovenije je pričakovati zmanjšanje delovno aktivnega
prebivalstva in povečanje zahtev po zdravstvenem varstvu. Ob nespremenjeni
zdravstveni politiki naj bi v skladu z dolgoročnimi finančnimi projekcijami in
ob nadaljevanju sedanjih demografskih gibanj javni izdatki za zdravstvo začeli
hitro naraščati že po letu 2010 in se bodo kot delež v BDP predvidoma povečali
s 6,2 odstotka BDP v letu 2005 na 8,9 odstotka v letu 2050. Po napovedih
Evropske komisije pa je povečanje porabe za zdravstveno varstvo zaradi staranja
prebivalstva lahko za polovico manjše, če ljudje ob daljši življenjski dobi
ostanejo zdravi (vir: Bela knjiga, Skupaj za zdravje: strateški pristop EU za
obdobje 2008−2013, http://www.ec.europa.eu/health/ph_overview/Documents/strategy_wp_sl.pdf).
Za zagotavljanje najvišje stopnje zdravja
prebivalcev vseh starostnih skupin in s tem podaljševanje zdrave pričakovane
življenjske dobe je odgovorna celotna družba. Pri tem je potrebno usklajeno
delovanje države, lokalne skupnosti, strokovne javnosti, nevladnih organizacij
in posameznikov. 
Pozornost bo treba preusmeriti od
obvladovanja bolezni k ohranjanju in krepitvi zdravja. Pri tem je treba
upoštevati demografske spremembe in globalne grožnje zdravju. Večjo skrb bo
treba nameniti programom za posamezne skupine prebivalstva, kot so npr.
starejši, otroci, mladostniki, ženske, ljudje v rodni dobi, invalidi. 
6.2 Zdravje v vseh politikah 
Usklajeno delovanje vseh družbenih
področij, ki s svojimi politikami, ukrepi in delovanjem vplivajo na zdravje
prebivalstva, zagotavlja zmanjševanje razlik v zdravju in izboljšanje zdravja v
vseh življenjskih obdobjih. 
Medresorsko in meddisciplinarno sodelovanje
je bistvo koncepta »zdravje v vseh politikah«, ki je eden ključnih ukrepov za
ohranjanje in krepitev zdravja. Če so revščina, neustrezna prehrana in kajenje
med pomembnejšimi dejavniki, ki vplivajo na zdravstveno stanje, je za
izboljšanje zdravja potrebno usmerjeno in usklajeno delovanje različnih
partnerjev na številnih ravneh, od države, strokovnih služb in lokalnih oblasti
do nevladnih organizacij in posameznikov. Šele s takim sodelovanjem se lahko
doseže oblikovanje politik, strategij in programov, ki imajo ob doseganju
svojih primarnih ciljev še vsaj nevtralen, optimalno pa ugoden, varovalni vpliv
na zdravje. 
Pozitivne vplive na zdravje je treba doseči
z neprestanim spodbujanjem zdravega načina življenja ter različnimi finančnimi
mehanizmi, zakonodajo in določanjem prednostnih nalog. Za sprejemanje pravilnih
odločitev so poleg uveljavljenih vrednot, med katerimi je zdravje prav v vrhu,
odločilne informacije, dokazi in zanesljive analize. 
V Republiki Sloveniji je bilo sprejetih že
nekaj ukrepov, ki so bili plod učinkovitega medsektorskega sodelovanja in so
zgled oblikovanja zdravih politik. To so npr. Zakon o omejevanju porabe
alkohola (Uradni list RS, št. 15/03), Zakon o omejevanju uporabe tobačnih
izdelkov (Uradni list RS, št. 93/07), Resolucija o nacionalnem programu
prehranske politike 2005-2010 (Uradni list RS, št. 39/05), Resolucija o
varnosti in zdravju pri delu (Uradni list RS, št. 126/03), Nacionalni program
kemijske varnosti (Uradni list RS, št. 119/06), Strategija Vlade Republike
Slovenije o gibalni (telesni) dejavnosti za krepitev zdravja od 2007 do 2012
(vir: http://www.mz.gov.si/fileadmin/mz.gov.si/pageuploads/mz_dokumenti/delovna_podrocja/javno_zdravje/strategija_vlade_RS_podrocje_telesne_dejavnosti.pdf),
Strategija varstva starejših do leta 2010 (solidarnost, sožitje in kakovostno
staranje prebivalstva (vir: http://www.mddsz.gov.si/fileadmin/mddsz.gov.si/pageuploads/dokumenti__pdf/strategija_varstva_starejsih_splet_041006.pdf)
in Akcijski načrt za izvajanje Svetovnega akcijskega načrta za izvajanje
Mednarodne strategije za ravnanje s kemikalijami v Republiki Sloveniji (vir: http://www.uk.gov.si/si/splosno/vstopna_stran/aktualno/akcijski_nacrt_za_izvajanje_svetovnega_akcijskega_nacrta_mednarodne_strategije_ravnanja_s_kemikalijami_saicm_v_republiki_sloveniji/).
V Republiki Sloveniji je treba še naprej
podpirati oblikovanje zdravju naklonjenih politik. Država bo z zakonodajo,
različnimi programi in drugimi ukrepi še naprej spodbujala skrb za lastno
zdravje ter ukrepe za krepitev zdravja in zmanjševanje bremena bolezni ter
skrbela za socialno vključenost ranljivih skupin. Kot temeljni pogoj za
oblikovanje zdravih politik je treba zagotoviti preglednost priprave politik in
odločanja, v postopke odločanja pa vključevati predstavnike civilne družbe. 
Republika Slovenija bo strokovni in laični
javnosti zagotavljala nujno potrebne pravočasne informacije o zdravstvenih
stanju, trendih in determinantah zdravja ter načinih, kako lahko posameznik ali
skupnost vpliva na krepitev zdravja. Dostopnost do informacij s področja
varovanja in krepitve zdravja zagotavlja na dokazih utemeljeno odločanje po eni
strani, po drugi pa spodbuja večjo osebno odgovornost posameznikov za zdrav
način življenja. Prav tako bo zagotavljala možnosti za pretok znanja in
informacij med strokovnjaki, zdravstveno politiko in javnostjo, da bodo lahko
imeli dejavno vlogo pri oblikovanju politik in odločanju. 
Pri medresorskem sodelovanju na področju
zdravstvenega varstva bodo v pomoč Svet za zdravje pri Vladi Republike
Slovenije in druga partnerstva, ki zagotavljajo izmenjavo informacij, obravnavo
posameznih vprašanj in predlaganje ustreznih ukrepov. 
V postopke odločanja pri oblikovanju
zdravstvene politike bo vključena presoja učinkov na zdravje (Health Impact
Assessment ali HIA). To so že do zdaj uporabljale številne evropske vlade kot
orodje za pomoč pri sprejemanju odločitev v zdravstvenem sektorju in zunaj
njega, pri nas pa je bil model uporabljen pri pripravi Nacionalnega programa
prehranske politike 2005-2010. 
V ukrepe za ohranjanje in krepitev zdravja
bo poleg zdravstvenega dejavno vključenih več resorjev, predvsem pa kmetijstvo,
okolje, promet, šolstvo in socialni resor. Med resorji se bodo dejavnosti
usklajevale s pripravo medresorskih akcijskih načrtov. 
Prednostna področja v načrtovanem obdobju
bodo zdrav življenjski slog, kamor štejemo prehransko politiko s posebnim
poudarkom na zdravi prehrani mladih in na stalnem ozaveščanju prebivalstva
nasploh o zdravi prehrani, spodbujanje telesne dejavnosti, nadzor nad uporabo
tobaka, preprečevanje škode zaradi uživanja alkohola, obvladovanje problematike
prepovedanih drog, duševnega zdravja in preprečevanje samomora, pa tudi
preprečevanje poškodb, obvladovanje kroničnih nenalezljivih in nalezljivih bolezni
ter zmanjševanje tveganega vedenja in izboljšanje kakovosti življenja aktivnega
prebivalstva tudi v delovnem okolju. 
Večino odločitev, ki so povezane z
zdravjem, sprejemajo ljudje v svojem domačem in delovnem okolju, v šolah in
vrtcih ter v okolju, v katerem preživljajo svoj prosti čas. Zato je zelo
pomembno, da taka okolja pomenijo podporo pozitivnim odločitvam in dajejo
možnost zdravih izbir. 
Z aktivnim konceptom zdravju naklonjenih
javnih politik se bomo usmerili v krepitev delovanja skupnosti in nevladnih
organizacij, pomoč najšibkejšim družbenim skupinam, otrokom in starejšim osebam
ter v razvijanje osebnih sposobnosti in veščin posameznikov. Ključni cilj
delovanja je spremeniti življenjski slog ljudi, preden se pojavita izguba
ravnotežja in s tem bolezen. 
V Republiki Sloveniji že imamo tradicijo
izvajanja programov krepitve zdravja v mreži zdravih vrtcev, zdravih šol in
delovnih organizacij, ki jo bomo nadaljevali in nadgrajevali. Posebna pozornost
bo namenjena spodbujanju lokalnih skupnosti, ki bodo prispevale k boljšemu
zdravju prebivalstva z uresničevanjem politik na področju zdravstvenega
varstva. 
V delovnem okolju bomo spodbujali izvajanje
tistih programov in projektov, ki bodo prispevali k boljšemu zdravju zaposlenih
ter manjši odsotnosti z dela zaradi bolezni in poškodb pri delu. 
6.3 Obvladovanje groženj zdravju 
Nalezljive bolezni so še vedno pomemben
javnozdravstveni problem v nerazvitih, pa tudi razvitih industrializiranih
državah, hkrati pa se človeštvo srečuje tudi z novimi grožnjami, kot so na
primer grožnje, povezane s podnebnimi spremembami. Javnozdravstveni ukrepi, kot
so cepljenje, nadzor nad pitno vodo, urejene odplake ter ukrepi na področju
varnosti živil so pripomogli, da nalezljive bolezni niso več med poglavitnimi
vzroki umrljivosti pri nas in v razvitem svetu. Kljub temu pa se kot velika
grožnja pojavlja odpornost bakterij na antibiotike, vračajo se tudi nekatere že
obvladane nalezljive bolezni, kot je npr. tuberkuloza. Epidemija virusa HIV je
preteča grožnja, ki kaže, da je za uspešno spopadanje z okužbo poleg izvajanja
klasičnih epidemioloških ukrepov potrebno tudi poznavanje kulturnih in
socialnoekonomskih dejavnikov v okoljih, v katerih se bolezen pojavlja. Poleg
že znanih nalezljivih bolezni se srečujemo z novimi nevarnostmi in posledicami
nalezljivih bolezni in drugih okužb, kar je posledica družbenih, pa tudi
naravnih dejavnikov. Socialni premiki, rast števila prebivalstva, globalizacija
in s tem veliko večja mobilnost prebivalstva terjajo prilagoditev ukrepov zdravstvenega
varstva pri zagotavljanju varstva pred nalezljivimi boleznimi in vpeljavo
novih, učinkovitejših metod preprečevanja in obvladovanja nalezljivih bolezni
in z njimi povezanih nevarnosti. Obvladovanje pandemij ali bioloških nesreč ter
groženj biološkega terorizma zahteva ustrezno oblikovane načrte in nenehno
pripravljenost za hitro ukrepanje. 
Sodobni sistemi nadzora nad nalezljivimi
boleznimi terjajo učinkovitost in kakovost v sistemu zgodnjega prepoznavanja,
obveščanja in ukrepanja na vseh ravneh zdravstvene dejavnosti in v drugih
resorjih. V naslednjem obdobju bo delovanje usmerjeno v prepoznavanje ključnih
groženj, ki jih pomenijo nalezljive bolezni, in ukrepanje glede na prednostne
naloge. Treba je zagotoviti posodobitev informacijske podpore za spremljanje
nalezljivih bolezni. Zagotoviti je treba možnosti za pravočasno ukrepanje ob
pojavu večjih groženj zdravju. Zakonsko bo treba urediti sistem spremljanja,
preprečevanja in obvladovanja nalezljivih bolezni. 
Povezanost med okoljem in zdravjem ter preučevanje
vplivov fizičnega okolja na zdravje postajata vse pomembnejša. Nekateri
okoljski dejavniki, kot na primer izpostavljenost onesnaževalom v vodi, hrani
ali zraku, so pomembni dejavniki za zdravje. Po oceni Evropske komisije se ena
šestina vseh smrti in bolezni otrok lahko pripiše okoljskim dejavnikom (vir:
Evropska komisija, http://ec.europa.eu/health-eu/my_environment/environmental_health/index_sl.htm).
Posamezniki se sami odločijo o načinu življenja, zanašajo pa se tudi na to, da
jih bo pred nevarnostmi za zdravje obvarovala država. Dejavnikom okolja mora
zato država nameniti posebno pozornost, saj na večino njih posameznik nima
velikega vpliva oziroma ne more izbirati med različnimi možnostmi. 
Povezovanje vplivov na zdravje in
posameznih dejavnikov okolja, ki te učinke lahko povzročajo, je pomembna naloga
javnega zdravja. SZO opredeljuje, da dejavnost okolja in zdravja obravnava
neposredne škodljive vplive kemikalij, sevanj in bioloških dejavnikov ter druge
vplive (pogosto posredne) fizičnega, psihičnega, socialnega in estetskega
okolja, vključno z nastanitvijo, rabo prostora, urbanizacijo in prevozom, na
zdravje in dobro počutje. 
V prihodnje bo treba nameniti več
pozornosti povezovanju podatkov o okolju, podatkov o zdravstvenem stanju in
pripravi analiz o vplivu okolja na zdravje. Epidemiološke študije namreč imajo
nenadomestljivo vlogo pri ocenjevanju vplivov na zdravje. Za take študije so
potrebni kakovostni in verodostojni podatki. Različne zbirke podatkov o
zdravstvenem stanju prebivalstva ter podatkov o dejavnikih okolja so za
dejavnost javnega zdravja podlaga za pripravo analiz stanja in napovedi gibanja
v prihodnje. Na teh podlagah se bodo pripravili predlogi promocijskih in
preventivnih akcij ter splošna navodila za javnozdravstvene delavce na lokalni
ravni, druge zdravstvene delavce in prebivalce. Tudi Strategija za okolje in
zdravje Evropske unije (vir: http://eur-lex.europa.eu/LexUriServ/LexUriServ.do?uri=COM:2003:0338:FIN:EN:PDF)
je kot glavni cilj poudarila boljše razumevanje groženj, ki jih za zdravje
pomeni okolje, opredelitev bremena bolezni, na katere vplivajo dejavniki
okolja, in opredelitev politike ravnanja z okoljem. Posebno pozornost je treba
nameniti ekološko in zdravstveno razvrednotenim območjem ter pripravi dodatnih
preventivnih programov za izpostavljene skupine (otroke, ljudi v rodni dobi,
izpostavljeno prebivalstvo na delu). 
Na podlagi usmerjenega pridobivanja
podatkov bo mogoče izdelati analize o vplivu okolja na zdravje in s tem
prepoznavati ključne dejavnike tveganja iz okolja ter zagotavljati učinkovit
nadzor nad onesnaževanjem zraka, vode, zemlje. 
Posebno področje varovanja zdravja
prebivalstva se nanaša na zdravje v povezavi z delovnim mestom. Tudi SZO je v
projektu Zdravje na delovnem mestu z vidika javnega zdravja (GP HESME) navedla,
da odločitve delodajalcev in delavcev pomembno vplivajo na porabo naravnih
virov, kakovost delovnega in življenjskega okolja, organizacijo dela in delovno
kulturo. 
Povezanost med delovnim okoljem in zdravjem
ter preučevanje vplivov izpostavljenosti onesnaževalom in drugim dejavnikom
tveganja na delovnem mestu mora biti v interesu delavca in delodajalca. 
V Republiki Sloveniji se z varovanjem
zdravja na delovnem mestu ukvarja stroka medicine dela, prometa in športa. V
prihodnje bo morala biti njena preventivna vloga, ki je zastavljena v smislu
varovanja zdravja delavcev, usmerjena predvsem v dejavnosti krepitve zdravja in
ne le v ugotavljanje zdravstvenega stanja delavcev. Treba bo urediti tudi
področje ugotavljanja in registracije poklicnih bolezni ter preventivnega
ukrepanja v zvezi z njimi. 
Poudarek v prihodnjih letih bo torej na
ureditvi odkrivanja poklicnih bolezni, saj trenutno ni ustrezne statistike
poklicnih bolezni, težavno pa je tudi dokazovanje, da je ugotovljena bolezen
posledica poklicne izpostavljenosti. Zato bo predvsem treba prestrukturirati
sistem preventivnih pregledov in doseči, da bodo pooblaščeni zdravniki
motivirani za odkrivanje poklicnih bolezni. Prav tako bo treba vzpostaviti
sistem, ki bo delodajalca spodbujal k vlaganju v zaščito delavcev na delovnih
mestih in zamenjavo tehnologij z manj nevarnimi. 
Obremenjenost okolja z odpadki je v svetu
in Sloveniji vedno večji problem. Velik delež k bremenu prispeva tudi
bolnišnična in druga zdravstvena dejavnost z ustvarjanjem odpadkov. Zato mora
biti odgovorno, strokovnoorganizacijsko in dosledno ravnanje z odpadki med
cilje in obvezami vsakega posameznika, organizacije, zavoda in družbe.
Premišljeno ravnanje z odpadki mora biti strateški cilj države, saj so
posledice neustreznega ravnanja z njimi velikokrat obsežne in lahko odločilno
vplivajo na življenje v sedanjosti in prihodnosti, ustrezno pa lahko ukrepa le
država. 
Količina odpadkov, ki nastaja v
zdravstvenih zavodih, je odvisna od več dejavnikov, kot so velikost in vrsta
zdravstvenega zavoda, število pacientov, število zaposlenih, tehnologija dela
(uporaba materialov za enkratno uporabo), pa tudi ozaveščenost o obremenjenosti
okolja z odpadki. Da bi v zdravstvenem zavodu gospodarno in ekološko ravnali z
vsemi vrstami odpadkov, so ključnega pomena pravilno in dosledno ugotavljanje
in ločevanje odpadkov na kraju nastanka, dodatno izobraževanje delavcev,
ozaveščenost zaposlenih o nevarnostih, ki so povezane z odpadki, evidentiranje
odpadkov po vrsti, količini, kraju in času nastanka itd. 
V Republiki Sloveniji je bil narejen velik
korak naprej na področju kemijske varnosti s sprejetjem Nacionalnega programa
kemijske varnosti in Akcijskega načrta za izvajanje Mednarodne strategije
ravnanja s kemikalijami na nacionalni ravni ter z Uredbo 1907/2006 o
registraciji, evalvaciji, avtorizaciji in omejevanju kemikalij (REACH) (http://eur-lex.europa.eu/LexUriServ/LexUriServ.do?uri=OJ:L:2006:396:0001:0849:SL:PDF).
Pripravlja se akcijski načrt za kemijsko varnost otrok. Za ugotavljanje
obremenjenosti s kemikalijami bo redno letno potekal biomonitoring, spremljala
se bodo znanstvena spoznanja izvajale pa se bodo tudi študije za ugotavljanje
morebitnih škodljivih posledic kemikalij za zdravje in okolje ter vzpostavile
evidence o vzročnih povezavah med učinki posameznih kemikalij in bolezni.
Varnejše ravnanje s kemikalijami bo pripomoglo k zmanjšanju prisotnosti
kemikalij v organizmih in okolju. 
K prizadevanjem za dejavno držo pri ravnanju
s kemikalijami je treba pritegniti vse akterje (proizvajalce, pravne in fizične
osebe, ki dajejo kemikalije v promet, uporabnike, potrošnike). Tako bomo
dosegli dvig racionalne, varne in odgovorne uporabe kemikalij in ravnanja z
njimi v vseh fazah njihovega življenjskega kroga. Pomembne dejavnosti za dvig
ravni kemijske varnosti so ozaveščanje javnosti, vključitev kemijske varnosti v
učni program na vseh ravneh izobraževanja ter vzpostavitev študijskih programov
s tega področja. 
Zaradi vključenosti kemijske varnosti v
zdravstveno in okoljsko varnost v svetovnem merilu bo Republika Slovenija še
naprej dejavna pri izboljševanju regionalne in globalne kemijske varnosti. S
tem je povezano zavedanje o soodvisnosti zdravja in okolja ter dejstva, da je mogoče
zdravo živeti le v zdravem okolju ter je zato treba reševati probleme zdravja
in okolja v medsebojni povezavi. 
Varovanje zdravja na področju varstva pred
sevanji se zagotavlja s preprečevanjem, omejevanjem in zmanjševanjem zdravju
škodljivih vplivov ionizirajočih in neionizirajočih sevanj. Zavzemanje za
proaktivno uveljavljanje uporabe načel upravičenosti in optimizacije pri
izvajanju sevalnih dejavnosti in uporabe virov ionizirajočih sevanj vodi k
uporabi kakovostnejše opreme, boljši strokovni usposobljenosti in ozaveščenosti
ljudi ter izvedbi postopkov v skladu z dobro radiološko prakso. Na področju
varstva pred neionizirajočimi sevanji je poudarek na uveljavljanju načela
previdnosti. Spremljanje najnovejših znanstvenih spoznanj in izsledkov raziskav
ter obveščanje najširše javnosti o tem omogočata objektivno prepoznavanje in
razumevanje mogočih zdravstvenih in okoljskih tveganj ter skrb za občutljivejše
skupine prebivalstva. 
V naslednjem obdobju bo posebna pozornost
namenjena ukrepom za zmanjševanje ravni izpostavljenosti prebivalstva naravnim
virom ionizirajočih sevanj v objektih, v katerih se izvajajo vzgojno-varstveni,
kulturni ali izobraževalni programi in se posamezniki zadržujejo daljše
obdobje. Treba bo spodbujati ukrepe za zmanjševanje ravni izpostavljenosti
delavcev, ki delajo z viri ionizirajočih sevanj, in zmanjševanje ravni
izpostavljenosti pacientov pri radioloških posegih, zlasti nadzor nad
radiološko diagnostično in terapevtsko opremo ter izboljševanje kakovosti
radioloških posegov. Potrebno bo stalno zagotavljanje informacij za ozaveščanje
prebivalstva o vplivih izpostavljenosti elektromagnetnim sevanjem in možnostih
zaščite. 
Posebno grožnjo za zdravje prebivalstva
pomeni možnost nastanka množičnih nesreč in drugih kriznih razmer, ki zahtevajo
hitro odzivnost zdravstvenega sistema. V zadnjih letih se vedno bolj zavedamo
nevarnosti terorističnih napadov in možnosti za pojav pandemij nalezljivih
bolezni. 
Zagotavljanje potrebnih zmogljivosti in
pripravljenosti zdravstva za delovanje ob morebitnih množičnih nesrečah in v
kriznih razmerah je ena najpomembnejših prednostnih nalog na področju zdravstva
v vseh razvitih industrijskih državah. V zadnjih letih se je verjetnost
tovrstnih groženj močno povečala zaradi globalizacije in večje nevarnosti
terorističnih napadov, tudi z orožjem za množično uničevanje, zlorabo
kemikalij, drog in zdravil ter bioloških agensov v te namene, pa tudi zaradi
večje možnosti pandemij. V razvitih državah se službe za stalno pripravljenost
na take grožnje krepijo, hierarhično se umeščajo višje kot do zdaj,
izboljšujejo tudi opremo, povečujejo rezerve in zaloge ter izpopolnjujejo
sisteme izobraževanja in usposabljanja, tudi z različnimi vajami za stalno
pripravljenost na hitro in učinkovito ukrepanje in delovanje zdravstva v
posebnih razmerah. Ti ukrepi lahko odločilno pripomorejo k pravočasnemu in
učinkovitemu preprečevanju, omejevanju in obvladovanju posledic sodobnih
varnostnih groženj in tveganj. Za učinkovito delovanje sistema je treba
določiti ustrezno hierarhično umeščenost področja za delovanje zdravstva v
posebnih razmerah, določiti jasno odgovornost, navodila za ukrepanje ter
zagotoviti učinkovito medresorsko in medsektorsko sodelovanje. 
Za pravočasno odzivanje na te grožnje bo
treba zelo jasno urediti organizacijsko strukturo delovanja sistema
zdravstvenega varstva v kriznih razmerah. Poleg zagotavljanja zalog in rezerv
je treba zagotoviti sistem stalnega izobraževanja in usposabljanja za delo v
posebnih razmerah, vključno z vajami za stalno pripravljenost na ukrepanje.
Vzpostaviti je treba dovolj številčen in ustrezno usposobljen, dobro
organiziran in učinkovito voden tim, ki bo z visoko motiviranimi sodelavci
pripravljal potrebne razvojno-usmerjevalne, konceptualno-doktrinarne in
operativne dokumente ter skrbel za organiziranost, opremljenost, pripravljenost
in delovanje vseh ravni zdravstvenega sistema v posebnih razmerah. To vključuje
tudi izobraževanje in usposabljanje zdravstvenih delavcev in prebivalstva za
izvajanje potrebnih ukrepov ob morebitnih posebnih vrstah ogrožanja (npr.
teroristični napadi s kemičnim, biološkim, jedrskim orožjem, grožnje pandemij).
Prednostne naloge bodo usmerjene v
zagotavljanje potrebnih zmogljivosti za delovanje v kriznih razmerah. Poleg
priprave načrtov pripravljenosti bo treba zagotavljati preverjanje njihove
ustreznosti z izvedenimi vajami pripravljenosti. Na vajah ugotovljene
pomanjkljivosti bodo podlaga za dopolnjevanje načrtov ter dodatno izobraževanje
in usposabljanje. 
6.4 Presejalni programi 
Presejalni programi so del preventivne
zdravstvene dejavnosti, katere namen je čimprejšnje odkrivanje bolezni ali
dejavnikov tveganja za nastanek bolezni. 
Presejanje je storitev, s katero je mogoče
posameznike, ki ne zaznavajo svojih zdravstvenih tveganj ali bolezni,
spraševati ali testirati, da bi med navidezno zdravimi ljudmi odkrili tveganje
ali skrito bolezen tako zgodaj, da izboljšamo možnosti ozdravitve. Kadar je
bolezen odkrita v zgodnji fazi, je pogosto potrebno manj radikalno in
obremenjujoče zdravljenje ter s tem boljša kakovost življenja. 
Presejalni programi so brez dvoma pomembno
orodje za izboljševanje zdravja, vendar je treba upoštevati vse pomembne
znanstvene ugotovitve v zvezi z njihovimi izvajanji. Le optimalna izvedba
programov zagotavlja, da za porabljena sredstva iztržimo najboljši mogoč
učinek. Nepremišljena uvedba in izvajanje presejalnih programov povzroča
številne etične, pravne, socialne, medicinske, organizacijske in ekonomske
probleme. V izvajanje presejalnih programov morajo biti dejavno vključeni osebni
izbrani zdravniki, da se prepreči podvajanje dela ter s tem neučinkovita
uporaba kadra in sredstev. 
V Republiki Sloveniji bomo izvajali tiste
presejalne programe, katerih učinkovitost je znanstveno dokazana. Uvedeni
morajo biti ob upoštevanju vseh mednarodnih smernic za njihovo kakovost.
Izvajali se bodo tudi presejalni programi tveganih delovnih mest, na katerih je
visoka ali povečana verjetnost nastanka poklicnih bolezni. Potrebno je
posodabljanje presejalnih testov pri preventivnih programih spremljanja rasti
in razvoja otrok in mladostnikov ter nosečnic. 
Prednostno delovanje bo usmerjeno v
zagotavljanje in izboljševanje izvajanj treh presejalnih programov za zgodnje
odkrivanje raka in predrakavih sprememb, in sicer raka materničnega vratu, raka
dojke ter raka debelega črevesa in danke. Izkušnje drugih držav kažejo, da so
sistemi presejanj dosti učinkovitejši, če so centralno organizirani in
nadzorovani, njihova izvedba pa je približana uporabnikom oziroma ciljni
skupini prebivalstva. 
V preventivne programe na primarni ravni so
vključeni tudi nekateri drugi presejalni testi, kot na primer odkrivanje
lipidov, holesterola in zvišanega krvnega tlaka, ki bodo ostali tudi v
prihodnje med prednostnimi področji pri delovanju zdravstvene službe. 
Za kakovostno izvedbo organiziranega
presejanja bodo zagotovljena sredstva za centralno vodeno organizacijo in
možnosti za kakovostno izvedbo programov. Pri financiranju zdravstvenih
storitev bo zagotovljeno programsko financiranje presejanj, kar bo omogočilo
spremljanje učinkovitosti. 
Za učinkovito izvedbo presejalnih programov
bo treba zakonsko določiti zbirke in vrste podatkov ter pooblastila za njihovo
pridobivanje in obdelavo. Prav tako bo treba z ustreznimi predpisi urediti sam
potek programov ter postaviti ustrezne nadzorne mehanizme za spremljanje in
financiranje teh programov. 
6.5 Skrb za zdravje starostnikov z
besedilom: 
Vpliv staranja prebivalstva bo imel po
napovedih strokovnjakov v prihodnjih letih največji vpliv na rast javnih
sredstev za zdravstveno zavarovanje. Zaradi tega je že sedaj potrebno
pristopiti k ustreznemu obravnavanju te populacije in predvideti ustrezne
ukrepe na področju ohranjevanja in krepitve zdravja starejših ter njihove
obravnave. Zato bodo pripravljeni naslednji ukrepi: 
1.     
doseganje »zdrave starosti« in aktivnega načina življenja starejših v
čim višja starostna leta; 
2.     
specifični programi za krepitev zdravja starejših oseb in njihovo
usposabljanje živeti z boleznijo (še posebej za sladkorne bolnike,
srčno-žilnimi boleznimi, astmo in drugimi kroničnimi boleznimi) ter za
zmanjšanje njihove »odvisnosti« od zdravstvene službe, pri katerih bi morala
biti v ospredju tudi aktivnejša vloga starejših oseb samih; 
3.     
potreba po širitvi dostopnosti do storitev zdravljenja in obravnave na
domu ter na primarni ravni zdravstvene dejavnosti; 
4.     
potreba po ponovni vzpostavitvi geriatrične dejavnosti v Sloveniji; 
5.     
uvedba zavarovanja za dolgotrajno oskrbo kot veje socialnega
zavarovanja, namenjenega pomoči osebam pri opravljanju dnevnih življenjskih
aktivnosti. 
7. Zdravstvena dejavnost 
V zdravstveni dejavnosti bo treba v
prihodnje spremljati predvidene demografske spremembe in nadaljevanje
epidemiološkega prehoda (prehod od velike obolevnosti za akutnimi nalezljivimi
boleznimi h kroničnim nenalezljivim boleznim). Staranje prebivalstva bo imelo
za posledico povečanje povpraševanja po zdravstvenih storitvah, tudi ob
nespremenjenih stopnjah novih pojavov bolezni. Epidemiološki prehod prinaša
nadaljnje povečevanje obolevanja za kroničnimi boleznimi, predvsem za rakom ter
boleznimi srca in ožilja. Obe skupini skupaj že danes zajemata skoraj dve
tretjini vseh vzrokov smrti in dobro tretjino vseh bolnišničnih obravnav.
Celostno, integrirano in kakovostno obravnavo bo treba zagotoviti pacientom s
kroničnimi stanji in drugim ranljivim skupinam prebivalstva. Poseben poudarek
pri obravnavi teh stanj mora biti na razvoju neakutne obravnave, ki je
namenjena predhodni obravnavi pacientov in omogoča povečanje sposobnosti
samooskrbe in prepreči ali zmanjša potrebo po dolgotrajni oskrbi. Pozornost bo
treba nameniti tudi razvoju paliativne oskrbe, ki je v Republiki Sloveniji na
začetku, zato bo treba sprejeti celosten program za njen razvoj. Pri nadaljnjem
razvoju zdravstvene dejavnosti si bo treba prizadevati tudi za politiko ekonomije
obsega in kakovosti. Pri tem bo treba upoštevati tudi lokalne interese,
predvsem tiste, ki izhajajo iz razlik med regijami in se kažejo v razlikah v
zdravstvenih potrebah, ter razvoj zdravstvene službe. Ob tem je nujno treba
razvijati področje strokovnega razvoja in standardizacijo zdravstvenih
storitev, ki vključuje tudi akreditacijo zdravstvenih ustanov. V prihodnje ne
bi smelo priti do razlik v kakovosti in fizični dostopnosti do zdravstvenih
storitev zaradi različnih ekonomskih možnosti posameznih pokrajin. Za
uravnotežen razvoj je odgovorno Ministrstvo za zdravje, ki bo moralo na podlagi
analiz ter socialnoekonomskih podatkov ukrepati v smislu izenačevanja. 
7.1 Dejavnost javnega zdravja 
Javno zdravje zajema preprečevanje bolezni,
krepitev zdravja in podaljševanje življenja s pomočjo organiziranih ukrepov
družbe. Pojem javnega zdravja vedno vključuje javni interes in populacijski
pristop. Področje dela strokovnjakov javnega zdravja je zdravje prebivalstva in
dejavniki, ki vplivajo na zdravje, pa naj gre za obvladovanje nalezljivih
bolezni, nenalezljivih bolezni ali usklajevanje medsektorskih politik za
izboljšanje zdravja. 
7.1.1 Opredelitev stanja 
Organizirana dejavnost javnega zdravja ima
v Republiki Sloveniji dolgo tradicijo, saj je bil že leta 1923 ustanovljen
Higienski zavod v Ljubljani (zdaj IVZ), kmalu za njim pa še okrajne higienske
postaje (zametki sedanjih zavodov za zdravstveno varstvo - v nadaljnjem
besedilu: ZZV). Zaradi različnih razlogov se pozneje to področje medicine ni
razvijalo vzporedno s kurativno medicino in je v določenem času dejansko
nazadovalo. Izvedenih je bilo več poskusov, s katerimi so želeli preventivno
zdravstveno dejavnost uveljaviti predvsem z različnimi organizacijskimi posegi,
ki niso imeli pričakovanih učinkov. Razpršenost kadrov in sredstev je
onemogočala usklajen in učinkovit razvoj. Financiranje dejavnosti IVZ in ZZV ni
bilo urejeno, nedorečen pa je bil tudi program dela, ki naj bi ga izvajali. V
začetku devetdesetih let prejšnjega stoletja je prišlo do prvih korenitih
sprememb, ki so vplivale na sedanji položaj in dejavnost IVZ ter ZZV. Določena
je bila mreža zdravstvenih organizacij za področje javnega zdravja. 
Zakon o zdravstveni dejavnosti (Uradni list
RS, št. 23/05 - uradno prečiščeno besedilo, 15/08 - ZPacP in 23/08 - ZZDej-I; v
nadaljnjem besedilu: ZZDej) določa, da se za izvajanje dejavnosti na področju
javnega zdravja (ki je v tem zakonu opredeljena še kot socialno medicinska,
higienska, epidemiološka in zdravstveno ekološka dejavnost) za območje države ustanovi
IVZ, za območje več občin pa ZZV. 
Na podlagi teh določb je Vlada RS konec
leta 1992 z odloki o ustanovitvi tedanji Univerzitetni zavod za zdravstveno in
socialno varstvo preoblikovala v IVZ, osem območnih zavodov za socialno
medicino in higieno pa v osem ZZV, na novo pa je ustanovila še deveti ZZV Ravne
na Koroškem. 
IVZ in ZZV-ji
izvajajo socialnomedicinsko, higiensko, epidemiološko in zdravstvenoekološko
dejavnost, ki vključuje preučevanje in spremljanje zdravstvenega stanja in
drugih razmer, ki vplivajo na zdravje prebivalstva ter spremljanje izvajanja
ukrepov za odkrivanje in odpravljanje zdravju škodljivih ekoloških in drugih
dejavnikov ter ukrepov za krepitev, ohranitev in povrnitev zdravja ljudi;
pripravljanje strokovnih podlag za razvoj in organizacijo zdravstvene
dejavnosti in za učinkovito zdravstveno ekonomiko ter upravljanje pri
uresničevanju zdravstvenega varstva; strokovno izobraževalno,
znanstvenoraziskovalno in strokovno publicistično delo na tem področju;
načrtovanje, predlaganje in usklajevanje ukrepov in postopkov za napredek
zdravstvene vzgoje in zdravstvene kulture prebivalstva; sodelovanje pri
oblikovanju in izvajanju zdravstvenega in zdravstvenoekološkega informacijskega
sistema.


 
 
Regija

 
Število
prebivalcev
v regiji

 
 
Število
zaposlenih

Število
zaposlenih
za
program
javnega
zdravja

 
Delež
zaposlenih
na javnem
zdravju


CE

300.582

101

13,5

13,4


KP

141.154

56

11,3

20,2


KR

199.626

89

12,9

14,5


LJ

612.233

61

18,4

30,1


MB

319.530

248

18,7

7,6


MS

122.198

52

12,2

23,5


NG

102.667

58

10,1

17,4


NM

136.797

87

15,1

17,4


RK

73.729

17

8,3

48,8


IVZ

2.008.516

262

86,3

32,9


Skupaj

 

1031

206,7

20,1


Preglednica 3. IVZ
in ZZV po številu zaposlenih in prebivalcih v regiji v letu 2006
Sredstva za izvajanje socialnomedicinske,
higienske, epidemiološke in zdravstvenoekološke dejavnosti so zagotovljena v
državnem proračunu. IVZ in ZZV-ji vsako leto pripravijo program dela, na
podlagi katerega se med posameznim zavodom in Ministrstvom za zdravje sklene
pogodba, ki je podlaga za izplačilo proračunskih sredstev. Del sredstev
pridobijo zavodi tudi od Zavoda (storitve pri zavarovancih pri pojavu
nalezljivih bolezni in za izvajanje obveznega programa cepljenja), od drugih
zdravstvenih zavodov in zasebnikov (mikrobiološke storitve) in od storitev. Del
sredstev, pridobljenih z opravljanjem javne službe, predstavlja v zavodih od
40−90 odstotkov vseh finančnih sredstev zavoda. Druga sredstva pridobivajo
zavodi s prodajo storitev na trgu (organizacija izobraževanj, izdelava
strokovnih ocen in poročil, laboratorijske in druge storitve za podjetja in
posameznike). 
Na tržnem področju so se med regijami ter
celo med državno in območno ravnjo zabrisale meje in zavodi so si postali
konkurenti. Zaradi tega je prišlo do slabšega sodelovanja med njimi in s tem
tudi do zaostajanja v razvoju stroke ter prepočasnega uvajanja sodobnih
usmeritev in evropskih standardov. Posledica slabšega sodelovanja pa je tudi
slab pretok informacij, in sicer med državno in regionalno ravnjo ter celo med
oddelki zavodov. Še posebej skrb vzbujajoče pa je, da je premalo tudi
sodelovanja na področju skupnega programa, ki je izrazito v javnem interesu
varovanja zdravja prebivalcev.
Slika 8. Delež javne službe v IVZ in ZZV
v letu 2006
Z vstopom Republike Slovenije v EU je tudi
pri javnem zdravju prišlo do določenih sprememb, saj je Republika Slovenija zavezana,
da zagotavlja visoko raven varovanja zdravja pri oblikovanju vseh politik in
ukrepov ter spodbuja skrb za zdravje ljudi in ga krepi, preprečuje bolezni in
obvladuje mogoče nevarnosti za zdravje ljudi. Za uresničitev teh zavez
potrebujemo predvsem visokostrokoven in učinkovit sistem oziroma dejavnost
javnega zdravja. Nova strokovna spoznanja so v našem prostoru pomemben izziv in
terjajo številne spremembe na raziskovalnem, izobraževalnem in izvedbenem
področju. Ugotavlja se, da so strokovnjaki na javnozdravstvenem področju
sledili razvoju stroke deloma selektivno, saj so večjo pozornost namenjali
področjem s tržnim potencialom. 
Področje dejavnosti javnega zdravja je
treba na novo opredeliti. Ne glede na organiziranost izvajalcev je treba
izkoristiti omejene obstoječe zmogljivosti na področju javnega zdravja. Posebej
je treba preučiti nove modele organiziranosti dejavnosti javnozdravstvenega
laboratorija. 
V zadnjih letih je bilo izvedenih že več
dejavnosti za opredelitev boljše organiziranosti dejavnosti javnega zdravja.
Vsa razmišljanja so temeljila na ugotovitvah, da je dejavnost podhranjena,
majhno število strokovnjakov pa razdrobljeno in obremenjeno z rutinskimi
nalogami, ki so slabo domišljene in niso vključene v prenovljeno nacionalno
javnozdravstveno strategijo, premalo je raziskovalnega dela,
interdisciplinarnosti ter inovativnosti. Za vse to so potrebne spodbude in
zagotavljanje vzdržnega kvalitativnega in kvantitativnega razvoja na tem
področju. 
7.1.2 Ukrepi za ureditev dejavnosti
javnega zdravja 
Republika Slovenija bo opredelila mrežo
zavodov za dejavnost javnega zdravja na nacionalni in regionalni ravni ter
njihove naloge in medsebojne povezave. 
Na ravni države je treba razmisliti o
vzpostavitvi nacionalnih centrov za spremljanje in usklajevanje organiziranih
populacijskih presejalnih programov. Tak center je lahko vključen v enega od
obstoječih javnih zavodov ali pa se za te potrebe ustanovi nov center. 
Prav tako je treba ustanoviti nacionalni
center za kakovost in varnost v zdravstvu kot samostojno organizacijsko enoto
IVZ ali pa se za te potrebe ustanovi nov center. 
Glede na potrebne širitve programov javnega
zdravja je predvidena postopna rast sredstev za javno službo javnega zdravja v
naslednjih petih letih. 
7.1.2.1 Inštitut za varovanje zdravja 
Republika Slovenija bo v prihodnje usmerila
svoje delovanje v posodobitev IVZ, ki je ključna za podporo delovanju resornega
ministrstva. 
IVZ na državni ravni razvija doktrino
javnega zdravja v skladu z evropskimi in mednarodnimi usmeritvami, tako da se
izboljšujeta obveščenost in pridobivanje novih znanj s področja javnega
zdravja; razvija stabilen sistem spremljanja zdravja, opravlja naloge zbiranja
podatkov, analizira podatke o zdravstvenem stanju, organiziranosti sistema
zdravstvenega varstva, dejavnikov tveganja in vpliva determinant zdravja;
strokovno in laično javnosti seznanja s primerljivimi podatki in informacijami;
razvija zdravstveni informacijski sistem z osrednjo nacionalno informacijsko
točko ter oblikuje kakovostne in primerljive kazalnike; strokovno usklajuje
posamezna področja javnega zdravja. 
IVZ na podlagi pridobljenih podatkov in
analiz pripravlja in predlaga strokovne podlage za načrtovanje in vrednotenje
javnozdravstvenih politik in za izvajanje posameznih ukrepov. Mnogo bolj kot do
zdaj naj bo v ospredju analitičen pristop pri spremljanju podatkov in pripravi
poročil za posamezna področja. Poleg retrospektivnih analiz naj bo pozornost
usmerjena predvsem v napovedovanje trendov in predlaganje ustreznih rešitev.
IVZ mora postati središče raziskovalne dejavnosti za področje javnega zdravja v
Republiki Sloveniji. 
Pri IVZ se ustanovi nacionalni center za
kakovost in varnost v zdravstvu kot samostojno organizacijsko enoto ter okrepi
področje organizacije zdravstvenega sistema in zdravstvene ekonomike, za kar se
zagotovi prednostno financiranje. 
IVZ je nacionalni center za spremljanje in
obvladovanje nalezljivih bolezni. Zagotavlja operativno ekipo za obvladovanje
primerov nalezljivih bolezni, in sicer posamičnih primerov izbruhov ali
epidemij nalezljivih bolezni, ki ogrožajo vso državo ali imajo mednarodni pomen
ali sicer pomenijo posebno grožnjo zdravju prebivalstva. Usklajuje tudi
delovanje drugih izvajalcev, ki so vključeni v obvladovanje nalezljivih
bolezni. 
Zelo pomembna dejavnost, ki jo opravlja
IVZ, je preskrba s cepivi za izvajanje programa cepljenja, ki je pravica iz
obveznega zdravstvenega zavarovanja. IVZ skrbi za doktrino varnega cepljenja,
spremlja neželene učinke po cepljenju ter uporabi specifičnih imunoglobulinov
in je odgovoren za vodenje registra neželenih učinkov po cepljenju. 
IVZ pripravlja predloge in zagotavlja
administrativne pogoje za delovanje Komisije za cepilni program. 
IVZ je tudi osrednja ustanova, ki izvaja
ocene tveganja bioloških, kemijskih in fizikalnih dejavnikov, ki vplivajo na
zdravje v ožjem in širšem življenjskem okolju. Za učinkovito izvajanje ukrepov
pa je poleg nadzora potrebno tudi obveščanje strokovne in laične javnosti o
naravi tveganj in zato zagotavljanje rednih, hitrih in razumljivih informacij o
tveganjih za zdravje ljudi (komunikacija tveganja). Ocene tveganja, ki so
podlaga za politične in druge odločitve, so področje, na katerem bo IVZ
zagotavljal podporo različnim resorjem. 
Pomembno vlogo pri ocenah tveganja imajo
rezultati laboratorijskih analiz. Laboratorijsko podporo za uradne analize na
področju živil, pitne vode in vzorcev okolja lahko izvajajo različni
laboratoriji. V Republiki Sloveniji je smiselno razmisliti o racionalni
ureditvi laboratorijev, ki opravljajo uradni nadzor nad živili, pitno vodo,
predmeti, ki prihajajo v stik z živili, ter drugimi vzorci. Pri odločitvi o
organizaciji laboratorija je treba upoštevati usposobljenost izvajalcev,
racionalnost organizacije in spodbujati specializacije posameznih izvajalcev. 
7.1.2.2 Območni zavodi za zdravstveno varstvo 
Območni ZZV so ustanovljeni za področje več
občin. Na podlagi poznavanja zdravstvene problematike in posebnih dejavnikov,
ki so pomembni za zdravje lokalnega prebivalstva, morajo lokalnim oblastem
zagotavljati strokovna izhodišča za sprejemanje politik in ukrepov varovanja in
krepitve zdravja na lokalnih ravneh. Lahko so izvajalci različnih dejavnosti
ter povezovalci med vladnimi in nevladnimi organizacijami v skupnosti. Njihova
vloga je pomembna tudi pri zagotavljanju strokovne podpore pri pripravi,
izvajanju in vrednotenju ukrepov za izboljšanje zdravja. ZZV imajo pomembno
vlogo tudi pri oblikovanju in izvajanju lokalnih akcijskih načrtov za okolje in
zdravje ter pri spremljanju in obvladovanju nalezljivih bolezni. Za
zagotavljanje izvajanja nalog je treba okrepiti predvsem vlaganja v
izobraževanje in strokovni razvoj kadrov. 
Že pri pripravah letnih programov dela ZZV
so bile nakazane prihodnje usmeritve območnih zavodov v smislu zagotavljanja
osnovne dejavnosti v regiji, ki bi sčasoma predstavljala manjši del dejavnosti.
Osnovna dejavnost ZZV je pregled nad javnozdravstveno problematiko v regiji,
pregled nad izvajanjem preventivne dejavnosti na primarni ravni in usklajevanje
populacijskih programov za krepitev zdravja. Poleg tega naj bi se ZZV usmerjali
v razvijanje programov in dejavnosti, ki jih na podlagi razmer v regiji
ocenjujejo kot prednostne ali za katere menijo, da imajo za njihovo izvajanje
izkušnje in strokovno znanje. S tem bi neko decentralizirali posamezna
področja, ki bi jih posamezen ZZV opravljal za območje celotne Republike
Slovenije. Posamezen ZZV bi tako določil svoje prednosti (znanje, izkušnje,
kadrovske zmogljivosti) ter postal v prihodnosti center odličnosti za določeno
ožje strokovno področje za celotno Slovenijo. 
Da bi nove naloge in že sprejete obveznosti
lahko učinkovito in dobro opravili, je treba poskrbeti tudi za
prestrukturiranje dejavnosti ter s tem v zvezi tudi za dodatno izobraževanje in
usposabljanje zaposlenih. 
Da bodo ZZV lahko izvajali naloge, zaradi
katerih jih je država ustanovila, je potrebna tudi reorganizacija. Predvsem je
treba izločiti tržno dejavnost in jo ustrezno organizirati. 
Prav tako je treba na novo opredeliti
organiziranost laboratorijev za medicinsko mikrobiologijo. Zagotoviti bo treba
centralno organiziranost laboratorija, ki lahko ostane v okviru območnega ZZV,
lahko pa se dejavnost organizira tudi v okviru regionalne bolnišnice. 
Novooblikovani ZZV bodo prevzeli krovno
vlogo in imeli pregled tudi nad izvajanjem preventivnih programov na primarni
ravni zdravstvene dejavnosti. 
7.1.3 Varovanje zdravja delavcev 
V dejavnost javnega zdravja spada tudi
varovanje zdravja delavcev. Financiranje tega sistema je izključeno iz sistema
zdravstvenega zavarovanja in poteka v neposrednem pogodbenem odnosu med
delodajalcem in pooblaščenim zdravnikom specialistom medicine dela, prometa in
športa. Sama stroka medicine dela, prometa in športa se je skoraj v celoti
usmerila v preventivne zdravstvene preglede, ki ugotavljajo celotno zmožnost
delavcev za delo, torej ne le njihovo zdravstveno stanje, povezano s tveganji
na delovnem mestu, kar je bistvena razlika v primerjavi z opravljanjem te
dejavnosti v drugih državah članicah EU. 
Za ureditev stanja je treba vzpostaviti
mrežo izvajalcev, uvesti plačilni sistem storitev prek posebnega zavarovanja,
vzpostaviti učinkovit nadzor ter poenotiti informacijski sistem, katerega eden
od produktov bodo tudi učinkoviti in uporabni kazalniki zdravja delavcev. 
7.2 Javna mreža 
Javna mreža je prostorska in časovna
porazdelitev zmogljivosti javnih zdravstvenih zavodov in koncesionarjev,
vključujoč človeške, materialne, prostorske in druge vire, s katerimi država in
občine zagotavljajo prebivalcem optimalno dostopnost zdravstvenih storitev in oskrbo
z njimi na primarni, sekundarni in terciarni ravni zdravstvene dejavnosti. 
7.2.1 Opredelitev stanja 
Javna mreža je glede na raven izvajalca
razdeljena na primarno, sekundarno in terciarno. 
Na primarni ravni je in mora biti mreža čim
bliže prebivalstvu, da se omogoča hitra in enostavna dostopnost, pri čemer
upoštevamo geografsko razporeditev, razporeditev osnovnih dejavnosti primarnega
zdravstvenega varstva in ustrezno časovno dostopnost zdravstvene službe. 
Primarno raven sestavljajo dejavnosti, ki
so opredeljene v Zakonu o zdravstveni dejavnosti (Uradni list RS, št. 23/05,
15/08 in 23/08), v katerem je tudi določeno, da za mrežo na primarni ravni
skrbi občina. Glede na spremembe, ki so nastale po letu 1992, ugotavljamo, da
precejšnje število zdravstvenih domov (v nadaljnjem besedilu: ZD) nima več vseh
teh dejavnosti, ki jih opredeljuje zakon. Menimo, da je treba na novo
opredeliti osnovno enoto, ki bo skrbela in bila odgovorna za mrežo, vsekakor pa
bo moral odgovorni za mrežo upoštevati v tej resoluciji zapisana merila. Na
novo je treba opredeliti vsebino primarne ravni, pri čemer je treba prednostno
na tej ravni ohraniti službo splošne oziroma družinske medicine, zdravstvenega
varstva otrok in mladine, zdravstvenega varstva žensk ter mladinskega zobozdravstva
in zobozdravstva za odrasle. Na primarni ravni delujejo še patronaža,
ambulantna fizioterapija, medicina dela in nujna medicinska pomoč. Sestavni del
primarne ravni zdravstvene dejavnosti je tudi lekarniška dejavnost, lahko pa
tudi diagnostične dejavnosti, ki jih opravi zdravnik splošne medicine. 
Zdravstvena dejavnost na sekundarni ravni
vključuje specialistično ambulantno in bolnišnično dejavnost. 
Najvišja raven (zahtevne in redke bolezni
in stanja, raziskovanje in učenje) v zdravstveni mreži je terciarna dejavnost,
ki se opravlja v obeh univerzitetnih kliničnih centrih ter na Psihiatrični
kliniki Ljubljana, Inštitutu za rehabilitacijo RS, Inštitutu za varovanje
zdravja RS, Bolnišnici Golnik - Kliničnem oddelku za pljučne bolezni in
alergijo in na Onkološkem inštitutu v Ljubljani. 
Spremljanje, upravljanje, načrtovanje,
izvajanje in financiranje primarne, sekundarne in terciarne zdravstvene službe
potekajo ločeno. 
Število zdravstvenih delavcev na 1000
prebivalcev po statističnih regijah za leto 2004 in število zdravstvenih
delavcev na 100.000 prebivalcev v letih 1991 do 2006 za Slovenijo in EU
prikazujeta slika 9 in preglednica 4.
Slika 9. Število zdravnikov,
zobozdravnikov, farmacevtov in medicinskih sester na 1.000 prebivalcev po
statističnih regijah za leto 2004
Vir:    IVZ,
spletna stran
Preglednica 4. Število zdravnikov,
zobozdravnikov, farmacevtov in medicinskih sester na 100.000 prebivalcev v
letih 1991 do 2006 za Republiko Slovenijo in EU (števila ustrezajo
vključitvenim merilom za opredelitev kazalnikov po SZO)


Število zdravstvenih delavcev na 100.000 prebivalcev,
  1991−2006


SLOVENIJA

1991

1996

2000

2004

2005

2006


zdravniki, stopnja

207,57

213,5

216,91

231,20

234,21

235,78


zobozdravniki, stopnja

52,65

56,65

58,23

59,74

59,80

59,79


MS in ZT, stopnja

546,07

655,4

691,61

741,94

749,09

762,39


farmacevti, stopnja

 

34,35

37,88

42,46

44,43

46,81


MS, stopnja

 

 

 

174,10

180,10

185,34


ZT, stopnja

 

 

 

567,90

568,99

577,06


 


Število zdravstvenih delavcev na 100.000 prebivalcev,
  1991−2005


EU

1991

1996

2000

2004

2005

 


zdravniki, stopnja

289,47

293,6

308,18

320,62

317,76

 


zobozdravniki, stopnja

52,19

56,56

58,89

60,56

61

 


MS in ZT, stopnja

603,75

646,8

664,05

693

699,33

 


farmacevti, stopnja

62,1

68,06

72,17

71,87

 

 


Vir: Health for all
Database, WHO, 2007. BPI IVZ RS za medicinske sestre in zdravstvene tehnike od
2003-2006
Legenda:
MS – medicinske sestre
ZT – zdravstveni tehniki
Lastnosti mreže so grafično in
razpredelnično prikazane v prilogi 2 (prikazi 32 do 38). 
7.2.1.1 Primarna raven 
Zdravstvena dejavnost na primarni ravni je
dostopna vsem ljudem v lokalnem okolju brez predhodnih napotitev ali
posredovanja drugih zdravstvenih zavodov oziroma posameznikov. Zdravniki, ki
delujejo na primarni ravni, so zdravniki splošne in družinske medicine,
pediatri, specialisti šolske medicine, specialisti medicine dela, ginekologi,
zobozdravniki. Na primarni ravni je trenutno ena tretjina koncesionarjev,
večina je organizirana v samostojne prakse, ki so del sistema
javnozdravstvenega varstva. 
Pomemben del dejavnosti preventive in
zdravljenja na domu opravljajo patronažne medicinske sestre, ki so samostojne
nosilke dejavnosti. 
Po sedanji zakonodaji mrežo na primarni
ravni oblikuje in uresničuje občina. Če je v gravitacijskem območju dosedanjega
zdravstvenega doma več občin, se med seboj dogovorijo o uresničevanju mreže, da
dosežejo optimizacijo uporabe vseh virov ob zagotovljeni primerni krajevni
dostopnosti. 
Iz organizacijskih razlogov in zaradi lažje
dostopnosti prebivalstva do različnih zdravstvenih storitev je smiselno
zadržati različne dejavnosti na istem mestu (v usklajevanju z ZD in na njihovi
lokaciji) ne glede na različno zastopanost koncesionarjev oziroma zaposlenih v
javnem zdravstvenem zavodu po občinah. Pretirana drobitev izvajalcev na
različnih lokacijah objektivno omejuje dostopnost in praktičnost uporabe
določenih dejavnosti, npr. laboratorijskih in diagnostičnih storitev. 
Povprečno število opredeljenih pacientov na
zdravnika v osnovnem zdravstvu se v zadnjih letih zmanjšuje, kar bi sicer
govorilo v prid boljši preskrbljenosti prebivalstva. Ko opravimo analizo
razporejenosti teh zdravnikov po državi, se slika poslabša. V nekatere kraje je
zdravnike težko pritegniti in tam je dostopnost zdravstvene službe za
prebivalce slabša. V splošnem bo treba določiti minimalen obseg pokritosti
mreže javne zdravstvene službe, ki še zagotavlja uresničevanje pravice
državljanov do zdravstvenega varstva. Delno destimulativno vlogo ima v sedanjem
trenutku tudi dosedanji način plačevanja izvajalcev, ki spodbuja preseganje
števila opredeljenih prebivalcev na zdravnika in s tem destimulira zaposlovanje
dodatnih zdravnikov. Sedanji sistem z regresivno stopnjo plačevanja je primeren
za zdravnike z visoko glavarino (znesek, ki ga dobi zdravnik na opredeljeno
osebo). 
7.2.1.2 Sekundarna raven 
Sedanje stanje na sekundarni ravni temelji
na regijskem načelu, zato je tudi predvideno, da bo sekundarna raven po
ustanovitvi pokrajin v njihovi pristojnosti. Pri ugotavljanju zdravstvenih
zmogljivosti na sekundarni in terciarni ravni ugotavljamo, da zmogljivosti
fizično niso ločene. Glede na mednarodne primerjave menimo, da v Republiki
Sloveniji nimamo prevelike posteljne zmogljivosti. Ob demografskih spremembah
in s tem spremenjenih potrebah bo treba na novo opredeliti status bolnišnic, za
kar pa bo treba spremeniti tudi zakonodajo. 
Dejavnost je namenjena akutni in neakutni
bolnišnični obravnavi ter specialistični ambulantni dejavnosti. 
Prikaza 39 in 40 v prilogi 2 prikazujeta
bolnišnice in njihov pogodbeni obseg programa za leto 2007. Prikaz 41 prikazuje
izvajalce akutne bolnišnične obravnave po metodologiji SPP in njihov pogodbeni
obseg programa za leto 2007. Prikaz 42 pa prikazuje oceno prihodkov in odhodkov
slovenskih bolnišnic za leto 2007. 
7.2.1.3 Terciarna raven 
Terciarna raven zdravstvenega varstva
vključuje znanstvenoraziskovalno in vzgojno-izobraževalno delo za medicinsko
fakulteto in druge visoke in višje šole ter opravljanje najzahtevnejših
zdravstvenih storitev na ambulantni ali bolnišnični način, ki jih zaradi
strokovne, kadrovske, tehnološke in organizacijske zahtevnosti ni mogoče niti
ni smotrno opravljati na nižjih ravneh. Pri svoji dejavnosti terciarne ustanove
opravljajo najzahtevnejše specialistično ambulantno in bolnišnično zdravljenje,
uvajajo nove metode zdravljenja, oblikujejo smernice za diagnostiko in
zdravljenje ter z njimi seznanjajo druge bolnišnice, zdravnike in druge
zdravstvene delavce. Sodelujejo tudi z visokošolskimi zavodi in drugimi
strokovnimi organizacijami pri oblikovanju in izvajanju dodiplomskega in
podiplomskega izobraževanja. 
V preglednicah je v prikazih 39 do 42 v
prilogi 2, ki prikazujejo pogodbeni obseg programa, prikazan tudi obseg
programa pri izvajalcih, ki izvajajo tudi terciarni zdravstveni program za leto
2007. 
7.2.1.4 Opremljenost bolnišnic z drago medicinsko opremo
Preglednica 5. Opremljenost posameznih
slovenskih bolnišnic z drago medicinsko opremo

Legenda: 
PET  – naprava za pozitronsko emisijsko
tomografijo
MRI   – naprava za magnetno resonanco
CT     – naprava za računalniško tomografijo
Vir:    analiza MZ
7.2.1.5 Neakutna bolnišnična obravnava, paliativna oskrba in
dolgotrajna oskrba 
7.2.1.5.1 Neakutna bolnišnična obravnava 
Na neakutno bolnišnično obravnavo se
sprejmejo pacienti po končani akutni bolnišnični obravnavi ali pacienti, pri
katerih je potrebno nadaljevanje zdravljenja, rehabilitacija, zdravstvena nega
ali paliativna oskrba zaradi okrevanja oziroma v tistih primerih, ko je zaradi
pacientovega zdravstvenega stanja taka obravnava drugje težko izvedljiva ali ni
izvedljiva. 
Neakutna zdravstvena obravnava je področje,
ki je pomemben most med akutno obravnavo in odpustom v domače okolje ali
institucionalno varstvo v socialnem zavodu. 
Neakutna bolnišnična obravnava se
obračunava do 30 dni, daljše neakutne bolnišnične obravnave (od 31 do 45 dni)
lahko obračunavajo tisti izvajalci, ki izvajajo program podaljšanega
bolnišničnega zdravljenja (v nadaljnjem besedilu: PBZ). 
Preglednica 6. Bolnišnice, ki izvajajo
program neakutne bolnišnične obravnave in realiziracija bolnišnično oskrbnih
dni v letu 2006


Ustanova

Število storitev

Število primerov


Univerzitetni klinični center Ljubljana

45.685

6.573


Univerzitetni klinični center Maribor

14.658

3.346


Bolnišnica Golnik – KOPA

4.022

330


Onkološki inštitut Ljubljana

5.649

642


Ortopedska bolnišnica Valdoltra

5.313

1.195


Bolnišnica za ženske bolezni in porodništvo
  Postojna

490

252


Bolnišnica za ginekologijo in porodništvo
  Kranj

623

253


Bolnišnica
  za zdravljenje in rehabilitacijo kroničnih pljučnih bolnikov in podaljšano
  splošno bolnišnično nego Sežana

362

31


Bolnišnica Topolšica

2.079

193


Splošna bolnišnica Celje

10.315

1.901


Splošna bolnišnica Izola

4.514

488


Splošna bolnišnica Jesenice

4.237

174


Splošna bolnišnica Nova Gorica

4.885

658


Splošna bolnišnica Murska Sobota

5.661

74


Splošna bolnišnica Novo mesto

7.436

731


Splošna bolnišnica Trbovlje

2.398

364


Splošna bolnišnica Slovenj Gradec

6.445

578


Splošna bolnišnica Ptuj

3.170

371


Splošna bolnišnica Brežice

2.097

151


SKUPAJ

130.003

18.305


Vir:    spletna
stran ZZZS
Oblike neakutne obravnave so glede na
vsebino razdeljene v: 
-       
program podaljšanega bolnišničnega zdravljenja z rehabilitacijo , 
-       
program bolnišnične zdravstvene nege v samostojnih organizacijskih
enotah - negovalnih oddelkih, ki izpolnjuje pogoje za izvajanje programa. 
Program podaljšanega bolnišničnega
zdravljenja je namenjen tistim pacientom, ki po končani diagnostični obravnavi
in zastavljenem zdravljenju tega še ne morejo nadaljevati zunaj bolnišnice, saj
bi siceršnji prezgodnji odpust lahko povzročil pomembno poslabšanje bolezni. V
program podaljšanega bolnišničnega zdravljenja se sprejmejo ti bolniki: 
-       
bolniki, pri katerih nista več potrebni akutna diagnostika in terapija, 
-       
bolniki, ki za nadaljevanje zdravljenja ne potrebujejo zahtevnejše
diagnostike in zdravljenja, 
-       
bolniki, pri katerih se predvidevata daljše obdobje zdravljenja s
pretežno zdravstveno nego in rehabilitacija. 
Program bolnišnične zdravstvene nege je
namenjen pacientom, ki po končani akutni obravnavi potrebujejo v pretežni meri
nadaljevanje aktivnosti zdravstvene nege, fizioterapije in tudi dodatne
socialne obravnave. Program je usmerjen v: 
-       
 povečevanje sposobnosti samooskrbe; 
-       
izvajanje specifičnih aktivnosti zdravstvene nege, ki jih ni mogoče
izvajati doma ali institucionalnem varstvu; 
-       
spodbujanju aktivne vloge pacienta pri reševanju njegovih zdravstvenih
problemov; 
-       
zdravstveno vzgojni program in učenje veščin posameznika za večje
obvladovanje bolezni po odpustu; 
-       
povečanje varnosti odpusta.
Preglednica 7. Bolnišnice, ki izvajajo
program podaljšanega bolnišničnega zdravljenja, in realizacija bolnišničnih
oskrbnih dni v letu 2006


Ustanova

Število storitev

Število primerov


Bolnišnica Sežana

23.162

968


Splošna Bolnišnica Murska Sobota

3.419

43


SKUPAJ

26.581

1.011


Vir:    spletna
stran ZZZS
7.2.1.5.2 Paliativna oskrba 
Umiranje danes pogosto ni hitro. Ob
reševanju skrbi za umirajočega se je treba zavedati, da imamo vse več
starostnikov z vedno več sočasnimi kroničnimi obolenji, spremenjena je tudi
oblika današnjih družin. V sodobnem času ne živi več generacij v istem
gospodinjstvu, ampak je značilno življenje ožjih družinskih skupnosti, kjer so
starejši slej ko prej prepuščeni sami sebi. Prav zato je skrb za starejše,
bolne in umirajoče danes z ramen družine prešla na ramena širše družbe in
predvsem javnega zdravstvenega sistema. 
Paliativna oskrba za paciente z napredovalo
neozdravljivo boleznijo in njihove bližnje pomeni celostno oskrbo ne le
telesnih motečih bolezenskih znakov, kot so huda bolečina, slabost, oteženo dihanje,
utrujenost, delirij in drugih, temveč tudi oskrbo psihosocialnih in duhovnih
vidikov za doseganje čim kakovostnejšega življenja vse do smrti. V paliativno
oskrbo so vključeni vsi bolniki z napredovalo kronično neozdravljivo boleznijo
od rakavih bolnikov, bolnikov z odpovedjo organa, nevrološkimi obolenji,
psihiatričnimi obolenji, aidsom, pediatričnimi neozdravljivimi napredovalimi
boleznimi in drugi. 
Letno je okrog 20.000 smrti, od tega nekaj
več kot polovica smrti nastopi v zdravstvenih ustanovah in le slaba polovica
doma, čeprav raziskave kažejo, da si velika večina ljudi želi umreti na svojem
domu. Več kot 90 odstotkov smrti je predvidljivih po daljšem obdobju kroničnega
poteka, ki mu sledi poslabšanje. Večina umirajočih ni deležna celostne paliativne
oskrbe in jih zelo veliko med njimi trpi po nepotrebnem. Cilj dobro razvite
javnozdravstvene oskrbe je omogočiti organizirano paliativno oskrbo dovolj
zgodaj v procesu napredovale neozdravljive bolezni, kadar je le mogoče, na
bolnikovem domu. 
V Onkološkem inštitutu, Univerzitetnem
kliničnem centru v Ljubljani in Mariboru ter v večini regionalnih bolnišnic
velik del pacientov, ki potrebujejo paliativno oskrbo, oskrbijo v
protibolečinskih ambulantah in njihovih dnevnih oddelkih. 
Na primarni ravni paliativno oskrbo
izvajajo patronažno varstvo in negovalni timi v institucionalnem varstvu.
Nimamo pa organizirane mreže za podporo celostne paliativne oskrbe, ki bi z
usmerjenim izobraževanjem in dosti učinkoviteje motiviranimi hišnimi obiski
družinskih zdravnikov ter 24-urnim dežurstvom patronažne službe in negovalnih
timov omogočali, da pacienti ob koncu življenja ne bi bili po nepotrebnem
usmerjeni na urgentne oddelke bolnišnic. 
Paliativna oskrba mora biti sestavni del
celostne zdravstvene obravnave pacientov z neozdravljivimi rakavimi in
kroničnimi obolenji. Razvoj mora slediti jasnim strokovnim in organizacijskim
usmeritvam. S spodbujanjem umeščanja paliativne oskrbe v redne izobraževalne
programe in izvajanjem izobraževanja v ustanovah, ki imajo že paliativne time,
se bodo postopoma oblikovali paliativni timi na vseh ravneh. Prav tako pa je
treba doseči tudi ustrezno porazdelitev paliativnih oddelkov ali hospicev s
posteljami, ki bodo namenjeni bolnikom, pri katerih oskrba ni mogoča v domačem
okolju zaradi zahtevnosti oskrbe ali socialnih razmer. V celotnem sistemu
zdravstvenega varstva je zato treba kot prednostno opredeliti jasno
financiranje programa paliativne oskrbe. 
Zato je potrebno sprejeti nacionalni
program paliativne oskrbe, nacionalne standarde kakovosti obravnave v
paliativni oskrbi, klasifikacijo storitev v paliativni oskrbi za bolj pregledno
učinkovitost in finančno stimulacijo hišnih obiskov družinskih zdravnikov v
paliativni oskrbi, razširiti ponudbo zdravil v paliativni oskrbi in poskrbeti
za dokumentiranje in statistiko kakovosti umiranja na nacionalni ravni. 
7.2.1.5.3 Dolgotrajna oskrba 
Dolgotrajna oskrba bo s sprejetjem Zakona o
dolgotrajni oskrbi in zavarovanju za dolgotrajno oskrbo postala nova dejavnost,
ki bo tesno povezana tako z izvajanjem zdravstvenega varstva kot socialnega
varstva. Namenjena bo osebam, ki so zaradi posledic bolezni, poškodb,
invalidnosti ali splošne oslabelosti v daljšem časovnem obdobju odvisne od
pomoči drugih. Zagotavlja pomoč pri opravljanju temeljnih dnevnih opravil in
podpornih dnevnih opravilih ter storitev rehabilitacije s ciljem povečevanja
sposobnosti samooskrbe ali dolgoročnega zmanjševanja potreb po dolgotrajni
oskrbi. Je člen zagotavljanja kontinuitete v celostni obravnavi pacientov. 
7.2.1.6 Nujna medicinska pomoč 
Služba NMP je zdravstvena dejavnost, ki
zagotavlja neprekinjeno NMP in nujne reševalne prevoze poškodovanih in obolelih
oseb, ki so neposredno življenjsko ogroženi. Dejavnost je organizirana v
primarni zdravstveni dejavnosti pri posameznih zdravstvenih domovih v skladu s
pravilnikom, ki določa mrežo služb NMP v Sloveniji. Sedanja organizacija služb
NMP je opredeljena v prilogi 1 Pravilnika o službi nujne medicinske pomoči
(Uradni list RS, št. 57/07) in prikazana v prikazu 43 v prilogi 2. 
7.2.1.7 Lekarniška dejavnost 
Za zagotavljanje dostopnosti do zdravil in
lekarniških storitev so pomembna geografska in demografska merila ter fizična
dostopnost do zdravil, predvsem pa razvitost osnovne zdravstvene dejavnosti.
Razvitost lekarniške dejavnosti je predvsem odvisna od razvitosti in osnovne
zdravstvene dejavnosti ter s tem povezanih potreb prebivalstva po preskrbi z
zdravili. Z ustreznimi organizacijskimi ukrepi pa je treba zagotoviti oskrbo
prebivalstva z zdravili tudi na manj zanimivih krajih za opravljanje lekarniške
dejavnosti. 
Število lekarn v Sloveniji je razmeroma
manjše kot v drugih primerljivih državah članicah EU. Delež sredstev za
lekarniško dejavnost v odhodkih ZZZS znaša v Republiki Sloveniji 1,4 odstotka,
v drugih državah, kjer imajo maržni sistem financiranja, pa je ta višji. 
Pri določanju mreže je treba opredeliti
minimalno število lekarn, predvsem pa tudi minimalno število magistrov
farmacije glede na prebivalce oziroma na število zdravnikov območja, ki
predpisujejo zdravila na recept. Pri tem je treba bolj kot do zdaj upoštevati,
da so magistri farmacije nosilci lekarniške dejavnosti, specializirani za
farmakoterapijo, ter v tem pogledu nepogrešljiv ter enakopraven član
zdravnikovega tima. Prav zaradi tega bi bilo treba v prihodnje tudi za lekarne
skladno za razvojem mreže javne zdravstvene službe določiti mrežo javnih lekarn
in njihova gravitacijska območja . 
Stanje na področju lekarništva na dan 31.
12. 2007 prikazuje prikaz 44 v prilogi 2. 
7.2.1.8 Fizikalna in rehabilitacijska medicina 
Fizikalna in rehabilitacijska medicina (v
nadaljnjem besedilu: FRM) je samostojna zdravstvena specialnost, ki skrbi za
telesno in kognitivno delovanje, aktivnosti (tudi vedenje), sodelovanje (tudi
kakovost življenja) in prilagajanje osebnih dejavnikov in dejavnikov okolja.
Pacientom vseh starosti in z različnimi obolenji ter stanji pomaga pri
izboljšanju zdravstvenega stanja, lahko pa celo prepreči obolenje in prehitro
poslabševanje bolezni. 
Pri celostni obravnavi se uporabljajo
posebno diagnostično orodje in načini zdravljenja, tudi farmakološko in
fizikalno ter posegi na področju izobraževanja in poklicnega usposabljanja.
Delo izvajajo različni strokovnjaki, ki se vključujejo v večpoklicne time. V
okviru slovenskega modela financiranja izvajalcev zdravstvenih storitev je
rehabilitacijska oskrba zagotovljena pacientom, pri katerih je moteno telesno,
socialno in psihosocialno delovanje, z namenom izboljšanja oziroma ohranitve
ravni funkcioniranja. Organizirana naj bi bila različno na vseh ravneh od
primarne do terciarne ravni, prav tako pa tudi na pacientovem domu. 
Programe FRM bo treba prilagoditi,
razvijati in širiti glede na potrebe prebivalstva, pri čemer bo treba dati
prednost rahabilitaciji na primarni ravni. Za razvoj in oblikovanje doktrine
bodo zadolžene ustrezne terciarne ustanove. 
Pomembno vlogo pri izvajanju programov in
dejavnosti fizikalne medicine in rehabilitacije imajo v Republiki Sloveniji
tudi naravna zdravilišča. 
Preglednica 8. V javnozdravstveno mrežo
se bodo po končani specializaciji vključili zdravniki specialisti FRM po
regijah in predvidenem letu:


Ljubljana

2008

-

2


 

2009

-

3


 

2011

-

2


 

2012

-

2


Celje

2009

-

1


 

2010

-

1


 

2011

-

2


 

2012

-

1


Maribor

2011

-

1


 

2012

-

1


 

2013

-

1


Nova Gorica

2012

-

1


 

2013

-

1


Koper

2012

-

1


Krško

2012

-

1


Novo mesto

2010

-

1


Murska Sobota

2013

-

1


Ravne na Koroškem

2013

-

1


za znanega plačnika pa: 


Terme Krka Strunjan, d.o.o.

2011

-

1


Terme Olimia, d.d.

2011

-

1


Seznam zdravilišč
v Republiki Sloveniji je prikazan v prikazu 45 v prilogi 2.
7.2.1.9 Laboratorijska medicina 
Laboratorijska medicina je področje
diagnostike, ki pokriva klinično kemijo s hematologijo, transfuziologijo,
mikrobiologijo ter citologijo in histologijo. Kakovost izvedenih analiz v
laboratorijih je ključnega pomena v preventivnih presejalnih programih in
programih redne podporne diagnostike, saj bistveno pripomore k varnosti
pacienta, ter k pravilnim odločitvam glede nadaljnje obravnave pacienta. Na
kakovost poleg zanesljivih akreditiranih metod, ki omogočajo medsebojno
primerljivost rezultatov, pomembno vplivata tudi število izvedenih analiz in
zagotavljanje sistema kakovosti. Razvoj laboratorijske dejavnosti bo odvisen od
razvoja zdravstvene službe na drugih ravneh in povezan z njim. 
7.2.1.10 Zobozdravstvo 
Zobozdravstvena dejavnost je sestavni del
primarne zdravstvene dejavnosti, ki vsebuje zobozdravstveno dejavnost za otroke
in mladino, za odraslo prebivalstvo in stomatološko specialistično dejavnost.
Te zagotavljajo prebivalstvu ustrezne preventivne, kurativne in
rehabilitacijske dejavnosti. Število zobozdravniških timov v Republiki
Sloveniji je 1238, od tega je 167 čistih zasebnikov, po teh podatkih pride en
zobozdravniški tim na 1615 prebivalcev. Na tem področju so v zadnjem času
najdaljše čakalne dobe. Eden od razlogov za tako stanje je tudi epidemiološko
stanje v zobozdravstvu. 
Gibanje indeksa KEP (karies - ekstrakcija -
polnitev) kot enega od kazalnikov ustnega zdravja prikazujeta slika 10 in
preglednica 9. Podatki se nanašajo na leto 1998, ker v Republiki Sloveniji ni
uveden sistem rednega zbiranja, spremljanja in analiziranja indeksa KEP, kar je
ena od pomanjkljivosti pri razvoju te službe.
Slika 10. Povprečno število prizadetih
(KEP) zob po starostnih skupinah v Republiki Sloveniji v obdobju 1987−1998
Vir:
   Vrbič, V., Upadanje zobnega kariesa v Sloveniji v obdobju 1987−1988.
Zobozdravstveni Vestnik 1998; 53: 103-6
S slike 10 vidimo, da nam je v določenem
obdobju uspelo znižati indeks KEP, kar je posledica ustrezno izvajane
stomatološke preventive. Zaradi učinkovite preventive in dobro organiziranega
mladinske zobozdravstvene dejavnosti je bil delež otrok z neprizadetimi zobmi v
devetdesetih letih prejšnjega stoletja zelo visok v starostnih skupinah med 6
in 12 let starosti. Pri 6-letnikih jih je bilo 90 odstotkov brez zobnega
kariesa. Pri 12-letnikih je bil ta odstotek nekoliko nižji in je znašal 40
odstotkov.
Preglednica 9. Povprečno število KEP zob po
starostnih skupinah v letih 1987 – 1998


K

E

P

POVPREČNO
  ŠT.
ZOB
  S KEP


Starost

1987

1993

1998

1987

1993

1998

1987

1993

1998

1987

1993

1998


6

0,2

0,2

0,1

0

0

0

0,1

0

0,1

0,3

0,2

0,2


12

1,3

0,8

0,3

1,3

0,2

0,1

3,5

1,6

1,4

5,1

2,6

1,8


15

3

1,7

1,1

0,7

0,2

0,2

6,5

3,7

3

10,2

5,6

4,3


18

3,1

1,6

1,4

1

0,5

0,2

8,8

6,7

5,4

12,9

8,8

7,4


35-44

2,6

1,7

0,9

8,7

6,8

5,2

9,2

10,5

8,6

20,5

19

14,7


65 +

1,6

0,9

0,6

22,5

24,3

19,2

2,9

2,6

2,7

27

27,8

22,5


Vir:    Vrbič,
V., Upadanje zobnega kariesa v Sloveniji v obdobju 1987-1988. Zobozdravstveni
Vestnik 1998; 53: 103-6
Primerjava z državami EU (prikaz 46 v
prilogi 2) nam kaže, da smo v Republiki Sloveniji pri ustnem zdravju kljub
obsežni in organizirani stomatološki preventivi po višini indeksa KEP
zaostajali za večino držav EU. Čeprav nimamo novejših podatkov, lahko z veliko
gotovostjo ocenjujemo, da se stanje v zadnjih letih ni izboljšalo ali da se je
skoraj gotovo še poslabšalo. 
Še slabše kot pri mladini je bilo ustno
zdravje pri odraslih (prikaz 47 v prilogi 2). V obdobju 1987-1998 je bilo med
odraslimi v starosti od 25-64 let 4 odstotke oseb brez zob. Pri starejših od 65
let je delež oseb brez zob 16 odstotkov. Prevalenca oseb brez zob se z leti
povečuje. Več kot dve tretjini oseb brez zob sta v starejši starostni skupini
nad 65 let. Prav tako se brezzobost povezuje s socialnim in ekonomskim statusom
ljudi (prikaz 48 v prilogi 2). 
Pogostost in stopnjo obzobnih bolezni
ocenjujemo s skupnostnim indeksom potreb po parodontalnem zdravljenju. Znotraj
starostne skupine med 25 do 75 let le 0,7 odstotka ohrani zdrava obzobna tkiva,
krvavitev kot najslabše stanje je prisotna pri 5,4 odstotka oseb, zobni kamen
pri 34,2 odstotka oseb, plitvi in globoki obzobni žepi pa pri 32,3 odstotka in
27,3 odstotka. 
Na ustno zdravje zelo vpliva vedenjski slog
posameznika, zlasti redno in pravilno čiščenje zob ter ustrezna prehrana.
Predvsem ustna higiena je področje, na katerem bi lahko bistveno več naredili
za zdravo zobovje in s tem za lastno zdravje nasploh (prikaz 49 v prilogi 2).
Kar 53,7 odstotka odraslih si umiva zobe enkrat ali manj kot enkrat na dan.
Tako stanje kaže na veliko potrebo po krepitvi ustnega zdravja pri odraslih. 
7.2.1.11 Transfuzijska medicina 
Transfuzijska služba zagotavlja nemoteno
preskrbo z varnimi in kakovostnimi krvnimi pripravki v skladu z razvojem
stroke. Dejavnost krvodajalstva in same transfuzijske službe je v Sloveniji
organizirana dobro. Kljub temu se bo v prihodnjih letih transfuzijski oddelki reorganizirali
skladno z Zakonom o preskrbi s krvjo (Uradni list RS, št. 104/06; ZPKrv-1), s
čimer bomo zagotovili urejenost področja skladno z direktivo EU ter upoštevali
tudi ekonomsko racionalnost. 
7.2.1.12 Zdravstveno varstvo invalidov 
Zdravstveno varstvo invalidov v Republiki
Sloveniji je razmeroma dobro urejeno na vseh treh ravneh zdravstvene
dejavnosti. 
7.2.2 Ukrepi za ureditev mreže 
Zaradi pričakovanih demografskih sprememb
in epidemiološkega prehoda je treba temu ustrezno načrtovati delo in postavljati
prednostne naloge na primarni in sekundarni ravni. Da bi omogočili neprekinjeno
in celovito obravnavo in s tem večjo kakovost ter večje zadovoljstvo pacientov
in izvajalcev, je treba vzpostaviti razmere za timsko delo in tesno sodelovanje
med izvajalci zdravstvenih storitev na vseh ravneh. Skladno s tem je treba
takoj začeti reorganizacijo zdravstvenih zavodov in dejavnosti, ki morajo
uvesti procesno obravnavo pacientov na podlagi opredeljenih in integriranih
kliničnih poti in smernic ter zagotoviti ustrezno informacijsko podporo in
izboljšati komuniciranje. Vsi ti ukrepi bodo v veliki meri zabrisali meje in
pregrade med primarno, sekundarno in terciarno ravnjo ter med posameznimi
bolnišničnimi oddelki in bolnišnicami. Pri reorganizaciji dela je treba predvideti
potrebo po ponovni opredelitvi dela v timih zdravstvenih delavcev in v skladu z
usposobljenostjo in možnostjo prenesti določene delovne naloge in pristojnosti
tudi na medicinske sestre ter druge zdravstvene delavce, kar bo omogočilo
racionalnejšo porabo sredstev. Uvrščanje novih metod diagnostike in zdravljenja
ter širjenje v terciarnih ustanovah že uveljavljenih in sprejetih metod na
sekundarno in s sekundarne na primarno raven je treba urediti skladno s
strokovnimi medicinskimi in ekonomskimi utemeljitvami, ki bodo temeljile na
metodologiji ocene uspehov in učinkov (Health Technoolgy Assesment). Vsekakor
je treb zaradi koristi pacientov in ekonomskih razlogov preprečiti preveliko
drobljenje zdravstvenih storitev na preveč izvajalcev. 
Kriteriji za mrežo zdravstvene službe so
podlaga za ustrezno prilagajanje dejavnosti potrebam oziroma zahtevam za enako
dostopnost do zdravstvenih storitev ter tudi za financiranje v okviru javnih
financ. Država in občine kot ustanoviteljice oziroma odgovorne za javno mrežo
bodo poleg meril za mrežo upoštevale v enaki meri razpoložljive finančne vire,
določene s predpisi s področja javnih financ. Podlaga za določanje javne mreže
bo tudi delitev dela med primarno, sekundarno in terciarno ravnjo zdravstvenih
dejavnosti. Slednja bo tudi ena izmed podlag za financiranje izvajalcev iz
javnih sredstev. 
7.2.2.1 Primarna raven 
ZD ima vlogo usklajevalca in pomembnega
izvajalca zdravstvene dejavnosti na primarni ravni, in sicer za področje, za
katero je ustanovljen, in v sodelovanju s koncesionarji. Ti se bodo vključevali
v izvajanje programa zdravstvenih storitev primarne ravni s tem, da bodo
opravljali naloge, ki za to raven izhajajo iz delitve dela - od izvajanja
preventive, zagotavljanja neprekinjenega zdravstvenega varstva, vključno z
medsebojnim nadomeščanjem, skupne uporabe določenih virov in drugih oblik
sodelovanja z ZD. 
Občina oziroma občine (če jih je več na
področju sedanjega ZD) morajo zagotoviti ustrezna vlaganja in pogoje za
nemoteno in uspešno delo ZD in koncesionarjev. Za slednje bodo s sklepanjem
koncesijskih pogodb jasno opredelili dosledno vključevanje v izvajanje programa
zdravstvenih storitev na primarni ravni in sodelovanje z zdravstvenimi domovi
območja, na katerih delajo. To se nanaša tudi na specialiste, ki delajo na
primarni ravni, s čimer bo prebivalstvu zagotovljena ustrezna zdravstvena
oskrba. Zaradi pravice do enake dostopnosti do specialista je treba določiti
tudi pogoje za enakovredno vključevanje in usklajevanje dela vseh specialistov
(zaposlenih v ZD in koncesionarjev), ki so vključeni v delo na primarni ravni.
Preventiva je še posebej pomembno področje dela primarne ravni in mora biti
glede na dogovore v pogodbah izvedena v celoti. 
Zaposleni v ZD in koncesionarji, ki
delujejo na primarni ravni, morajo biti nagrajeni skladno z rezultati dela.
Plačevanje storitev mora zagotavljati tudi strokovni razvoj. 
ZD, ki v sodelovanju s koncesionarji
zagotavljajo neprekinjeno zdravstveno varstvo, so vključeni v pripravo in
izvajanje nacionalnih načrtov za obvladovanje razmer ob velikih naravnih
nesrečah, epidemijah in drugih izrednih razmerah, izvajajo tudi NMP na javnih
prireditvah in so npr. učne ustanove zdravstvenih delavcev in sodelavcev. 
Občinam kot lastnicam in ustanoviteljicam
ZD se priporoča, da koncesionarjem zagotovijo enako možnost delovanja v
prostorih ZD in da bodo pri tem najemnine za prostore take, da bodo krile
stroške vzdrževanja oziroma skupne vzdrževalne stroške. Taki ukrepi so smiselni
zaradi boljše dostopnosti do zdravstvenih storitev na enem mestu za vse
prebivalstvo in učinkov ekonomije obsega. Nadaljnje geografsko razprševanje
mreže razen v primerih, ko je to nedvomno v prid dostopnosti prebivalstva, ni
smiselno. 
Občine naj z ukrepi spodbujajo delo
zdravnikov in drugih zdravstvenih delavcev na področjih, na katerih je
zanimanje za delo zdravstvenih delavcev zmanjšano. Država naj v proračunu
opredeli sredstva za spodbude zaposlovanju in jih skladno s potrebami dodeli
občinam za tovrstne namene. Zdravnikom in patronažnim medicinskim sestram na
odročnih območjih je treba omogočiti prednostni dostop do strokovnega
izpopolnjevanja, da jih oddaljenost od centrov znanja ne bo ovirala pri
njihovem strokovnem razvoju. 
Zaradi demografskih sprememb je potrebno
sprejeti Zakon o dolgotrajni oskrbi in zavarovanju za dolgotrajno oskrbo, ki bo
urejeval to področje dejavnosti. Mreža patronažne službe se bo povečevala s
potrebami, ob sočasnem uvajanju razširjenih timov za zdravstveno nego in oskrbo
na domu. Patronažna medicinska sestra usklajuje delo s službami v zdravstvenem
domu, je v stalnem stiku z družinskim zdravnikom, s službami na sekundarni in
terciarni ravni zdravstvene dejavnosti in drugimi službami, kot so centri za
socialno delo idr. 
IVZ bo tekoče bodo spremljal demografske in
zdravstvene potrebe prebivalstva ter zemljepisne in prometne posebnosti
območij. To bo podlaga za dopolnjevanje kadrovskih, prostorskih in materialnih
možnosti, ki naj med področji načrtovanja (upravnimi enotami, pokrajinami) ne
bi nihale za več kot 5 ali 10 odstotkov. 
Merila za
določitev javne mreže na primarni ravni 
I.      
Razpoložljivost javne mreže za prebivalstvo 
•  
Demografska merila (element potreb po storitvah) 
o 
starostna struktura (število in čas obiskov po starostni
strukturi), 
o 
spol. 
•  
Fizična dostopnost − geografsko merilo 
o 
delež in število občanov, ki so oddaljeni od
najbližjega izvajalca nad dopustno mejo, 
o 
delež in število občanov, ki so oddaljeni od
najbližjega izvajalca s polnim obratovalnim časom nad dopustno mejo, 
o 
delež in število občanov, ki so oddaljeni od
najbližjega izvajalca dežurne službe nad dopustno mejo, 
o 
gravitacijsko območje. 
•  
Razpoložljivost zdravnikov za občane 
o 
standardizirana glavarina za opredeljene
občane, 
o 
povprečna razpoložljivost ordinacijskega časa
za obiske občanov pri zdravniku oziroma drugem zdravstvenem sodelavcu, 
o 
število opredeljenih na zdravnike (glavarina na
zdravnika), ki jih obiskujejo občani, 
o 
delež opredeljenih prebivalcev v občinah in
število neopredeljenih. 
II.     
Relativne in absolutne potrebe po novih zdravnikih 
o 
dejansko število zdravnikov za opredeljene
občane, 
o 
količniki. 
III.   
Potrebe po zdravnikih v prihodnosti glede na upokojitve in kaj
pomenijo upokojitve za mrežo 
o 
količniki opredeljenih občanov, 
o 
absolutno in relativno zmanjšanje števila
zdravnikov zaradi upokojitev. 
V prihodnje je treba krepiti vlogo
družinskega zdravnika ter patronažnih in drugih medicinskih sester. Omogočiti
jim je treba stalno usposabljanje za spremljanje napredka v stroki in
prilagajanje novim razmeram, ki nastajajo zaradi staranja prebivalstva.
Zdravniki specialisti družinske medicine potrebujejo kratke in usmerjene
programe z različnih področij, kot so medicina dela, pulmologija, pediatrija,
diabetologija, geriatrija idr. Z ustrezno organizacijo dela je treba prenesti
večji del nalog kot do zdaj na medicinske sestre, zlasti na področju
preventive. Nujno je treba uvesti elektronske zdravstvene kartone in
informatiko ter doseči elektronsko povezavo vseh ravni zdravstvene oskrbe. Ob
tem je treba vpeljati tudi vrednotenje e-storitev in tudi telefonskih posvetov.
Za usklajevanje in razvoj medicinske stroke na primarni ravni je treba
vzpostaviti inštitut za družinsko medicino kot osrednjo ustanovo, ki bo
usmerjala in nadzorovala kakovost in razvoj družinske medicine. Za vlaganje v
razvoj zdravstvene informatike bodo poleg izvajalcev in plačnikov storitev
pristojni tudi ustanovitelji zdravstvenih zavodov. 
Merilo glavarine
ob trenutnem stanju kadra na področju zdravstva je: 
•      za dejavnost družinske medicine − 1800
prebivalcev na en zdravstveni tim je sedanje povprečno število, ki je potrebno
za osnovno preskrbljenost prebivalstva z zdravstvenimi storitvami (upoštevajoč
trenutno povprečje vpisanih občanov na zdravniški tim in 2 odstotka
neopredeljenih oseb). Za pokrivanje (še) neopredeljenih oseb bi potrebovali še
20 dodatnih zdravnikov specialistov družinske medicine. Pod posebnimi pogoji se
dopušča odstopanje od ciljnega števila, in sicer: 
o 
na demografsko ogroženih območjih je ciljno
število lahko nižje, do 1200 prebivalcev na en zdravniški tim, pri čemer prejme
izvajalec zaradi posebnih pogojev dela plačilo, ki je enako, kot če bi dosegel
ciljno število 1800 prebivalcev; 
o 
na območjih z veliko zgoščenostjo prebivalstva
je ciljno število lahko višje, do 2500 prebivalcev na en zdravniški tim, pri
čemer prejme izvajalec zaradi posebnih pogojev dela plačilo, ki ustreza številu
prebivalcev, ki ga tim obravnava, vendar plačilo ne more biti višje kot za
obravnavo 2500 prebivalcev; 
•      za dejavnost zdravstvenega varstva otrok
in mladostnikov - 850 otrok na pediatra v primerih, ko je organizirano
zdravstveno varstvo otrok 0−6 let starosti, 1400 otrok na pediatra (ali
šolskega zdravnika) v primerih organiziranosti zdravstvenega varstva otrok 0−19
let (nekdanji bivalentni dispanzer) in 1700 otrok na pediatra (ali šolskega
zdravnika) v primerih organiziranosti zdravstvenega varstva za šolske otroke in
mladostnike 6−19 let starosti; 
•      za dejavnost zdravstvenega varstva žensk
- 5500 žensk od 13. leta dalje na ginekologa v dejavnosti ne glede na lokacijo
izvajanja dejavnosti (upoštevajoč trenutno število opredeljenih žensk na tim in
23,5 odstotka neopredeljenih žensk); za pokrivanje še neopredeljenih žensk bi
za zagotovitev enake dostopnosti, kot jo imajo opredeljene danes, potrebovali
še 31 dodatnih ginekologov za zdravstveno varstvo žensk; 
•      za dejavnost zobozdravstva - 2500 oseb
na doktorja dentalne medicine za prebivalce nad 19 let starosti (upoštevajoč
trenutno število opredeljenih oseb in 20,7 odstotka neopredeljenih); 1300 otrok
in mladostnikov na doktorja dentalne medicine v dejavnosti otroškega in
mladinskega zobozdravstva (kar vključuje število opredeljenih otrok in mladine
ter 25,6 odstotka neopredeljenih otrok in mladine); za pokrivanje še
neopredeljenih odraslih bi potrebovali še 130 zobozdravnikov in 71
zobozdravnikov za otroke in mladino; 
•      za dejavnost patronažne službe - 2500
oseb na eno patronažno medicinsko sestro in 5000 oseb na enega zdravstvenega
tehnika. Za področje dolgotrajne oskrbe bodo kadrovski kriteriji določeni v
Zakonu o dolgotrajni oskrbi in zavarovanju za dolgotrajno oskrbo, za področje
paliativne oskrbe pa v nacionalnem planu o paliativni oskrbi. 
Pri vseh izvajalcih zdravstvenega varstva
je treba predvideti specializacije, ki bodo zadovoljile spremenjene družbene
potrebe in sledile razvoju posameznih profesionalnih področij. Predvideti je
treba tudi nove profile - usklajevalce odpusta, zdravstvene obravnave idr. 
Pri vseh naštetih merilih velja, da so
sprejemljiva odstopanja navzgor in navzdol za 10 odstotkov in v teh primerih ni
treba ukrepati z dodatnim zaposlovanjem oziroma z dodatnim angažiranjem kadra
oziroma ni mogoče govoriti o presežku kadra. 
Omenjena merila preskrbljenosti z
zdravstvenim timom veljajo za dodeljevanje novih koncesij ali za obravnavanje
vlog za širjenje števila timov v javnih zdravstvenih zavodih na področju
primarnega zdravstvenega varstva. 
Posamezne koncesije ni mogoče razpisati za
obseg, ki je manjši kot polovica predvidene glavarine v posamezni stroki
oziroma dejavnosti. 
V občinah z majhnim številom prebivalstva
lahko en tim oskrbuje prebivalstvo iz več različnih občin, saj ni smotrno, da
bi mrežo drobili na zelo majhne enote, v katerih bi težko zagotavljali
pokritost, in še to le z delnim angažiranjem kadra (občine z manj kot 900
prebivalci). 
Merila za določitve demografsko ogroženih
območij se vsako leto oblikujejo glede na indeks razvitosti v skladu s Sklepom
o določitvi razvitosti občin za določeno leto, ki ga potrdi Vlada RS, in se
uporabljajo za določanje posebnih ugodnejših pogojev za izpolnjevanje meril za
polne glavarine, tako kot je navedeno zgoraj. 
Stanje leta 2013 v primerjavi s stanjem konec leta 2007 
Ocenjuje se, da se bo stanje leta 2013 v
primerjavi s koncem leta 2007 izboljšalo na račun novega kadra, ki bo vstopil v
zdravstveno dejavnost na primarni ravni. To temelji na projekcijah, ki kažejo
na realno povečanje števila zdravnikov v Republiki Sloveniji v tem obdobju.
Projekcije temeljijo izključno na demografskih značilnostih populacije ključnih
zdravstvenih poklicev. Ne kažejo morebitnega povečanja na račun pridobitve
dodatnih kadrov iz drugih oziroma sosednjih držav. Poleg tega bo do izboljšanja
glede na sedanje stanje prišlo tudi zato, ker bomo izboljšali pokritost s
kadrom v tistih okoljih, v kateri kronično primanjkuje zdravnikov. Po oceni bo
v primarno zdravstveno varstvo vstopil sorazmerno enak delež zdravnikov, kot
jih bo v celoten zdravstveni sistem, kar pomeni, da bi se število nosilcev
povečalo za okrog 10 odstotkov. Ob tem je treba poudariti, da bi 5-odstotno
izboljšanje glede na sedanje stanje prinesli že uvajanje zdravnikov v vsa
deficitarna okolja in izboljšanje dostopnosti v teh. Skupaj bi to pomenilo, da
bi se v dejavnostih primarnega zdravstvenega varstva dodatno zaposlilo 130
zdravnikov, od teh 90 specialistov družinske medicine, 25 pediatrov in 15
ginekologov. 
V zobozdravstvu je položaj drugačen, saj je
priliv z Odseka za dentalno medicino Medicinske fakultete v Ljubljani razmeroma
majhen in se bo nekoliko povečal šele po letu 2013 zaradi povečanja vpisa od
študijskega leta 2006/07 dalje. Vseeno je pričakovati, da se bo skupno število
zobozdravnikov povečalo za 5 odstotkov na približno 1300. To pa ne bo bistveno
razbremenilo sedanjega položaja, v katerem na enega zobozdravnika gravitira
razmeroma veliko število zavarovancev in je dobra petina zavarovancev brez
izbranega zobozdravnika, kar pomeni nepokrite potrebe po zobozdravstvenem
varstvu. Še posebej je to pereče v otroškem in mladinskem zobozdravstvu. 
7.2.2.2 Sekundarna raven 
Stopnja napotitev s primarne ravni
zdravstvenega varstva na sekundarni specialistični ambulantni del je odvisna od
starostne strukture prebivalstva, znanja in izkušenosti napotnega zdravnika,
sprejetih smernic obravnave pacienta na primarni ravni ter zahtevnosti
pacientov. Z boljšo oskrbo na primarni ravni naj bi se celo nekoliko znižala.
Podlaga za to je izboljšanje možnosti za delo na primarni ravni, kar je deloma
povezano z boljšo kadrovsko zasedenostjo. Povečanje zaupanja v delo družinskega
zdravnika, kar je pri tem pomembno, je mogoče ob znanju, ki ga mora imeti zdravnik,
doseči s povečanjem razpoložljivega časa, ki ga ima na razpolago zdravnik,
sposobnostjo komuniciranja, zdravnikovo zbranostjo pri razgovoru in njegovo
sposobnostjo obveščanja pacienta). Uveljaviti je treba načelo, da se napotitev
s primarne ravni na sekundarno lahko opravi, ko so izčrpane diagnostične in
terapevtske možnosti na primarni ravni. Posebna merila pripravijo strokovna
združenja. 
Zahtevnost obravnav (in s tem stroški) se
bo s staranjem prebivalstva povečevala (4,5-krat za osebe, starejše od 65 let,
in 6-krat za osebe nad 80 let). Število obravnav v akutni bolnišnici bo
naraščalo med 2 in 3 odstotki letno. 
Zaradi sprememb pri obravnavi pacientov bo
treba nameniti vse več zmogljivosti (tudi v bolnišnicah) za ambulantno
specialistično dejavnost. Ne glede na to, kje se bo izvajala sekundarna
zdravstvena dejavnost, bo treba povsod zagotoviti kakovostno in varno oskrbo
pacientov. Na oddelkih bolnišnic bo treba v naslednjem 5-letnem obdobju
opraviti najmanj dvakratno samoocenjevanje ter akreditacijo, ki jo bo opravil
zunanji presojevalec. Sprejeti je treba zakon o izpolnjevanju pogojev kakovosti
in varnosti dela v zdravstvu, vključno s standardiziranimi in med bolnišnicami
primerljivimi poročili o kakovosti dela v bolnišnicah. V prihodnje naj bi bila
ta poročila bistven element odločanja o nadaljnjem obstoju oddelka ali celo
bolnišnice. 
Pri postavljanju mreže na ambulanti
specialistični ravni je treba zagotoviti vključevanje ambulantnih specialistov
v delo bolnišnice. Brez dela v dežurni službi in rednega občasnega vključevanja
v delo bolnišnice ne bo mogoče dobiti koncesije za ambulantno specialistično
dejavnost. 
Ker se zmogljivosti izvajalcev v javni
mreži na sekundarni ravni ne bodo večale v zadostni meri, se bo delež zasebnih
izvajalcev koncesionarjev in izvajalcev v javno-zasebnem partnerstvu povečeval,
vendar bo ob tem treba upoštevati omejene kadrovske zmogljivosti. 
Na področju bolnišničnih izvajalcev se bo
uveljavilo načelo specializacije in s tem združevanja več manjših istovrstnih
enot v večji oddelek v eni bolnišnici. Bolniški oddelki, ki ne bodo
zagotavljali delovanja službe z zdravniki in drugim zdravstvenim osebjem
neprekinjeno 24 ur dnevno za potrebe dejavnosti in NMP, ne bodo zagotavljali
kakovosti in varnosti zdravstvenih storitev in ne bodo zagotavljali
gospodarnosti delovanja z vidika ekonomije obsega, se bodo morali združiti v
večji oddelek druge bližnje bolnišnice, v manjši bolnišnici pa organizirati
delo samo ambulantno. 
Število zdravstvenih delavcev in sodelavcev
bo naraščalo približno 2 odstotka letno, vendar šele po letu 2010. Število
upravno-tehničnega osebja bo ostajalo številčno enako ali celo upadlo do 1
odstotka letno. 
Podporne dejavnosti bolnišnic
(upravno-tehnične dejavnosti) se bodo pogosteje oddajale zunanjim izvajalcem
(t.i. outsourcing) ali opravljale v obliki javno-zasebnega partnerstva. 
Merila za določanje javne mreže na sekundarni bolnišnični ravni
so: 
•      zagotavljanje 24-urnega delovanja bolnišnice,
službe ali oddelka z ustreznim številom zdravstvenega osebja, vključno z
zagotavljanjem NMP; 
•      zagotavljanje kakovosti in varnosti izvajanja
zdravstvenih storitev s pomočjo sistema celovite kakovosti in dovolj velikega
števila podobnih ali istovrstnih primerov bolezenskih stanj (merila opredelijo
strokovna združenja); 
•      najmanjše mogoče število obravnavanih
pacientov, ki zagotavlja ustrezno kakovost in ekonomsko upravičenost
opravljanja dejavnosti; 
•      število hospitaliziranih pacientov oziroma
ambulantno obravnavanih pacientov (na 1000 prebivalcev) območja v posamezni
specialnosti, povprečno število pacientov, ki jih lahko letno obravnava en
zdravniški tim; 
•      velikost gravitacijskega območja; 
•      velikost čakalnih vrst za zdravstvene
storitve. 
Merilo za mrežo
ambulantne specialistične dejavnosti je: 
-       
nesprejemljiva čakalna doba ob jasno opredeljenih pravilih o delitvi
dela med primarno in sekundarno ravnjo zdravstvenega varstva. 
Za sistem celovite kakovosti bo treba
pripraviti poseben predpis. 
7.2.2.3 Terciarna raven 
Program (vrsto, količino in vrednost)
terciarne ravni zdravstvenega varstva je treba opredeliti za vsakega izvajalca
posebej letno z načrtom. Program se bo izvajalcem plačeval skladno z načrtom in
realizacijo. 
Terciarna zdravstvena dejavnost se skladno
z zakonom ne more opravljati zasebno, mogoče pa bodo nekatere oblike
sodelovanja v javno-zasebnem partnerstvu. 
Merila za
določanje mreže na terciarni ravni so: 
•      celovitost obravnave pacienta in
multidisciplinarnost z vidika timske obravnave različnih medicinskih
strokovnjakov, laboratorijske, radiološke in druge obravnave; 
•      sposobnosti obravnave najtežjih in redkih
bolezenskih stanj; 
•      kliničnost oddelkov ter povezanost z
medicinskimi fakultetami in drugimi visokošolskimi ustanovami; 
•      raziskovalna in učna dejavnost ter mednarodno
strokovno in znanstveno sodelovanje; 
•      zagotavljanje sistema celovite kakovosti in
varnosti; 
•      spremljanje nacionalnih čakalnih vrst za
zdravstvene obravnave, registrov in evidenc, potrebnih za spremljanje
zdravstvenega stanja prebivalstva; 
•      zadovoljevanje potreb po terciarnem
zdravstvenem varstvu za vsaj 0,5 milijona prebivalcev. 
7.2.2.4 Draga medicinska oprema 
Treba je izboljšati opremljenost slovenskih
bolnišnic z drago medicinsko opremo, za kar bo izvedena posebna študija. Cilj
do leta 2013 je povečati število drage medicinske opreme, tako da bi imeli
skupno vsaj 2 napravi PET, 20 naprav MRI in 30 naprav CT, vendar bo dokončno
število potrebnih naprav določeno na podlagi izsledkov študije. 
7.2.2.5 Neakutna bolnišnična obravnava 
Zaradi staranja prebivalstva in s tem
povezano višjo stopnjo odvisnosti starejših od pomoči drugih, vse krajšim časom
bivanja pacientov v bolnišnici zaradi akutne obravnave in vse zahtevnejšo
zdravstveno nego tako kroničnih kot tudi bolnikov z rakom, bo potrebno povečati
zmogljivosti negovalnih oddelkov bolnišnic ter dolgotrajne oskrbe v
institucijah in na domu. 
Za obravnavo pacientov, ki potrebujejo
podaljšano bolnišnično zdravljenje, zdravstvo nego in paliativno oskrbo, je
potrebno ustanoviti multidisciplinarne time, ki jih bodo sestavljali zdravnik,
dilomirana medicinska sestra, zdravstveni tehnik, socialni delavec,
fizioterapevt, delovni terapevt, dietetik in psiholog. Nujno je treba
ustanoviti nove negovalne bolnišnice in paliativne oddelke v bolnišnicah ter
preskrbeti sredstva za njihovo delovanje. Cilj za obdobje 2008 do 2013 je, da
bi dobili v vsaki pokrajini vsaj eno negovalno enoto s paliativnim oddelkom in
ustanovili vsaj pet negovalnih bolnišnic na območju celotne Slovenije. 
7.2.2.6 Nujna medicinska pomoč 
Cilj razvoja dejavnosti NMP do leta 2013 je
približevanje optimalni organiziranosti, kar pomeni čim enakomernejši razvoj
dejavnosti NMP na območju celotne države, ki bo zagotavljal približno enako
možnost preživetja ob morebitni življenjski ogroženosti ali poškodbi pacientov.
Dejavnost NMP je namenjena izvajanju nujnih
ukrepov zdravstvene ekipe pri osebi, ki je zaradi poškodbe ali bolezni
neposredno življenjsko ogrožena oziroma pri kateri bi glede na zdravstveno
stanje v kratkem lahko prišlo do take ogroženosti. Zato je to dejavnost v
srednjeročnem obdobju do leta 2013 treba organizirati skladno z razvojem
zdravstvenega varstva, novimi spoznanji na področju urgentne medicine ter
razvojem tehnične opreme in informacijske tehnologije. Pri tem se upoštevajo
tudi podatki o stanju zdravstvene ogroženosti prebivalstva, podatki o vrsti in
obsegu nesreč v prometu, pri delu in podobne dejavniki ter dejanske možnosti,
ki jih ima država pri oblikovanju kadrovskih in finančnih virov za
zagotavljanje te dejavnosti. 
Za izdelavo potrebnega programa razvoja
dejavnosti je treba izdelati pregled trenutnega stanja dejavnosti. Pri pregledu
stanja je treba upoštevati podatke iz poročil služb NMP in jih bo mogoče
uporabiti kot eno od podlag za pripravo izhodišč. Pri izdelavi pregleda stanja
je treba upoštevati kadrovsko zasedenost ekip, ki izvajajo službo NMP (število,
izobrazba, usposobljenost), način in obseg financiranja te službe,
infrastrukturo in opremo (vrsta opreme, starost, uporabnost). 
Na podlagi kakovostne analize stanja in
trendov (analiza dosedanjih ukrepov enot NMP, število poškodb in bolezni, ki
ogrožajo življenje, starostne strukture in podobnih) bo v sodelovanju s
strokovnjaki na področju urgentne medicine (primarna in sekundarna raven) treba
pripraviti smernice in standarde, ki bodo zagotavljali enakomeren razvoj
dejavnosti. Za celotno državo bodo zato izdelana nova merila za oblikovanje
mreže služb NMP na primarni ravni ter izdelane smernice razvoja NMP na
sekundarni ravni v skladu s sprejetimi zakonskimi in drugimi predpisi. 
Za zagotavljanje optimalne organiziranosti
dejavnosti NMP bo treba preučiti možnosti za vzpostavitev drugih potrebnih
spremljajočih služb. To pomeni, da bo treba urediti področje služb NMP,
helikoptersko NMP, dispečersko službo in reševalne prevoze v povezavi z že
sprejetimi usmeritvami gradnje urgentnih centrov. 
Sprejeta sta tudi že nova specializacija za
zdravnika specialista urgentne medicine in izobraževanje drugih zdravstvenih
sodelavcev za specializacijo na področjih dela NMP. 
K pospešenemu razvoju urgentne medicine bo
pripomoglo tudi to, da se v obdobju 2008-2013 predvidevata gradnja in predaja
namenu novih ali prenovljenih urgentnih centrov, ki bodo sestavni del UKC
Ljubljana, UKC Maribor in regijskih bolnišnic. Tak center je stičišče
predbolnišnične in bolnišnične nujne pomoči in zagotavlja, da bo bolnik, ki je
življenjsko ogrožen, optimalno obravnavan, saj bo pri obravnavi sodelovala
skupina zdravnikov različnih medicinskih strok. 
Pri organizaciji in delovanju urgentnih
centrov bo ministrstvo sodelovalo pri pripravi smernic in doktrin razvoja, pri
katerih se bo upošteval nadaljnji razvoj enot NMP na primarni ravni. Te so
temeljnega pomena za pravočasno ukrepanje ob življenjski ogroženosti pacientov
ali poškodovancev, ki so dejansko najbolj oddaljeni od organiziranih centrov.
Ob tem bo prav tako potrebno sodelovanje pri razvoju in povezovanju vseh
organizacijskih oblik delovanja NMP na vseh ravneh, da bo država lahko
zagotavljala približno enake možnosti preživetja življenjsko ogroženih
pacientov ali poškodovancev na območju celotne države. 
Za približevanje cilju bo država zagotovila
tudi nadzorovanje delovanja služb NMP na vseh ravneh. Nadzorovanje bo
vključevalo strokovni, organizacijski, pravnoformalni nadzor in nadzor nad
pravilno, učinkovito in pregledno porabo vseh javnih sredstev, pridobljenih za
izvajanje dejavnosti NMP. 
Vzpostavitev nove mreže službe nujne
medicinske pomoči je prikazana v prikazu 50 v prilogi 2. 
7.2.2.7 Lekarniška dejavnost 
Lekarniška dejavnost naj bi ostala
organizirana skladno z dosedanjimi usmeritvami glede na število prebivalcev in
merilo oddaljenosti. Z ustrezno zakonodajno rešitvijo in poenostavitvijo
standardov na področju lekarniške dejavnosti je potrebno zagotoviti olajšave
oziroma spodbude lekarnam v oddaljenih in demografsko ogroženih krajih. 
V bolnišnicah je treba uveljaviti
kliničnega farmakologa kot svetovalca in usmerjevalca pri klinični
farmakoterapiji. 
Merila za določanje lekarniške mreže 
Lekarna se glede na krajevne razmere lahko
organizira za območje 7000 prebivalcev v povprečju in najmanj 5000 prebivalcev,
pri čemer mora biti nova lekarna oddaljena najmanj 400 m cestne razdalje od
obstoječe lekarne in bo pogoju, da je v kraju organizirana osnovna zdravstvena
dejavnost z najmanj vsakodnevno prisotnostjo vsaj enega zdravnika v splošni
ambulanti. 
Občina, ki ima manj kot 5000 prebivalcev,
lahko v dogovoru s sosednjimi občinami oblikuje območje, na katerem organizira
lekarno, če s tem izpolnjuje zgoraj navedeni pogoj. 
V občini, kjer že deluje ena ali več
lekarn, se lahko organizira nova lekarna, če število prebivalcev na obstoječo
lekarno presega v povprečju 7000 prebivalcev, skupen presežek prebivalcev pa je
večji od 5000 prebivalcev. 
Podružnica lekarne se lahko organizira v
kraju z manj kot 5000 prebivalci, v katerem je organizirana osnovna zdravstvena
dejavnost in je najbližja lekarna oddaljena najmanj 6 km cestne razdalje. 
Priročna zaloga zdravil se lahko organizira
v kraju, v katerem je organizirana osnovna zdravstvena dejavnost in je oddaljen
najmanj 10 km cestne razdalje od najbližje lekarne ali podružnice lekarne. 
7.2.2.8 Fizikalna in rehabilitacijska medicina 
Programi FRM se bodo izvajali na primarni,
sekundarni in terciarni ravni. Oblikovati bo treba natančne strokovne in
kadrovske smernice in doktrino, ki bodo podlaga za širitev programov na vseh
ravneh obravnave. Treba bi bilo tudi izdelati strokovne usmeritve za celovito
multidisciplinarno rehabilitacijo slepih in slabovidnih. 
Na primarni ravni bo treba razviti mrežo
specialistov FRM oziroma posebej usposobljenih družinskih zdravnikov, in sicer
je treba doseči raven, da bo na 50.000 prebivalcev en specialist FRM oziroma
posebej usposobljeni družinski zdravnik, 10 fizioterapevtov in 5 delovnih
terapevtov, kar pomeni tudi tim na primarni ravni. 
Dosedanji razvoj zdravstvene oskrbe s
fizioterapijo je bil usmerjen v razvoj mreže, ki pa še ni dokončna. To je
povzročilo drobitev organizacijskih enot v posamezne izvajalce z eno koncesijo,
kar pomeni po eni strani omejene prostorske zmogljivosti in nabor fizioterapevtskih
storitev, po drugi strani pa individualni strokovni pristop in boljšo lokalno
dostopnost pacientom. 20-30 odstotkov fizioterapevtske obravnave in tudi
obravnave delovne terapije se mora prenesti v izvajanje na pacientovem domu.
Omenjeno obravnavo pa morajo izvajati vsi, ki so vključeni v mrežo javne
zdravstvene službe. 
V primarno raven oskrbe spada tudi
ambulantna dejavnost posameznih slovenskih zdravilišč, v katerih že deluje 24
specialistov FRM in dobro razvita dejavnost fizioterapije. V prihodnje bo zato
treba bolj izkoristiti že obstoječe zmogljivosti v slovenskih zdraviliščih. 
Na sekundarni ravni je dobro razvita in
ustrezno vodena specialistična ambulantna dejavnost v UKC Ljubljana, UKC
Maribor, SB Celje in SB Šempeter pri Novi Gorici. Programe FRM pa bo treba
prenesti tudi v druge večje akutne bolnišnice, ki bodo obstoječe programe
fizioterapije prestrukturirale v programe FRM ter ustanovile oddelke za
fizikalno in rehabilitacijsko medicino. S tem bodo dane možnosti za doseganje
bistveno večje kakovosti obravnave na ambulantni ravni ter za širitev
dejavnosti na sekundarni ravni. V večjih akutnih bolnišnicah morajo biti
zagotovljene možnosti za razvoj zgodnje medicinske rehabilitacije, saj se sicer
lahko zmanjša rehabilitacijski potencial z neugodnimi posledicami za bolnika.
Na sekundarno raven spadajo tudi podaljšano bolnišnično zdravljenje in
rehabilitacija v Bolnišnici Sežana ter hospitalni del slovenskih zdravilišč,
kamor bodo tudi v prihodnje omogočene premestitve iz splošnih bolnišnic. 
Na terciarni ravni se rešujejo problemi
celovite multidisciplinarne rehabilitacijske obravnave. Ustanova terciarnega
tipa je hkrati učna baza za vse kadre, ki delajo na področju FRM, in nosilka
znanstvenoraziskovalne dejavnosti. 
V osrednji terciarni ustanovi Inštitutu RS
za rehabilitacijo se izvaja celovita multidisciplinarna rehabilitacijska
obravnava pacientov z najtežjimi okvarami po možganski kapi, nezgodni možganski
poškodbi, pacientov z okvaro hrbtenjače, napredujočimi živčnimi obolenji in perifernimi
živčnimi okvarami, po hudih, kombiniranih poškodbah, z revmatskimi obolenji in
po amputaciji telesnih udov ter slepih in slabovidnih oseb. Vse navedene
patologije pri otrocih obravnava za to specializiran otroški oddelek. Poklicna
rehabilitacija sodeluje pri popolnem ponovnem vključevanju delavca v delovno
okolje po poškodbi oziroma po nastanku invalidnosti. Treba je okrepiti poklicno
rehabilitacijo tako, da se delavci po poškodbah čim prej vrnejo na svoje
delovno mesto. V poklicno rehabilitacijo je nujno treba vključiti tudi delovne
invalide druge in tretje kategorije ter sodelovati pri prilagoditvi delovnih
mest. 
Zaradi povečanih potreb po celoviti
multidisciplinarni rehabilitacijski obravnavi bo treba smiselno širiti in
razvijati terciarno rehabilitacijsko obravnavo tudi v drugih zdravstvenih
centrih, in sicer pri programih, za katere osrednja rehabilitacijska ustanova
nima dovolj zmogljivosti, in programih, ki vplivajo na razvoj fizikalne in
rehabilitacijske medicine ter trenutne potrebe slovenskega zdravstva. Izdelati
bo treba strokovne usmeritve za nova področja, med katera sodi tudi
rehabilitacija slepih in slabovidnih, ki v Republiki Sloveniji v primerjavi z
drugimi evropskimi državami niso dovolj pokrita. 
7.2.2.9 Laboratorijska medicina 
Mreža registriranih laboratorijev mora biti
organizirana na primarni ravni tako, da so laboratorijske storitve uravnoteženo
dostopne naročnikom in pacientom. Ker vsi laboratoriji ne izpolnjujejo
kadrovskih, prostornih in kadrovskih zahtev, lahko delujejo le kot odvzemna
mesta za vzorce oziroma priročni laboratoriji, ki opravljajo strokovno
dogovorjen obseg hitrih testov, ob tem, da nadzor nad temi laboratoriji
opravlja specialist ustrezne veje laboratorijske medicine. Na sekundarni ravni
mora biti organizirana 24-urna laboratorijska služba, ki zagotavlja
laboratorijske storitve notranjim in zunanjim naročnikom. 
7.2.2.10 Zobozdravstvo 
Za zagotavljanje kakovostne zobozdravstvene
oskrbe vseh starostnih skupin prebivalstva mora postati dispanzerska metoda
značilnost celotnega osnovnega zobozdravstva. Pri tem je treba ohraniti
enovitost zdravstvenega varstva z velikim poudarkom na preventivnem in
socialnem vidiku. Povečati je treba pacientovo seznanjenost in preglednost nad
delom zobozdravstvene dejavnosti ter omogočiti boljšo dostopnost. Dispanzersko
metodo dela je treba vzpostaviti v celotnem zobozdravstvu, ob tem pa je treba
največjo pozornost namenjati mladinskemu zobozdravstvu in preventivnemu delu,
za kar je treba ohraniti oziroma povečati finančna sredstva za preventivno
dejavnost. Prav ta mora biti eno prednostnih področij pri razvoju
zobozdravstvene dejavnosti pri nas. Financiranje te dejavnosti mora biti
spodbudnejše kot do zdaj. Treba bo vzpostaviti način dela, po katerem bosta pri
vsakem pacientu opravljena celovita diagnostika in načrt zdravljenja z vsemi
izračuni stroškov za opravljene storitve v okviru obveznega zdravstvenega
zavarovanja oziroma za druge plačnike. Za skrajševanje čakalnih vrst je treba
vzpostaviti elektronski čakalni seznam ob izdelanih pravilih za vpis in
razporeditev (triažo) novega pacienta, spremeniti sistem plačila zobozdravnikov
in ga vezati na število opredeljenih oseb v mladinskem zobozdravstvu, pa tudi
na dosežene rezultate pri zmanjševanju indeksa KEP. 
Cilji v
zobozdravstvu za obdobje 2008 do 2013: 
-       
Pri 6-letnih otrocih zmanjšati indeks KEP zlasti pri otrocih z visokim
tveganjem. 
-       
Pri 12-letnikih zmanjšati indeks KEP zlasti pri otrocih z visokim
tveganjem. 
-       
Doseči, da bodo otroci zapuščali devetletko s primarno ali sekundarno zdravim
zobovjem. 
-       
Zmanjšati nepravilnosti orofacialnega sistema pri 12 let starih otrocih
za 5 odstotkov. 
-       
Zmanjšati delež oseb brez zob v starostni skupini nad 65 let starosti za
5 odstotkov. 
-       
Povečati delež odraslih oseb s funkcionalnim zobovjem pri starejših od
35 let za 5 odstotkov. 
-       
Zmanjšati pogostost parodontalnih bolezni z izgubo epitelijskega
prirastišča ali brez izgube pri vseh starostnih skupinah za 10 odstotkov. 
-       
Povečati delež oseb z zdravim obzobnim tkivom pri vseh starostnih
skupinah za 10 odstotkov. 
Kratkoročni
ukrepi za dosego ciljev v zobozdravstvu: 
-       
Uvesti redno spremljanje ustnega zdravja prebivalstva. 
-       
Zagotoviti neprekinjen nadzor in zdravljenje zob in ustne votline od
predšolske dobe do dokončane srednje šole, sprejeti oziroma posodobiti
nacionalni preventivni program za otroke in mladostnike ter določiti njegove
izvajalce. 
-       
Načrtovati in sprejeti posebne programe za svetovanje nosečnicam in
mladim materam ter v njihovo izvajanje vključiti tudi dispanzerje za žene. 
-       
Podpirati ustvarjanje in razvijati okolje, ki deluje pozitivno na
krepitev in ohranjanje dobrega ustnega zdravja (npr. z uvajanjem učnega
programa za vzgojo za zdravje ust in zob otrok in odraslih). 
-       
V vrtce uvesti redno čiščenje zob otrok in jih spodbuditi, da bodo
otrokom zagotavljali zobovju neškodljivo hrano. 
Dolgoročni
ukrepi za dosego ciljev v zobozdravstveni dejavnosti: 
-       
Omejiti oglaševanje hrane in pijače, ki škodljivo deluje na ustno
zdravje prebivalcev. 
-       
Treba je zagotoviti, da je skrb za krepitev ustnega zdravja skrb vseh. 
-       
Uveljavljati ustno zdravje kot sestavni del splošnega zdravja pri
oblikovanju zdravstvene politike. 
-       
Uvesti prakso povrnitve dela plačanih prispevkov za obvezno zdravstveno
zavarovanje osebam, ki ohranjajo zdravo zobovje in ne uporabijo zobozdravstvenih
storitev 10 let in več. 
7.2.2.11 Transfuzijska medicina 
Za preskrbo s krvjo, celicami in tkivi je
treba ustanoviti enovito transfuzijsko službo, ki bo združevala vse ustanove,
ki opravljajo dejavnost preskrbe s krvjo, zdravili iz krvi ter celicami in
tkivi. Enovita transfuzijska služba bo skrbela za varno, zadostno in učinkovito
preskrbo s krvjo, celicami in tkivi, predvsem pa racionalneje organizirano,
enotno vodeno, stroškovno učinkovitejšo in preglednejšo dejavnost, ki bo
delovala po načelih strokovne in poslovne odličnosti v okviru javne zdravstvene
službe. Nujno potrebna je povečana skrb za racionalno uporabo krvnih pripravkov
in razvijanje alternativnih oblik zdravljenja s krvjo (avtotransfuzija). 
7.2.2.12 Zdravstveno varstvo invalidov 
V kategoriji senzoričnih invalidov, kamor
spadajo slepi in gluhi, je treba izboljšati socialno in zdravstveno
rehabilitacijo za pozneje oslepele in povečati število polževih vsadkov za
gluhe. 
V kategoriji gibalno oviranih je treba
povečati skrb za obnovitveno rehabilitacijo, predvsem za ustrezno število
medicinskih pripomočkov. 
Za kategorijo pacientov z duševno motnjo je
treba čim prej sprejeti zakon o duševnem zdravju, ki bo natančno uredil
razmerja med zdravniki in stroko. 
Pacientom s poškodbo možganov je treba
zagotoviti prevoze in osebno asistenco, kar pa je značilno za vse kategorije
invalidov. 
Invalidi starostniki pa so potrebni dodatne
državne skrbi na področju zagotavljanja ustrezne zdravstvene oskrbe. 
7.2.3 Skrajšanje čakalnih dob 
Cilj nove zakonodaje s področja pacientovih
pravic je tudi nacionalni čakalni seznam, ki bo dostopen vsem državljanom na
spletnih straneh. Treba pa bo sprejeti še nov zakon o evidencah v zdravstvenem
varstvu, ki je pogoj tudi za celovit informacijski sistem za podporo mreži
javne zdravstvene službe. 
V tem trenutku so za zdravstveno dejavnost
na strani pacientov največja težava čakalne dobe, ki so sicer značilne za
veliko večino držav članic EU, in sicer kot regulator ob omejenih finančnih
sredstvih in vse večjem povpraševanju. Ugotavlja se, da so se čakalne dobe za
večino operativnih posegov že nekoliko skrajšale, vendar je s tem treba
nadaljevati. Povsem odprt problem pa so v tem trenutku čakalne dobe v
ambulantni dejavnosti, kjer je to dejavnik nepravičnosti v sistemu, predvsem za
bolnike, ki (pre)dolgo čakajo na prvi pregled pri specialistu. 
Skrajšanje čakalnih dob ob pomoči uporabe
informacijskih tehnologij je mogoče z natančnim načrtovanjem dela, naročanjem
na določeno časovno enoto, stalnim pregledom in posodabljanjem nacionalnega
čakalnega seznama, obvladovanjem slikovnih in diagnostičnih podatkov po
internetu. Cilj je doseči take čakalne dobe, ki bi bile manjše od največje
dopustne dobe za končano obravnavo glavnega bolezenskega stanja glede na
posamezne skupine obravnav, in sicer: 
-       
urgentna obravnava takoj ali v istem dnevu; 
-       
obravnava pri družinskem zdravniku (oziroma pri drugem zdravniku na
ravni primarnega zdravstvenega varstva) za neurgentna stanja do 1 tedna; 
-       
maligna obolenja do 1 meseca; 
-       
nekronična obolenja do 3 mesecev; 
-       
kronična degenerativna stanja do 6 mesecev. 
Za določanje vstopa v čakalne liste bodo
izdelane smernice za opravljanje zdravstvenih storitev in s tem strokovna
delitev dela, ki bo ob ustrezni kadrovski pokritosti, urejeni postopoma, največ
pripomogla k skrajševanju čakalnih dob. Bolnišnice bodo morale povečati
učinkovitost in strokovnost, od tod tudi usmeritve za posamezne manjše
bolnišnice. K ureditvi nacionalnih čakalnih list bo pripomogel tudi poseben
zakon o evidencah s področja zdravstva ter zakon o izpolnjevanju pogojev
kakovosti in varnosti dela v zdravstvu. K zmanjšanju čakalnih dob bo prispevala
tudi urejena mreža javne zdravstvene službe in procesna obravnava pacientov, ki
zahteva natančne smernice obravnave po posameznih diagnostičnih postopkih, s
čimer je opredeljen nivo obravnave pacienta (ambulantne preiskave pred
napotitvijo pacienta na specialistično obravnavo). Pripraviti je potrebno
standardizacijo glede števila obravnav na primarni ravni ter se posledično
kadrovsko okrepiti. 
7.2.4 Koncesije 
Zakon o javno-zasebnem partnerstvu (Uradni
list RS, št. 127/06; v nadaljnjem besedilu: ZJZP) je podrobneje uredil postopek
podeljevanja koncesij, ki se nanaša tudi na zdravstvene koncesije. 
Koncesija se podeli samo takrat, kadar se s
koncesijo doseže povečanje dodane vrednosti za uporabnika ali pa se dodana
vrednost ohranja, nikakor pa se koncesije ne podeli, če bi se za uporabnika
dodana vrednost znižala. 
Koncesijo za zdravstveno dejavnost ureja
ZZDej v 41. do 44. členu. Podelitev koncesije za zdravstveno dejavnost na
primarni ravni je v pristojnosti občine, zato lahko država vpliva nanj pretežno
z instrumentom soglasja ministrstva, pristojnega za zdravje, v tem postopku.
Sam postopek podelitve koncesije je urejen kot upravni postopek, zato o
podelitvi koncesije odloči na primarni ravni pristojni organ občinske uprave,
ki mora v postopku pridobiti mnenje ZZZS in pristojne zbornice ter že omenjeno
soglasje Ministrstva za zdravje. Koncesije so orodje za doseganje zastavljenih
ciljev, zato se podeljujejo tako, da se vključujejo v potrebe javnega zdravstva
na podlagi meril. 
Koncesije na področju lekarniške dejavnosti
ureja Zakon o lekarniški dejavnosti (Uradni list RS, št. 36/04 - uradno
prečiščeno besedilo; ZLD) v 13. do 20. členu. Podeljevanje koncesij na področju
lekarniške dejavnosti (poleg ustanavljanja javnih lekarniških zavodov)
zagotavlja dostopnost do zdravil in lekarniških storitev. V zagotavljanje
nepretrgane oskrbe z zdravili se morajo vključiti koncesionarji na področju
lekarniške dejavnosti. Dežurna služba se lahko zagotavlja tudi v sodelovanju z
zasebnimi lekarnami, ne le v sodelovanju lekarnarjev z javnimi lekarniškimi
zavodi. 
Podeljevanje koncesij za javno službo v
zdravstveni dejavnosti (pri tem je treba poudariti, da so vse koncesije tudi
javno-zasebna partnerstva in da vsa javno-zasebna partnerstva v zdravstvu
vključujejo tudi podelitev koncesije za javno službo v zdravstveni dejavnosti)
je usmerjeno zlasti v korist pacientom. V tem smislu se zagotavlja čim lažja in
enaka dostopnost zdravstvenih storitev na primarni in sekundarni ravni za
prebivalce na območju celotne države. To pomeni, da je treba pri podeljevanju
koncesij upoštevati mrežo javne zdravstvene službe. Koncesije se podeljujejo
predvsem takrat, kadar v okviru javne mreže ni mogoče zagotavljati pogojev za
ustrezno pokritost prebivalstva. Področja zdravstvenega varstva, na katerih se
lahko izvaja zasebna zdravstvena dejavnost, je področje primarne in sekundarne
ravni zdravstvenega varstva, ne pa področje terciarne dejavnosti, področja
javnega zdravja in patoanatomskih storitev. Histopatološke in citopatološke
storitve pa bi bilo mogoče v prihodnje opravljati tudi v okviru zasebne
zdravstvene dejavnosti s koncesijo. Za koncesionarje veljajo enake zahteve
glede kakovosti dela kot za javne zavode, kar npr. v laboratorijski medicini
pomeni, da morajo izpolnjevati zahteve Pravilnika o pogojih, ki jih morajo
izpolnjevati laboratoriji za izvajanje preiskav na področju laboratorijske
medicine (Uradni list RS, št. 64/04), ter druge predpisane pogoje
(akreditacija). 
Organiziranost javne službe in njena
dostopnost za državljane sta med drugim odvisni tudi od dobrega sodelovanja
vseh izvajalcev zdravstvenih storitev v javni zdravstveni službi, zato bo
Ministrstvo za zdravje bo prek občin in javnih zdravstvenih zavodov na primarni
in sekundarni ravni kot temeljnih nosilcev javne zdravstvene službe ustvarilo
razmere, ki bodo zagotavljale enakopravno vključevanje posameznih izvajalcev
zdravstvenih storitev pod enakimi pogoji. Na drugi strani pa bo to pripomoglo
tudi k čim večji izkoriščenosti že obstoječih zmogljivosti javnih zdravstvenih
zavodov, predvsem zdravstvenih domov in bolnišnic. 
Ministrstvo za zdravje bo pri podeljevanju
koncesij na sekundarni ravni, na primarni ravni pa pri izdajanju soglasij h
koncesiji, z ustreznimi usmeritvami v vsakem primeru posebej poskušalo
zagotoviti podlage za sodelovanje z vsemi izvajalci v mreži javne zdravstvene
službe, in sicer na primarni ravni z zdravstvenimi domovi, na sekundarni ravni
pa z bolnišnicami in inštituti. 
Glede na to, da se očitki javnosti v zvezi
z dostopnostjo do zdravstvenih storitev nanašajo predvsem na zagotavljanje
stalno dostopne nujne medicinske pomoči, reševalnih prevozov ter
laboratorijskih in drugih diagnostičnih in terapevtskih postopkov, ki jih mora
zasebni zdravnik svojim pacientom zagotavljati na podlagi samega zakona, je
treba zagotoviti, da koncendenti določijo konkretne obveznosti zasebnega
zdravnika s koncesijo v zvezi z zagotavljanjem dežurstev, nadomeščanjem načrtovanih
in nenačrtovanih odsotnosti ter splošno razporeditvijo delovnega časa. Poleg
dolžnosti vključevanja koncesionarja v nujno medicinsko pomoč je s koncesijsko
pogodbo treba določiti tudi obveznost sodelovanja koncesionarja pri programih
za krepitev, ohranitev in povrnitev zdravja, ki jih izvaja zdravstveni dom. S
predpisi bodo podrobneje urejeni pogoji za sklepanje koncesijskih pogodb,
natančnejša vsebina koncesijske pogodbe, konkretne obveznosti posameznega
koncesionarja, vključevanje koncesionarja v zagotavljanje zdravstvenega varstva
in NMP, zagotavljanje dežurstva idr. 
Občina kot ustanoviteljica javnih
zdravstvenih zavodov (ZD) mora zagotoviti, da se zasebna zdravstvena dejavnost
čim bolj izvaja v najetih prostorih ZD, saj se tako zagotovita smotrna
izkoriščenost in namenska uporaba obstoječih zmogljivosti. 
Za podeljevanje koncesij na sekundarni
ravni, ki se pretežno izvajajo v bolnišnicah, bo Ministrstvo za zdravje vsako
vlogo za koncesijo na sekundarni ravni, ki se bo nanašala na program, ki ga
sicer izvaja bolnišnica, poslalo v mnenje javnemu zdravstvenemu zavodu, ki bo
preučil vse mogoče posledice za izvajanje javne zdravstvene službe in
poslovanje javnega zdravstvenega zavoda ter pri tem upošteval število
zaposlenih zdravnikov, program, ki ga posamezen zdravnik opravlja, in drugo
delo, ki ga posameznik opravi (ambulantno delo, delo na oddelku,
znanstvenoraziskovalno delo) v obsegu pogodbe z ZZZS. Če javni zdravstveni
zavod ugotovi, da je podelitev koncesije s stališča dostopnosti do zdravstvenih
storitev ustrezna, mora opredeliti obseg in vrsto programa, ki se lahko prenese
iz bolnišnice (ambulanta, operativa), ter način in obseg sodelovanja s
koncesionarjem za potrebe dežurne službe in drugih bolnišničnih programov, da
bi se skrajšale čakalne dobe. 
Ministrstvo za zdravje bo z različnimi
ukrepi, predvsem s sprejetjem ustreznih predpisov, poskušalo odpraviti sedanje
pomanjkljivosti pri podeljevanju koncesij, tako da bo določilo vlogo javnega
zdravstvenega zavoda, katerega del lahko prehaja v koncesijo, uredilo razmerja
med javnim zdravstvenim zavodom in koncesionarjem, določilo sklepanje
koncesijskih pogodb za določen čas in odpravilo dvojnost urejanja razmerij med
koncedentom in koncesionarjem ter med koncesionarjem in ZZZS glede financiranja.
S tem bo zagotovljeno enakopravno vključevanje in sodelovanje posameznih
izvajalcev v javni mreži pod enakimi pogoji. 
Na sekundarni ravni je treba posebno
pozornost nameniti zlasti koncesijam, ki so javno-zasebna partnerstva z
vlaganjem v infrastrukturo javne zdravstvene službe, bodisi da gre za vlaganja
v nove prostore in opremo bodisi obsežno prenovo obstoječih prostorov in dodano
novo opremo. 
Podeljevanje koncesij mora temeljiti na
mreži javne zdravstvene službe. Po 5. členu ZZDej mrežo na primarni ravni
določa občina, na sekundarni in terciarni ravni pa država, pri čemer jo na
sekundarni ravni določa po predhodnem mnenju zainteresiranih občin. Predlagana
ureditev pristojnosti pokrajin predvideva, naj bi določanje mreže na sekundarni
ravni prešlo na pokrajine. Koncesije je treba podeljevati predvsem tam, kjer je
potreba po njihovi podelitvi, ker ni zadovoljeno potrebam po javni zdravstveni
službi. Koncedent lahko zavrne podelitev koncesije, če je v skladu z normativi
in standardi za vzpostavitev mreže javne zdravstvene službe zadovoljeno
potrebam po zdravstveni dejavnosti. Upravičeno je podeljevanje koncesij povsod,
kjer je tako mogoče zagotoviti boljšo dostopnost do zdravstvenih storitev. 
V praksi prihaja do nenadzorovanega
dodeljevanja pravic za opravljanje zdravstvene dejavnosti v družbah z omejeno
odgovornostjo brez koncesij. Zato obstaja veliko prehajanje zdravstvenih
delavcev oziroma zdravstvenih sodelavcev iz javnih zdravstvenih zavodov v
zasebni sektor. Za odpravo nesorazmerij bo treba uvesti spodbudo za javne
zdravstvene zavode in večji nadzor zasebnega sektorja ter urediti zakonodajo na
tem področju. Konkurenčna določba, ki jo določa delovnopravna zakonodaja,
zahteva, da lahko zdravnik opravlja istovrstno dejavnost pri drugem delodajalcu
samo z vednostjo tistega, pri katerem je redno zaposlen. 
7.3 Kadrovske potrebe v zdravstvu 
7.3.1 Potrebe po zdravnikih 
Predvidevanje pojavov, ki so pomembni za
mrežo javne zdravstvene službe, je pomemben del njenega načrtovanja. Zato je
upoštevan tudi model za ocenjevanje in prikazovanje potreb po zdravnikih v
posameznih občinah in panogah glede na pričakovane upokojitve iz študije
Izdelava modela mreže zdravstvenih delavcev primarne ravni Slovenije
(MediNet+). 
Raziskovalci Instituta Jožef Stefan so v
modelu, pripravljenem leta 2006, predpostavili, da je predvidena upokojitvena
starost zdravnikov pri 65 letih in zdravnic pri 60 letih. V analizi so želeli
prikazati vpliv, ki ga ima upokojitev na mrežo. Tako so izračunali, koliko
glavarinskih količnikov opredeljenih pacientov prinese vsaka upokojitev. Iz
vrednosti teh količnikov so izračunali potrebno število novih zdravnikov. V
rezultatih so predpostavili, da v mrežo ne prihajajo novi zdravniki. Tako so
izračunali predvideno število tako imenovanih nepreskrbljenih količnikov v
posameznih občinah in panogah za leti 2006 in 2011. Rezultati so prikazani na
sliki 11. Z barvami občin so opisali absolutno število količnikov prebivalcev,
ki so opredeljeni pri predvidoma upokojenih zdravnikih. Tako je tudi
pričakovano, da so Ljubljana in druge večje občine temnejše barve (več
količnikov) kot manjše občine (manj količnikov). Vsaka upokojitev pa pomeni
tudi relativen vpliv na mrežo v občini. Tako upokojitev edinega zdravnika v
občini pomeni, da je večji del občanov nepreskrbljen, v občinah z več izvajalci
pa ima upokojitev manjši vpliv na povprečno razpoložljivost občanov za
zdravnike. Delež količnikov opredeljenih pri predvidoma upokojenih zdravnikih
so v krožnem grafikonu prikazali s sivo barvo.
Slika 11. Število in delež nepreskrbljenih
glavarinskih količnikov v dejavnosti splošne in družinske medicine po občinah
ob starostnem pogoju za upokojitev v letu 2011
Vir:    Izdelava
modela mreže zdravstvenih delavcev primarne ravni Slovenije (MediNet+)
Treba je uvesti sistemsko spremljanje in
upravljanje mreže ter narediti simulacijo potreb do leta 2013. Do začetka leta
2009 bo vzpostavljen informacijski sistem za podporo upravljanju mreže javne
zdravstvene službe, za katerega bodo podatke zagotavljali IVZ, ZZZS in
Zdravniška zbornica Slovenije. Fizično bo ta sistem predvidoma na IVZ, vendar
bo dostopen vsem, ki bodo izvajali javna pooblastila, povezana z mrežo javne
zdravstvene službe. 
7.3.2 Projekcije kadrovanja 
Povečanje zdravstvenih kadrov je predvideno
ob nespremenjenem finančnem delu in zmanjšanju drugih, npr. pomožnih kadrov. 
Projekcije kadrovanja za zdravnike 
V obdobju med 2008 in 2013 se bo na podlagi
demografskih značilnosti populacije zdravnikov (diplomanti/-ke, upokojevanje,
odselitve, priselitve in umrljivost in ob upoštevanju retrospektivnih trendov)
število zdravnikov povečalo za 11,4 odstotka, kar naj bi povečalo njihovo
število na nekaj več kot 5200 (konec leta 2006 jih je bilo 4740). Do tega časa
se bo šele začel kazati vpliv priliva diplomantov z Medicinske fakultete v
Mariboru. Vendar je v istem obdobju pričakovati tudi nekoliko večje
upokojevanje zdravnikov, tako imenovanih baby-boom generacij, ki zajemajo kar
27 odstotkov skupnega trenutnega števila zdravnikov. 
Izobraževanje zdravnikov 
Zdravniška zbornica Slovenije bo na podlagi
javnega pooblastila še naprej načrtovala, spremljala in nadzorovala
specializacijo in druge oblike podiplomskega strokovnega izpopolnjevanja svojih
članov, vendar mora najprej pripraviti dolgoročni (najmanj 10-letni) načrt
dodeljevanja novih specializacij, ki bo zagotovil enakomerno razporeditev
specializantov po vsej Sloveniji ter pravočasno nadomeščanje zdravnikov ob
upokojevanju. 
Razpisovanje prostih mest in razporejanje
specializantov bo moralo poleg upokojitev in potreb po novih specialistih, ki
jih upoštevajo že zdaj, upoštevati predvsem zahteve in potrebe mreže, tako da
se bo obstoječa mreža čim bolj zapolnila. Javni zavodi bodo imeli v prihodnje
prednost pri dodeljevanju specializantov, vse dokler mreža ne bo uravnotežena.
Na področjih, na katerih primarno zdravstveno dejavnost opravljajo predvsem
koncesionarji, pa bodo lahko pogodbena razmerja s specializanti podpisovali
tudi oni. 
Projekcije kadrovanja za zobozdravnike 
Na podlagi demografskih značilnosti
populacije zobozdravnikov (diplomanti/-ke, upokojevanje, odselitve, priselitve
in umrljivost in ob upoštevanju retrospektivnih trendov) se bo število
zobozdravnikov povečalo za 5 odstotkov. Medicinska fakulteta v Ljubljani je v
letu 2006 ponovno povečala vpis na študij dentalne medicine, kar bo postopoma
lahko pripomoglo k nekoliko večjemu prilivu novih zobozdravnikov, vendar se bo
to zgodilo šele po letu 2013. Do takrat pa bo število zobozdravnikov ostajalo
na isti ravni, morda tudi rahlo upadlo, saj je pričakovati upokojevanje
velikega števila zobozdravnikov (trenutno je 36 odstotkov vseh zobozdravnikov
starejših od 55 let). 
Domačega kadra za pokritje potreb v
zobozdravstvu po projekcijah kadrovanja ne bo dovolj, zato je predvidena
pridobitev dodatnih zobozdravnikov iz drugih oziroma sosednjih držav. 
Projekcija kadrovanja v laboratorijski medicini 
Število specialistov medicinske biokemije
je prenizko, leta 2004 jih je primanjkovalo 78. Za varnost pacientov, kot jo
narekuje tudi Pravilnik o pogojih, ki jih morajo izpolnjevati laboratoriji za
izvajanje preiskav na področju laboratorijske medicine, je zato nujno treba
izobraziti in usposobiti ustrezno število specialistov medicinske biokemije. 
Projekcije kadrovanja za medicinske sestre 
V obdobju med 2008 in 2013 se bo na podlagi
demografskih značilnosti populacije medicinskih sester (diplomanti,
upokojevanje, odselitve in umrljivost) število medicinskih sester povečalo za
17 odstotkov glede na stanje konec leta 2007. To naj bi povečalo njihovo
število na malo manj kot 4400 (konec leta 2006 jih je bilo 3726). V tem obdobju
se bo že kazal vpliv novih visokih šol za zdravstvo v Izoli in na Jesenicah,
tako da bo prišlo do pomembnega povečanja diplomantov na smeri za poklic
diplomirana medicinska sestra oziroma diplomirani zdravstvenik. 
Treba bo spodbuditi in razviti različne
karierne poti za medicinske sestre in zdravstvene tehnike ter razviti klinične
specializacije. Medicinske sestre in zdravstveni tehniki ter babice bodo
prevzemali nove samostojne vloge pri obravnavi kroničnih bolnikov in vodenju
zdravih nosečnic. 
Projekcije kadrovanja za farmacevte v zdravstvenem varstvu 
Na podlagi demografskih značilnosti te
populacije ter glede na priliv s Fakultete za farmacijo se bo število
farmacevtov letno realno povečevalo. 
V primerjavi s stanjem v EU Slovenija po
številu farmacevtov zaostaja za tretjino, kar se kaže tudi v številu lekarn v
Republiki Sloveniji. Pomanjkanje farmacevtov v lekarnah pomeni tudi manjšo
dostopnost zdravil in lekarniških storitev prebivalcem.
Slika 12. Struktura vseh zdravnikov in
zdravnic po starosti in po opravljenih specializacijah, stanje 31. 12. 2005
Vir:    Zbirka
podatkov izvajalcev zdravstvene dejavnosti

Preglednica 10. Projekcije kadrovanja za
zdravnike, zobozdravnike, medicinske sestre ter farmacevte v zdravstvenem
varstvu


 

Stanje
31.12.2006

Predvideno
  stanje
31.12.2013


Zdravniki

4740

5280


Zobozdravniki

1238

1203


medicinske sestre

3726

4375


farmacevti

974

1184


7.4 Upravljanje
človeških virov 
V naših zdravstvenih zavodih smo premalo
razvijali znanje in veščine za upravljanje človeških virov. 
Vodje bo treba usposabljati za vodenje
zaposlenih po sistemu vodenja z zgledom in izbranimi veščinami ter zagotoviti
merjenje njihove uspešnosti, izboljšati je treba njihovo znanje za opravljanje
procesov znanja, učinkovitosti in gospodarnosti ter s tem izboljšati razmerja
med izidom zdravljenja, stroški in viri financiranja. Ministrstvo za zdravje bo
sprejelo merila za akreditacijo programov usposabljanja za vodenje zdravstvenih
zavodov, kar bo omogočilo standardizacijo zahtev za vodstvene kadre. 
Zaposlene v zdravstvu bo treba motivirati z
izvajanjem aktivnega procesa vodenja v vseh ustanovah z jasnimi cilji in
spremljanjem njihovega uresničevanja. Razviti je treba vodstveni slog, ki
upošteva vrednote enakosti, priznavanja znanja in sposobnosti zaposlenih kot
ustvarjalni kapital. Vodje bodo motivirali zaposlene za razvoj veščin in znanja
za odlično izvajanja dela, sodelovanje ter ustvarjanje profesionalnega odnosa
do pacientov in sodelavcev. 
Kadrovske službe je treba spodbuditi k
razvoju programa za dvig motiviranosti zaposlenih, ki bo temeljil na podlagi
mikroukrepov, kot so uspešno sodelovanje v timu, razvoj osebne odgovornosti za
delo, medsebojno obveščanje itd. Na makroravni pa je treba vplivati na pozitivno
predstavitev zdravstva v javnosti ter pravočasno in hitro upoštevanje predlogov
za spremembe v pravilnikih, zakonih itd. 
Merjenje uspešnosti zaposlenih postaja vsak
dan pomembnejše, kajti strošek dela je običajno največji strošek ter najmanj
razumljen in merjen. Upravljanje zaposlenih neposredno vpliva na rezultat dela.
Uspešnost upravljanja ljudi se meri z izvedenim programom, pri tem pa je treba
upoštevati še kazalnike uspešnosti zdravljenja ter na to oboje skupaj s
stroški. Učinkovitost v zdravstvu pomeni odnos med opravljeno storitvijo, njeno
učinkovitostjo in stroški. 
Vpeljano bo stalno spremljanje oziroma
ugotavljanje zadovoljstva uporabnikov in izvajalcev zdravstvenih storitev,
katerih cilj je tudi izboljševanje kakovosti zdravstvenih storitev. 
Investicija v razvoj zaposlenih je na prvi
pogled najmanj vidna naložba, vendar odločilno vpliva na rezultat. To so že
spoznala podjetja v Sloveniji in tujini, zato namenjajo za razvoj zaposlenih
tudi do 3,5 odstotka operativnih sredstev ter se tako uvrščajo med pet
najboljših v panogi. Tudi v razvoju zdravstvenega sistema je treba vlagati v
usmerjen razvoj zaposlenih na vseh ravneh in dejavnostih ter s tem pospešiti
oblikovanje dejavnega in konkurenčnega sistema, ki bo postavil uporabnika v
središče dejavnosti. 
7.4.1 Razvoj kadrov 
Razvoj kadrov je treba podpreti v vseh
zdravstvenih zavodih v zdravstvu, prav tako krepitev kadrovskih služb in
njihove vloge pri ustvarjanju celovite kakovosti in odličnosti. Odgovornost za
izvajanje razvoja kadrov v ustanovah pa morajo prevzemati zavodi sami, saj
najbolje poznajo razmere in potrebe. 
Ob razvoju kadrovskih služb je treba
razvijati izobraževalno vlogo zdravstvenih zavodov, ki naj postanejo učeče se
organizacije v smislu vseživljenjskega učenja. Tako bosta omogočeni vzdrževanje
in nenehno zviševanje kakovosti storitev. 
Razvoj kadrov v skladu z veljavno
zakonodajo je nujno povezan tudi s povezovanjem izobraževanja in dela. Zato je
treba okrepiti sodelovanje zdravstvenih šol in zdravstvenih ustanov, v katerih
se bodo dijaki in študenti praktično usposabljali med izobraževanjem oziroma
študijem. Za to nalogo se morajo zdravstvene ustanove ustrezno organizirati in
usposobiti zaposlene. 
V sedanjih kadrovskih službah se izvajajo
klasične kadrovske naloge, ki sledijo od izbire kadrov do odhoda. V sedanji
kulturi je premalo povezave med kadrovsko službo oziroma njeno vlogo in
upravljanjem. 
1.     
Razviti bo treba sodobne veščine za vodenje in upravljanje pri vodjih
ter kadrovskih službah v zdravstvenih organizacijah. 
2.     
Kadrovske službe bodo podpirale dejavnosti pri razvoju sistema
kakovosti, izvajanje standardov in profesionalnega delovanja zaposlenih. 
3.     
Razviti bo treba programe za ustvarjanje ozračja za spremembe, ki bodo
pomagali pri razvoju pacientom prijazne kulture. 
Nujno je, da kadrovske službe v prihodnje
prevzamejo vlogo upravljanja ljudi, saj sistem potrebuje kadre, ki bodo
kompetentno in samozavestno opravljali svoje delo. Zato je treba kadrovske
službe okrepiti za izvajanje njihove vloge upravljanja ljudi in znanja. Kadrovske
službe bodo razširile svoje delovanje na strateško partnerstvo ter dejavno
sodelovale pri pripravi strategij, razvoja, preoblikovanju programov dela in
procesov ter premeščanja zaposlenih. Izdelani bodo programi za pridobivanje
kadrov, ki jih primanjkuje, in upravljanja ključnih kadrov ter modeli za
upravljanje znanja in posebnih talentov. Potrebno je, da kadrovske službe
povežejo strategijo upravljanja človeških virov s poslovno strategijo ter z
notranjimi in zunanjimi viri ob upoštevanju finančnih sredstev. Razvoj kadrov
morajo spodbujati v smeri razvoja zaposlenih in njihovih sposobnosti ter
zaposlovanja tam, kjer so lahko najuspešnejši, ob spodbujanju sodelovanja v
vseh smereh. 
Naš zdravstveni sistem se nenehno
spreminja, zato bo upravljanje sprememb naša poglavitna naloga. Spremembe se
bodo lahko hitreje izvajale z dobrim izobraževanjem in načrtovanjem karier,
mentorstvom, vodenjem ter internim komuniciranjem ob primernem plačnem sistemu.
V celotnem zdravstvenem sistemu je treba racionalizirati delitev dela. Za
zmanjšanje kadrovskega primanjkljaja pri zdravnikih in drugem medicinskem
osebju je treba olajšati nostrifikacijo izobrazbe in strokovnega izpita ter
omogočiti lažjo pridobitev delovnih dovoljenj. 
V službah za izobraževanje pri zdravstvenih
zavodih je treba pripraviti programe usposabljanja za pridobitev veščin za
delo, osebno učinkovitost, osebni razvoj, pragmatičen pristop do dela in
sodelovanja za horizontalno in vertikalno povezovanje. V programe usposabljanja
morajo biti vključeni zaposleni vodstvenih timov, vodje oddelkov, zdravniki,
medicinske sestre in preostali zaposleni v drugih službah. Za ustanove z manj
zaposlenimi pa je treba pripraviti programe s podobno vsebino in prilagojene
njihovim potrebam. 
Poleg tega je treba razviti programe
usposabljanja za uporabo veščin pri hitro spreminjajočih se postopkih dela, ki
se bodo izvajali v ustanovah s podporo internih inštruktorjev in po potrebi.
Programe spodbujanja sprememb pri političnih odločitvah pa morajo pripraviti
službe za izobraževanje in jih izvesti skupaj z vodji za izbrana področja dela
in po potrebi. 
7.5 Kakovost in varnost v zdravstvu 
Prebivalci Republike Slovenije imajo
pravico do varne, primerne in kakovostne zdravstvene obravnave. Zaradi prostega
pretoka pacientov v Evropski uniji so vsi državljani držav članic EU upravičeni
do primerljive kakovosti v zdravstvu. Zaupanje ljudi v zdravstveni sistem
temelji na zagotavljanju kakovostne in varne zdravstvene obravnave. Ljudje
želijo vedeti, ali zdravstvena oskrba, ki jo prejemajo, temelji na znanstvenih
dokazih in najboljših praksah ter je skladna s standardi (priloga 3). Vizija
države na področju kakovosti in varnosti v zdravstvu je spodbujanje dejavnosti
in uvajanje sprememb, ki bodo pripeljale do varnejše in visokokakovostne
zdravstvene obravnave, vključno z ustrezno nastanitvijo in prehrano, s
spodbujanjem partnerstva med pacienti, izvajalci zdravstvenih storitev,
zdravstvenimi strokovnjaki, vodstvom zdravstvenih ustanov, plačniki in
zdravstveno politiko ob upoštevanju načel osredotočenja na pacienta, varnosti,
uspešnosti, pravočasnosti, učinkovitosti in enakosti. 
Strategija izboljševanja kakovosti in
varnosti v zdravstvu temelji na treh izhodiščih, in sicer na vzpostavitvi in
razvoju sistema kakovosti in varnosti v zdravstvu na ravni države, upravljanju,
ravnanju in odgovornosti za nenehno izboljševanje kakovosti in varnosti
zdravstvene prakse na ravni izvajalcev zdravstvene dejavnosti ter izobraževanju
in usposabljanju s področja kakovosti in varnosti v zdravstvu. 
Na vseh ravneh zdravstvene dejavnosti je
treba vzpostaviti celovit sistem nenehnega izboljševanja kakovosti in varnosti
pacientov, spodbujati kulturo kakovosti in varnosti ter partnerski odnos s
pacienti in drugimi uporabniki. Zdravstvo mora biti osredotočeno na pacienta. 
Ustanoviti je treba nacionalni center za
kakovost in varnost v zdravstvu kot samostojno organizacijsko enoto, na
Ministrstvu za zdravje pa posebno organizacijsko enoto za kakovost. Nacionalni
center bo operativno spremljal, usklajeval in analiziral izvajanje, vpeljevanje
in udejanjanje nenehnega izboljševanja kakovosti in varnosti v zdravstvu pri
vseh izvajalcih zdravstvene dejavnosti na lokalni, regionalni in nacionalni
ravni ter deloval na področju razvoja kakovosti in varnosti v zdravstvu. Obveznosti
izvajalcev do nacionalnega centra, vključno s pošiljanjem potrebnih podatkov za
spremljanje in načrtovanje potrebnih ukrepov, bodo jasno opredeljene s
predpisi. Samostojna organizacijska enota za razvoj in kakovost na Ministrstvu
za zdravje bo s svojim delom pripomogla k izpolnitvi cilja, da bo zdravje zares
postala največja naložba. Nadalje je treba oblikovati Strokovni nacionalni svet
za kakovost in varnost v zdravstvu pri Ministrstvu za zdravje, ki bo skrbel za
sprejetje usmeritev in vsebin kakovosti in varnosti v zdravstvu na nacionalni
ravni. Sestava sveta bo izražala zahteve in potrebe vseh udeležencev sistema
zdravstvenega varstva. 
Vsi izvajalci zdravstvene dejavnosti morajo
vzpostaviti strukture za vzpostavljanje, spremljanje in nadzorovanje izboljševanja
kakovosti in varnosti. Struktura bo opredeljena v notranjih organizacijskih
aktih zavodov oziroma organizacij izvajalcev. V sistemu financiranja
zdravstvene dejavnosti je treba zagotovili potrebna finančna sredstva za
izboljševanje sistema kakovosti in povečevanja varnosti obravnave pacientov. 
Nenehno izboljševanje kakovosti in varnosti
pacientov mora temeljiti na vrednotah in potrebah pacientov, zaposlenih in
drugih uporabnikov, nenehnem strokovnem razvoju posameznih poklicnih skupin in
zdravstvenih timov, obvladovanju tveganj zdravstvene prakse in presoji
uspešnosti njenega delovanja. Za spremembe, ki so potrebne za izboljševanje
kakovosti in varnosti, je pomembna predvsem kultura izvajalcev, ki jo razumemo
kot vrednote, odnose, zaznavanje, usposobljenost in vzorce obnašanja, ki
določajo zavzetost, slog in strokovnost upravljanja celovite kakovosti in
varnosti. To mora postati način razmišljanja najvišjega in srednjega vodstva,
ki nezavedno vpliva na obnašanje in delovanje zaposlenih. Odgovornost za
uvajanje metod in orodja kakovosti in varnosti mora biti vključena v vsakdanje
zdravstveno in poslovno delo. 
Izvajalci zdravstvenih storitev morajo
vpeljati in vzdrževati upravljanje sistema celovite kakovosti, ki je skladen z
mednarodnimi standardi kakovosti, in sisteme, ki urejajo posamezna področja. Za
zagotavljanje varnosti pacientov je nujno izvajanje Pravilnika o pogojih, ki
jih morajo izpolnjevati laboratoriji za izvajanje preiskav na področju
laboratorijske medicine, in razvijati kadre za področje laboratorijske
medicine. Država kot organizirana oblika zaščite posameznikov in njihovih
skupin mora to načelo uveljaviti z zagotavljanjem temeljnih pogojev za
kakovostne javne storitve s sprejetjem zakonov in drugih predpisov, ki bolj ali
manj podrobno predpisujejo postopke, ki jih mora posameznik ali organizacija
izvesti, oziroma pogoje, ki morajo biti izpolnjeni, da se doseže pričakovan
rezultat. Na tej podlagi bodo izvajalci zdravstvene dejavnosti zagotavljali
možnosti za uresničevanje pravic pacientov in partnerske odnose s pacienti med
zdravstveno obravnavo. Pospeševati je treba večpoklicno sodelovanje in timsko
delo pri izvajanju zdravstvene obravnave za doseganje boljše kakovosti
obravnave in večje varnosti pacientov. Prav tako je ključna vzpostavitev
preglednih notranjih in zunanjih presoj pri izvajalcih zdravstvenih dejavnosti
z uporabo orodja kakovosti in varnosti pacientov. Za vse izvajalce zdravstvene
dejavnosti je treba zahtevati uvajanje in uporabo nacionalnih in mednarodnih
kliničnih smernic, oblikovanje in uporabo kliničnih poti, standardov,
protokolov, algoritmov, navodil in pravil stroke, ki temeljijo na dokazih
podprti zdravstveni praksi. Pomembno je zagotoviti merjenje kazalnikov
uspešnosti delovanja, kakovosti in varnosti z izvajanjem presoje sistema
vodenja kakovosti. Pri izvajalcih zdravstvene dejavnosti je primerno spodbujati
vpeljavo sistemov, ki bodo zagotavljali obvladovanje mogočih tveganj, njihovih
posledic ter analizo poročil o varnostnih zapletih s pregledom vzročnih in prispevajočih
dejavnikov. Sistemi poročanja morajo zagotavljati zaupnost, neodvisnost od
postopkov pritožb pacientov, disciplinskih in sodnih postopkov ter biti
osredotočeni na učenje, popravljalne in preventivne ukrepe. S sprotno izmenjavo
dobrih praks se bodo izboljšave, ki bodo uvedene za preprečevanje varnostnih
zapletov na podlagi posameznih analiz, razširile po celotni zdravstveni
ustanovi in pri vseh izvajalcih zdravstvene dejavnosti. 
Zagotoviti je treba nenehen usmerjen
strokovni razvoj na področju kakovosti in varnosti posameznika in vseh
poklicnih skupin na vseh ravneh izobraževanja. Izobraževanje in usposabljanje
na področju kakovosti in varnosti pacientov mora biti vključeno v programe vseh
izobraževalnih ustanov in programe v zdravstvu ter tudi v notranje
izobraževanje v zdravstvenih organizacijah. V redno dejavnost izvajalcev
zdravstvene dejavnosti je treba vključiti zahteve za izobraževanje in
usposabljanje na področju kakovosti in varnosti pacientov. Zagotoviti je treba
nenehen razvoj posameznika, še posebej na novo zaposlenih ter poklicnih skupin
in zdravstvenih timov, s pridobivanjem novega znanja s področja stroke,
kakovosti in varnosti pacientov, graditve socialnih in osebnih veščin ter
vedenj. 
Na nacionalni ravni je mogoče opredeliti te
strukturne in procesne kazalnike: 
1.     
Ustanovitev nacionalnega centra za kakovost in varnost v zdravstvu do
konca leta 2008. 
2.     
Vzpostavitev formalnih sistemov in struktur za upravljanje nenehnega
izboljševanja kakovosti in varnosti pri izvajalcih zdravstvene dejavnosti do
konca leta 2008. 
3.     
Vzpostavitev formalnih sistemov in struktur za pravilno in varno uporabo
zdravil ter za odkrivanje in preprečevanje z zdravili povezanih težav. 
4.     
Vzpostavitev nacionalnega sistema kazalnikov kakovosti in varnosti na
zdravstvenem področju in kazalnikov na poslovnem področju do konca leta 2009.
Med temi kazalniki so npr: raven bolnišničnih okužb, število zapletov po
posegih, pa tudi t. i. »zavarovalniški« kazalniki, kot npr. čakanje pred
ordinacijo, čakanje na sprejem in obravnavno, čas, ki ga zdravnik posveti
zavarovancu ob prvem pregledu, pripravljenost zdravnika, da pojasni pacientu
vse mogoče načine obravnave, seznanitev s cenami storitev, število pritožb. 
5.     
Vpeljava kliničnih poti v vse bolnišnice. Do konca leta 2011 mora vsak oddelek
bolnišnice dokazati, da uporablja v redni praksi najmanj 2 klinični poti. 
6.     
Vpeljava integralne klinične poti za najpogostejše bolezni. Eno klinično
pot na leto. 
7.     
Obveznost vseh v javnem sistemu (zavodov in koncesionarjev), da letna
poročila o doseganju kazalnikov kakovosti redno objavljajo na svojih spletnih
straneh. 
8.     
Vzpostavitev formalnih sistemov in struktur za pravilno in varno uporabo
zdravil do konca leta 2009. 
9.     
Vzpostavitev farmacevtske intervencije kot standard kakovosti za
zagotavljanje varnosti pacientov pri preskrbi z zdravili do konca leta 2009. 
10.  
Izvajanje anket zadovoljstva uporabnikov in izvajalcev zdravstvenih
storitev ter ugotavljanje izvajanja zastavljanja ciljev prek kazalnikov (npr.
bolnišničnih okužb MRSA in padcev iz postelje). 
7.6 Nadzor v zdravstvu 
Nenehno izboljševanje kakovostne in varne
storitve je naloga vsake organizacije, ki temelji na dobrem poznavanju in
izpolnjevanju vseh zahtev v zvezi s storitvijo. Te vključujejo zahteve, ki jih
določi uporabnik oziroma odjemalec storitve, zakonske zahteve oziroma zahteve
drugih predpisov, zahteve standardov, zahteve stroke, kakršne koli dodatne
zahteve, ki jih je določila organizacija. 
Izpolnjevanje zahtev oziroma skladnost
storitve z zahtevami se preverja z nadzorom. Idealnega sistema za nadzor ni, je
pa vedno nujno treba opredeliti, kaj želimo doseči z nadzorom. Gre namreč za
dilemo, ali naj nadzor prepreči neljube dogodke v bolnišnicah in drugih
zdravstvenih zavodih ali naj prepreči ponavljanje napak ali neželenih dogodkov.
Kakovost sama po sebi ali še tako dovršen sistem ne prepreči še nenarejenih
napak, še manj zagotovi le ugodne izide. Pri napakah se po izkušnjah najbolje
obnesejo za nadzor posebej sestavljene skupine strokovnjakov, ki analizirajo
proces in skušajo ugotoviti, zakaj je prišlo do neugodnega izida ali napake. Če
pa želimo posamezniku zagotoviti, da bodo izidi v vnaprej predvidenih mejah, je
potreben stalen nadzor. Za kakovosten nadzor so potrebni usposobljeni
nadzorniki in ustrezna informacijska podpora. 
Nadzor v zdravstvenem sistemu je s predpisi
opredeljen kot interni strokovni nadzor, strokovni nadzor s svetovanjem,
finančni medicinski nadzor, upravni nadzor in inšpekcijski nadzor. 
Interni strokovni nadzor je pomembna
sestavina sistemov kakovosti. Izvajajo ga zdravstveni delavci oziroma
zdravstveni sodelavci s samonadzorom in odgovorni za strokovnost dela v zavodu.
Gre za metodo ocenjevanja in izboljševanja zdravstvene prakse na podlagi
standardov oziroma najboljših praks. Analizi mora slediti primerjanje s standardi
oziroma najboljšimi praksami ter uvajanje izboljšav tam, kjer se ugotovi vrzel
med trenutno prakso in standardom. Notranji nadzor zdravstvene prakse je tako
sistematična kritična analiza kakovosti zdravstvene obravnave, ki zajema
postopke krepitve zdravja, diagnosticiranja, zdravljenja, rehabilitacije,
uporabe virov in izidov zdravljenja in kakovosti življenja, ki jo ocenjujejo
strokovnjaki in pacienti. 
V preteklih letih se je interni strokovni
nadzor izvajal po pravilih vsakega posameznega izvajalca zdravstveni storitev,
kot to določa ZZDej v 77. členu. V prihodnje mora interni strokovni nadzor
postati redna dejavnost izvajalcev zdravstvene dejavnosti v okviru sistemov
kakovosti, podprta z opredeljenimi merili, letnim načrtom nadzorov in poročilom
o nadzorih, zato bo Ministrstvo za zdravje do konca leta 2008 pripravilo enotna
priporočila za izvajanje internega strokovnega nadzora v zdravstvenih zavodih.
Posamezni izvajalci zdravstvenih storitev bodo opredelili dejavnosti in
programe internega strokovnega nadzora v obstoječih oziroma nastajajočih
sistemih kakovosti. 
Strokovni nadzor s svetovanjem izvaja
pristojna zbornica ali strokovno združenje v sodelovanju s klinikami, inštituti
in drugimi zavodi in v skladu s posebnim programom, ki ga sprejme zbornica
oziroma strokovno združenje s soglasjem ministra, pristojnega za zdravje. Če se
pri strokovnem nadzoru ugotovijo večje pomanjkljivosti, lahko izvajalec nadzora
zahteva dodatno strokovno izpopolnjevanje delavcev, za katere se ugotovi
pomanjkljiva usposobljenost; ministrstvo, pristojno za zdravje, pa lahko odredi
ukrepe za odpravo organizacijskih, materialnih in drugih pomanjkljivosti. Cilj
strokovnega nadzora je ugotovitev in odprava vzrokov za pomanjkljivosti, ki
vplivajo na neustrezno kakovost ali strokovnost dela. 
V prihodnjem obdobju je predvidena
sistematična nadgradnja vsebine in obsega strokovnega nadzora s svetovanjem pri
razvoju sistema rednih zunanjih presoj sistemov kakovosti pri izvajalcih
zdravstvene dejavnosti. 
Finančni medicinski nadzor je nadzor nad
uveljavljanjem urejenih in preglednih postopkov izvajalcev zdravstvenih
storitev pri izvajanju, evidentiranju in obračunavanju storitev v breme javnih
sredstev obveznega zdravstvenega zavarovanja, izvaja pa ga ZZZS. Finančni
medicinski nadzor temelji na obračunskih listinah (zbirni račun, zahtevek za
plačilo, poročilo, specifikacija), listinah za uveljavljanje pravic iz
obveznega zdravstvenega zavarovanja in na vpogledu v zdravstveno dokumentacijo
ter vključuje nadzor nad evidentiranjem in obračunavanjem zdravstvenih
storitev, nadzor nad predpisovanjem in izdajanjem zdravil, medicinskih
pripomočkov in drugih pravic iz obveznega zdravstvenega zavarovanja. Ob
splošnem pomanjkanju zdravnikov v Sloveniji se tudi na ZZZS srečujejo s
problemom pomanjkanja nadzornih zdravnikov, zato po letu 2002 število
opravljenih nadzorov pri izvajalcih upada. 
V prihodnjem obdobju je treba obseg in
vsebino finančnega medicinskega nadzora razviti kot dopolnitev vsebine in
obsega sistema rednih zunanjih presoj sistemov kakovosti pri izvajalcih
zdravstvene dejavnosti in razviti možnosti ukrepanja proti kršilcem predpisov. 
Finančni zdravstveni nadzor v lekarnah je
poseben nadzor, ki ga opravljajo nadzorni farmacevti ZZZS. 
Upravni nadzor je nadzor nad zakonitostjo
dela zdravstvenih zavodov in zasebnih zdravstvenih delavcev, in izvaja pa ga
ministrstvo, pristojno za zdravje, na podlagi programa ali na pobudo različnih
predlagateljev. Ta oblika nadzora daje ministrstvu možnost nadzorovanja
delovanja zdravstvenih zavodov. Če se pri upravnem nadzoru ugotovijo
nepravilnosti, izda ministrstvo odločbo, s katero določi ukrepe in roke za
njihovo odpravo. 
V preteklih letih so bili upravni nadzori
redki, zato bo ministrstvo v prihodnjem obdobju to vrsto nadzora dodatno
razvilo in okrepilo kot redno načrtovano dejavnost. Do konca leta 2008 bo
pripravilo analizo ugotovitev nadzorov in popravljalne ukrepe za izboljšanje
stanja. 
Inšpekcijski nadzor je nadzor nad
izvajanjem oziroma spoštovanjem zakonov in drugih predpisov, izvajajo pa ga
pristojne inšpekcijske službe. Nespoštovanje predpisov pooblašča inšpektorja,
da sprejme ukrepe, ki naj zagotovijo zakonito stanje. Pri tem lahko inšpektor
uporablja le tiste s predpisi določene ukrepe, ki so za stranko ugodnejši, če
se z njimi doseže namen predpisa oziroma zaščita javnega interesa. Inšpektor
ima pravico in dolžnost odrediti ukrepe za odpravo nepravilnosti in
pomanjkljivosti v roku, ki ga sam določi; naznaniti kaznivo dejanje ali podati
kazensko ovadbo za kaznivo dejanje, ki se preganja po uradni dolžnosti;
predlagati pristojnemu organu sprejetje ukrepov; odrediti druge ukrepe in
opraviti dejanja, za katera je pooblaščen z zakonom ali drugim predpisom, ter
izvesti postopke v skladu z zakonom o prekrških. 
Pri inšpekcijskem nadzoru je bil v preteklih
letih dosežen pomemben napredek glede obsega in pristopov pri nadzoru. V
prihodnjem obdobju sta predvidena nadaljnji razvoj v smislu kakovosti,
učinkovitosti in sorazmernosti, ki bo podprt s kazalniki uspešnosti in
učinkovitosti, ter sledenje novim zahtevam predpisov oziroma posameznih
področij. 
Nadzor nad poklicnimi boleznimi ni
zadovoljivo urejen. Vzrok za to je trenutna ureditev področja medicine dela, ki
ni plačano iz nevtralnih finančnih virov (zdravstvenega zavarovanja), temveč
gre za pogodbena razmerja med delodajalcem in zdravnikom medicine dela. Tako
nastaja navzkrižje interesov, zaradi česar se poklicne bolezni ne evidentirajo
tako, kot bi bilo potrebno. 
Podatki o nadzorih so razpredelnično
prikazani v prilogi 4. 
7.7 Razvoj zdravilstva in tradicionalne
medicine 
Metode, ki jih uvrščamo med zdravilstvo, se
pogosto uveljavljajo nekritično in prepleteno s predsodki ljudi, pa tudi z
zaupanjem in nestvarnimi pričakovanji. Temeljna načela, ki so vodilo
kakovostnega izobraževanja in strokovno neoporečne uporabe tovrstnih metod, so
varnost, utemeljenost s ponovljivimi metodami vrednotenja in jasno dokazljiva
stopnja učinkovitosti. Nesporno je, da se zdravilski ali nekonvencionalni
medicinski sistemi čedalje bolj uveljavljajo in da se vse več ljudi odloča za
načine zdravljenja, ki niso del uradnega medicinskega sistema. Razlog za to je
preprost; ljudje se želijo bolje počutiti, tega pa ni mogoče zmeraj doseči le z
uporabo konvencionalne medicine. 
Svetovna medicina je sestavljena iz več
medicinskih sistemov. Trenutno je povprečno stanje svetovnega zdravstva še
vedno zelo slabo, saj sodobna medicina iz znanih geopolitičnih razlogov še
vedno ni prodrla v nerazvite dežele juga. Te okoliščine so SZO narekovale
akcijo za oživitev in priznanje lokalnih tradicionalnih oblik medicine, zato je
leta 1987 svetovala, naj države članice v projekt Zdravje za vse do leta 2000
uvrstijo tudi lokalne tradicionalne medicinske sisteme in ob tem poskrbijo za
objektivno spremljanje in vrednotenje uporabe teh metod. V razvitem svetu se že
okrog dvesto let ohranjajo in razvijajo tudi različne oblike neuradne medicine,
ki uporablja nekonvencionalne metode preventive, diagnostike, zdravljenja in
rehabilitacije. Tem metodam je po zdajšnjih merilih znanosti skupno predvsem to,
da večinoma niso ustrezno znanstveno preverjene. 
Nekonvencionalne zdravilske metode niso
razširjene le med bolniki, temveč jih čedalje bolj uporabljajo tudi zdravniki
uradne medicine. Izsledki ankete, ki so jo leta 1983 opravili v Veliki
Britaniji med več sto mladih zdravnikov splošne prakse, kažejo, da jih je od
anketiranih imelo pozitiven odnos do alternativne medicine kar 86 odstotkov, 18
odstotkov jih je obvladalo vsaj eno alternativno metodo, 70 odstotkov si jih je
želelo katero od alternativnih metod naučiti, 31 odstotkov jih že kdaj napotilo
pacienta k zdravilcu - kar 12 od teh je napotilo pacienta k medicinsko
neusposobljenemu zdravilcu. Študija je pokazala, da zdravniki nekonvencionalnih
metod ne štejejo za alternativne metode, temveč za dopolnilne. Ugotavljajo
tudi, da medicinske fakultete niso poskrbele za izobraževanje s tega področja z
ustreznimi programi, zato se število laikov, ki se ukvarjajo s tovrstnimi
metodami v Veliki Britaniji, veča. Isti vir obenem napoveduje še nadaljnji
razmah nekonvencionalnih zdravilskih metod kot dopolnitev metodam
konvencionalne medicine. 
Te metode naj bi bile predvsem dopolnilo in
ne alternativa temeljnemu zdravljenju, čeprav je že iz ekonomskih razlogov
razvidno, da je mogoče z nekaterimi od njih odpraviti psihosomatske in
nevrovegetativne motnje z bistveno manjšimi stroški. To nekoliko spodbuja
zdravstvene zavarovalnice, da na sezname pozitivnih list za nekatere
zdravstvene težave uvrščajo nekonvencionalne metode zdravljenja. 
Na začetni stopnji urejanja se lahko
vzpostavi delno samostojen sistem zdravilstva po poklicih in stopnji
usposobljenosti, iz katerega bi sčasoma zdravstvo izbralo preverjene, ustrezno
izobražene in poklicno izkušene sodelavce, ki bi pripomogli varnejši in
učinkovitejši združitvi v enoten sistem. S tem namenom se že pripravljajo
programi izobraževanja na Sekciji naravnega zdravilstva pri Gospodarski
zbornici Slovenije. Izhodiščna stopnja izobrazbe je srednja medicinska šola, za
vse druge poklice bi potrebovali dodatno izobraževanje iz temeljnih medicinskih
znanj. Pri tem lahko pomaga tudi INTA (Iniciativni odbor zdravnikov,
zobozdravnikov in farmacevtov za odprt dialog o integraciji dopolnilnih metod
zdravljenja v zdravstveni sistem), ki šteje več kot šestdeset članov. 
Poudariti je treba, da je usposobljeni
zdravilec lahko le dopolnilo javnemu zdravstvu, nikakor pa ne samostojen
ponudnik zdravstvenih storitev. 
7.8 Zbornice 
Zbornice, kot stanovske organizacije s
svojim delom pomembno vplivajo na optimizacijo delovanja zdravstvenega varstva v
Sloveniji. S svojim delovanjem si prizadevajo doseči boljše delovne razmere
svojih članov, kar pripomore k večjih motiviranosti zaposlenih, večjemu
zadovoljstvu, s tem pa k boljšim izidom zdravljenja in zmanjševanju stroškov
zdravljenja. Zbornice v okviru javnih pooblastil opravljajo različne naloge,
kot na primer vodijo podiplomsko izobraževanje − specializacijo, vodijo
registre posameznih izvajalcev zdravstvene dejavnosti, opravljajo strokovni
nadzor, izdajajo licence. 
Sodelovanje z zbornicami bo potekalo tudi v
načrtovanem obdobju, nanje pa bodo prenesene naloge, ki jih v okviru javnih
pooblastil lahko opravljajo. Zbornice bodo morale uskladiti načrte
specializacij (zdravnikov, zobozdravnikov, farmacevtov) z novimi vlogami javnih
zavodov oziroma posameznih izvajalcev ter merili za določanje javne mreže in
njihovimi potrebami. 
7.9. Združenje in skupnosti izvajalcev 
Združenja in skupnosti izvajalcev s svojim
delom pomembno vplivajo na delovanje zdravstvenega varstva in izvajanje
zdravstvene dejavnosti v Sloveniji. Ne glede na to, da združenja in skupnosti
temeljijo na prostovoljnem združevanju izvajalcev, le-ta v partnerskem
dogovarjanju v skladu z zakoni soodločajo o obsegu programa storitev obveznega
zdravstvenega zavarovanja, opredelitvi zmogljivosti, potrebne za njegovo
izvajanje in obsegu sredstev. Na tej osnovi določijo izhodišča za izvajanje
programov in za oblikovanje cen programov oziroma storitev ter druge podlage za
sklepanje pogodb z zdravstvenimi zavodi, drugimi zavodi in organizacijami, ki opravljajo
zdravstveno dejavnost. Prav tako sodelujejo in soodločajo pri pripravi in
sprejemu odločitev glede upravljanja, predvsem javnih zdravstvenih zavodov ter
pogojev za njihovo delo. 
Sodelovanje z združenji in skupnostmi bo
potekalo tudi v načrtovanem obdobju tako, da bodo imela predvsem tista, ki
zastopajo pretežni del izvajalcev (Združenje zdravstvenih zavodov Slovenije,
Skupnost slovenskih naravnih zdravilišč, Skupnost socialnih zavodov Slovenije,
Skupnost organizacij za usposabljanje Slovenije) v okviru sprejetih
makroekonomskih odločitev glede sredstev potrebnih za izvajanje zdravstvene
dejavnosti pomembnejši vpliv na njihovo prerazporeditev med izvajalci z namenom
doseči enakomerno oziroma izenačeno financiranje izvajalcev na posameznih
področjih ter tako racionalno porabo sredstev, ob hkratnem dvigu kakovosti
opravljanja zdravstvenih storitev. 
8. NEVLADNE ORGANIZACIJE IN DRUGA ZDRUŽENJA 
Glas civilne družbe na področju zdravja in
zdravstvenega varstva postaja nepogrešljiv, saj je zdravstvo tisto področje, ki
se neposredno nanaša prav na vsakega posameznika. Državljani imajo pravico, da
dejavno sodelujejo pri sprejemanju odločitev na različnih ravneh, jih
sooblikujejo in se o njih izrekajo. Civilna družba prevzema tudi izvajanje
nekaterih javnih storitev ter s tem prevzema del odgovornosti za splošno
blaginjo in družbeni razvoj. 
Temeljni pogoj za oblikovanje zdravih
politik je zagotovljena preglednost priprave politik in odločanja, zato je v
postopke odločanja treba dejavno vključevati tudi predstavnike civilne družbe. 
Nevladne organizacije (v nadaljnjem
besedilu: NVO) so eden od stebrov civilne družbe, saj izvajajo različne
splošnokoristne naloge, ki jih državni organi in druge organizacije iz
različnih razlogov opravljajo le deloma ali pa jih sploh ne opravljajo. Npr. v
zunajinstitucionalnih okoljih so NVO že dlje časa edini izvajalci dolgotrajne
oskrbe za različne skupine bolnikov s kroničnimi telesnimi in duševnimi
motnjami. Zgradile so mrežo programov psihosocialne rehabilitacije, ki bolnikom
z duševnimi motnjami omogočajo ponovno vključitev v družbo, preprečujejo
pogostost ponovitev ter tako vplivajo na zmanjšanje sprejemov v psihiatrične
bolnišnice in krajšanje ležalne dobe. 
Strategija Vlade RS za sodelovanje z
nevladnimi organizacijami (vir: http://www.mju.gov.si/fileadmin/mju.gov.si/pageuploads/mju_dokumenti/pdf/STRATEGIJA_VLADE_RS_ZA_Z_NVO.pdf)
opredeljuje tri temeljne funkcije NVO, in sicer glas državljanov, družbene
dejavnosti in določene vrste javnih storitev. V vsakdanji praksi NVO lahko
nastopajo v eni ali več od navedenih funkcij. 
V sistemu zdravstvenega varstva nastopa
pacient kot najpomembnejši partner, zato morajo združenja oziroma organizacije
pacientov predstavljati njihov glas. Funkcija glas državljanov vključuje
prevzemanje pobude državljanov, da bi se zagotovilo vplivanje na sprejemanje
odločitev na različnih ravneh. To funkcijo opravljajo različna društva
pacientov in podobnih zainteresiranih skupin. Združenja pacientov lahko
opravljajo svojo funkcijo prek formalnih in neformalnih načinov; zagovarjajo
interese skupine ali posameznikov, vzpostavljajo civilni dialog z drugimi deli
civilne družbe in vlado ter sodelujejo pri odločanju. 
Poklicna združenja, ki opravljajo t. i.
funkcijo družbenih dejavnosti, skrbijo za izobraževanje in strokovno
izpopolnjevanje nosilcev zdravstvene dejavnosti in s tem pripomorejo k
vzdrževanju visoke strokovne ravni njihovega delovanja. Na različnih strokovnih
srečanjih, simpozijih in kongresih se tako člani združenj seznanjajo z
najnovejšimi spoznanji o odkrivanju in zdravljenju različnih bolezni. Poklicna
združenja sodelujejo tudi pri pripravah strokovnih priporočil, usmeritev in
smernic s posameznega področja, ki so koristno vodilo stroki pri njenem
strokovnem delu. Številna združenja pripravljajo in izdajajo lastne strokovne
publikacije, ki še dodatno pripomorejo k širjenju znanja in novih dognanj med
nosilci zdravstvene dejavnosti v Sloveniji. Pomemben del njihovega delovanja je
sodelovanje z mednarodnimi strokovnimi organizacijami. 
Sindikati, v katere se lahko prostovoljno
vključijo zdravstveni delavci oziroma zdravstveni sodelavci, si s svojim
delovanjem prizadevajo za ustrezno vrednotenje dela svojih članov in za
ustrezne delovne. Pri pogajanjih skrbijo za sklenitev panožnih in poklicnih
kolektivnih pogodb, svojim članom zagotavljajo pravno pomoč pri uveljavljanju
pravic iz delovnega razmerja, pomoč pri reševanju težav, nastalih v delovnem
razmerju, in socialno pomoč. 
Do zdaj prevladujoče oblike sodelovanja
sicer omogočajo prepoznavanje in razreševanje posamičnih težav, s katerimi se
srečuje posamezen del civilne družbe, obstaja pa še veliko priložnosti za
izboljšanje partnerskega odnosa pri določanju in izvajanju vladnih politik ter
s tem sodelovanja laične in strokovne javnosti. 
Sedanji pravni in drugi pogoji civilne
družbe še ne omogočajo razvoja in uveljavitve vseh funkcij v družbi, zato je
treba opredeliti področja zdravstvenega varstva, na katerih je vloga civilne
družbe ključna, in zagotoviti njeno uresničevanje. Vloga, ki jo lahko ima civilna
družba pri dejavnostih za krepitev zdravja, pa tudi drugih dejavnostih,
predvsem povezanih s posebej ranljivimi skupinami prebivalstva, je zelo
pomembna, zato bo treba v prihodnje še naprej zagotavljati podporo
javnokoristnemu delovanju civilne družbe na tem področju. Pripraviti je treba
načrt dejavnosti za krepitev zdravja in pripraviti razpis za uresničevanje
predvidenih dejavnosti ter zagotoviti njihovo pregledno financiranje. 
Spodbujati je treba civilni dialog ter
partnerstvo med nevladnimi organizacijami in državnimi organi oziroma organi
lokalnih skupnosti. Z upoštevanjem neodvisnosti civilne družbe se bodo
spodbujali različni deli civilne družbe k združevanju in medsebojnemu
sodelovanju za doseganje boljših učinkov. 
Uveljaviti je treba trajne oblike
sodelovanja in mehanizme za izražanje mnenja civilne družbe pri oblikovanju in
izvajanju politik (sodelovanje pri oblikovanju programov storitev, sodelovanje
pri upravljanju ter tudi nadzorna funkcija civilne družbe), ki bodo
zagotavljale sodelovanje javnosti pri sprejemanju pravnih in drugih aktov na
področju zdravstvenega varstva. Trajno sodelovanje ob polnem spoštovanju načel
različnosti in komplementarnosti je tisti mehanizem, ki lahko dolgoročno
zagotovi uveljavljanje najboljših rešitev za izboljševanje možnosti za delo in
razvoj civilne družbe. 
9. ZDRAVILA IN MEDICINSKI PRIPOMOČKI 
Zdravila in medicinski pripomočki so
bistveno sredstvo varovanja in ohranjanja zdravja državljanov Republike
Slovenije. Čeprav so zdravila posredno ali neposredno vključena v večino ciljev
Plana, je treba poudariti predvsem zagotavljanje dostopnosti do varnih,
kakovostnih in učinkovitih zdravil, med katerimi so tudi tako imenovana
biološka zdravila, zdravila za zdravljenje redkih bolezni in druga draga
zdravila, in sicer po dostopnih zakonsko urejenih cenah. Na področju varnosti
je eden od mehanizmov učinkovit farmakovigilančni sistem, ki se bo v skladu s
spremembami evropske zakonodaje v prihodnjih letih krepil tudi na državni
ravni. Treba bo uvesti nove načine ocenjevanja stroškovne učinkovitosti ob
upoštevanju dobrih praks, razvitih na ravni EU, in vzpostavljanje nacionalnih
smernic za oceno dodane vrednosti in relativne ter stroškovne učinkovitosti
zdravil. Dostopnost do zdravil mora temeljiti na znanstvenih dognanjih in
farmakoekonomskih parametrih, ki morajo biti uravnoteženi s socialnoekonomskim
ter etičnim vidikom. V zvezi s tem bo treba razviti oziroma dograditi
nacionalne standarde za merjenje splošnega zdravstvenega stanja in uvajanje
novih tehnologij s stališča stroškov in pozitivnega vpliva na človekovo
življenje (kakovost življenja, produktivnost, socialnoekonomska korist). Na
podlagi navedenega je treba pravilno opredeliti vrednosti posameznih zdravil in
skupin zdravil pri zdravljenju bolezni ter morebitne dodane vrednosti novih
zdravil, kar naj bi se upoštevalo pri določanju cen zdravil, financiranih iz
javnih sredstev, in naj bi ugodno vplivalo na oblikovanje cen zdravil,
financiranih iz sredstev prostovoljnega zavarovanja. Isti parametri bodo
izboljšali tudi odločanje o dostopu zdravil do javnih sredstev na ravni
razvrščanja zdravil na liste in njihovega vključevanja v zdravstvene programe,
ki se financirajo iz javnih sredstev in z njimi povezanih sredstev
prostovoljnega zavarovanja. Treba bo pripraviti in uveljaviti strokovne
smernice zdravljenja z zdravili povsod, kjer še niso pripravljene in
uveljavljene. To je še zlasti pomembno pri zdravljenju z biološkimi zdravili,
zdravili za zdravljenje redkih bolezni in drugimi dragimi zdravili. Strokovne
smernice naj bi zagotavljale učinkovito zdravljenje z razpoložljivimi zdravili
v skladu z omejenimi sredstvi na ravni celotnega prebivalstva Republike
Slovenije. 
Aktualni cilj v Republiki Sloveniji je
uravnavanje najvišjih dovoljenih cen zdravil na državni ravni, ki se plačujejo
iz sredstev obveznega in z njim povezanega prostovoljnega zavarovanja, ter
hkrati možnost dogovora med zavezanci in plačniki o nižjih cenah zdravil od
predhodno določenih najvišjih dovoljenih cen. Splošni trend cen zdravil na
debelo v zadnjih letih kaže zmerno zniževanje cen zdravil. Trenutno znaša
indeks cen v primerjavi s preteklim letom 96,9. Najbolj so se znižale predvsem
cene cenejših zdravil, med katera pogosto spadajo generična zdravila, manj pa
so se cene znižale pri dražjih inovativnih zdravilih. Ukrepi za zniževanje cen
zdravil ne smejo povzročiti umika zdravil, pomembnih za varovanje javnega
zdravja, ki so že v prometu v Sloveniji, in s tem zmanjšati možnosti za uspešno
in kakovostno zdravljenje z zdravili. Za ustrezno umestitev zdravil v
zdravstvene programe, še zlasti najnovejših inovativnih zdravil, je nujna
izmenjava podatkov z drugimi državami članicami v EU o cenah zdravil, njihovi
porabi ter pogojih, na podlagi katerih so posamezna zdravila financirana iz
sredstev obveznega in z njim povezanega prostovoljnega zavarovanja. Na podlagi
izmenjave podatkov se lažje ocenita uspešnost dosedanjih ukrepov na področju
obvladovanja cen zdravil in stroškov zanje ter preskrbljenosti našega trga z
zdravili. Ravno tako na podlagi izmenjave podatkov bolje načrtujemo nadaljnje
potrebne ukrepe za zagotavljanje dostopnosti do potrebnih zdravil v okviru
omejenih finančnih sredstev. Povezanost in izmenjava podatkov s članicami EU
naj potekata na visoki strokovni in politični ravni. Inšpekcijski nadzor na
področju kakovosti zdravil opravlja farmacevtsko nadzorstvo. Cene zdravil, ki
so financirana iz javnih sredstev, spremljata JAZMP in ZZZS, inšpekcijski
nadzor nad cenami zdravil pa opravlja tržna inšpekcija, ki mora v skladu z
Zakonom o zdravilih (Uradni list RS, št. 31/06 in 45/08; ZZdr-1) o svojih
odločitvah poročati organu, pristojnemu za zdravila. Do zdaj poročanje tržne
inšpekcije pristojnemu organu ni bilo dovolj učinkovito, zato je treba to v
prihodnje izboljšati. 
Cene zdravil, ki bremenijo javna sredstva
in z njimi povezana sredstva prostovoljnega zdravstvenega zavarovanja, trenutno
uravnava le država. V zadnjem letu so se cene 45 odstotkov zdravil znižale v
povprečju za 20 odstotkov, pri 25 odstotkih zdravil so ostale nespremenjene in
pri 30 odstotkih zdravil, večinoma dražjih, so se povečale v povprečju za 20
odstotkov. Pri tem je treba upoštevati vse značilnosti majhnega trga (< 0,5
odstotka trga EU z zdravili) in morebitne posledice za dostopnost do zdravil.
Veljavna zakonodaja v bistvu ne obvezuje farmacevtske industrije, da zdravilo,
katerega imetnica dovoljenja za promet je, tudi dejansko trži. Treba je
vzpostaviti določene izboljšave pri uravnavanju cen zdravil, pri katerem se
bodo hkrati upoštevale omejenost finančnih sredstev nosilca obveznega in
prostovoljnega zdravstvenega zavarovanja in značilnosti majhnega trga zdravil
ter se omogočil hiter dostop do inovativnih zdravil, ki bistveno pripomorejo k
uspešnejšemu zdravljenju. Sodelovanje z drugimi državami članicami EU na tem
področju je posebej pomembno, ker omogoča lažjo opredelitev glede ustreznega
vrednotenja zdravil, še posebej njihove dodane vrednosti. Uvajanje pregledne
medsebojne primerljivosti zdravil, ki ima kot podlago njihovo relativno
terapevtsko učinkovitost, bi bil korak naprej, za kar je temeljni pogoj dobro
ozaveščena javnost. 
Majhnost trga zdravil v Republiki Sloveniji
ni prednost, saj so mogoče motnje pri preskrbi, nižja stopnja konkurence zlasti
ob upoštevanju, da veljavna zakonodaja omogoča ponudnikom zdravil prosto
ekonomsko izbiro. Po sprejetju sprememb evropske zakonodaje na tem področju bo
treba prilagoditi notranjo zakonodajo, ki bo omogočala vzpostavitev novih
mehanizmov. Ti bodo proizvajalcem omogočili lažji vstop na trg in s tem
povečanje števila ponudnikov zdravil. Nova biološka zdravila prinašajo
terapevtske prodore in hkrati ekonomska tveganja za javne finance. Pričakuje se
povečan pritisk javnosti na dostopnost do teh zdravil ne glede na velikost
bruto družbenega proizvoda med trgi EU, zato bo treba po sprejetju evropske
zakonodaje o obveščenosti pacientov sprejeti program, ki bo javnost čim bolje
seznanil z zdravili in njihovi uporabo, obsegom ter hitrostjo njihovega
privzema na primerljivih evropskih trgih. 
Pričakuje se tudi agresiven tržni pristop
farmacevtske industrije ob uveljavljanju vseh oblik zaščite intelektualne
lastnine, kar pomeni poznejši prihod generičnih zdravil na trg, ki so praviloma
več kot 30 odstotkov cenejša od zdravil z enako učinkovino originatorjev. Z
nižjimi cenami generičnih zdravil se v vseh državah EU, v katerih imajo dobro
razvit generični trg zdravil, stroški za zdravila bistveno znižajo in se s
prihranjenim denarjem lahko financirajo nova zdravila, ki bistveno prispevajo k
učinkovitejšemu zdravljenju bolezni, ki jih v preteklosti ni bilo mogoče
zdraviti. Ta zdravila so predvsem biološka zdravila, zdravila za zdravljenje
redkih bolezni in druga draga zdravila. Na državni ravni bodo sprejeti načrt in
smernice uvajanja novih načinov zdravljenja. 
Treba je omogočiti čim hitrejši vstop
generičnih zdravil na naš trg. Inovativna zdravila namreč v vse večjem obsegu
pridobivajo dovoljenje za promet na podlagi centraliziranega postopka v EU. Na
področju pridobivanja nacionalnih dovoljenj za trženje zdravil je treba
skrajšati čas do izdaje odločbe za dovoljenje za promet z zdravilom. JAZMP z
učinkovitim nadzorom skrbi, da so na slovenskem trgu vzpostavljeni pogoji za
oskrbo s kakovostnimi, varnimi in učinkovitimi zdravili. IVZ s svojimi
farmakoepidemiološkimi analizami in spremljanjem porabe zdravil na pregleden
način pripravlja podatke, s katerimi se ugotavljajo obolevnost v posamezni
regiji, starostna skupina, spol, prepisovalne navade zdravnikov in podobno. Ti
podatki, ki morajo izražati trenutno stanje, so lahko v veliko pomoč pri strateških
odločitvah. 
Za zagotovitev dostopnosti do varnih,
kakovostnih in učinkovitih zdravil po dostopnih cenah je potrebno dobro
sodelovanje JAZMP, IVZ, ZZZS ter Ministrstva za zdravje v okviru njihovih
pristojnosti. 
V sodelovanju z Ministrstvom za zdravje in
razširjenimi strokovnimi kolegiji mora ZZZS po zgledu razvitih evropskih držav
spodbujati oblikovanje in uvajanje strokovnih smernic na področju zdravljenja z
zdravili. Za izboljšanje preglednosti sistema razvrščanja zdravil na liste in
njihovega vključevanja v zdravstvene programe, ki se financirajo iz javnih
sredstev in z njimi povezanih sredstev prostovoljnega zavarovanja, je treba
vzpostaviti enoten sistem. 
Naloga IVZ je, da neodvisno in na podlagi
znanstvenega pristopa spremlja in analizira porabo zdravil, na podlagi katere
pripravlja ocene in predloge ukrepov na področju zdravstvene politike in dela
primerjave z drugimi državami članicami EU o preskrbljenosti z zdravili ter
njihovi porabi. Da bi se lahko bolje primerjali z drugimi državami EU, bi bilo
potrebno, da IVZ še podrobneje in v primernem odzivnem času spremlja dostopnost
do bioloških zdravil in zdravil sirot za zdravljenje redkih bolezni ter drugih
dragih zdravil, ki se uporabljajo za ambulantno predpisovanje ter bolnišnično
zdravljenje. 
Pripraviti bo treba strokovne smernice za
zdravljenje z bolnišničnimi zdravili, kar bi pripomoglo k večji racionalnosti
porabe zdravil in sredstev zanje ter poenotilo pristop k zdravljenju s temi
zdravili v Republiki Sloveniji, vključno z uvajanjem timske obravnave
bolnišničnega zdravljenja s kliničnim farmacevtom. Razvoj znanosti na področju
medicine in farmacije zahteva tudi razvoj in izvajanje metod, na podlagi
katerih se bodo dali obvladovati stroški zdravljenja. 
V EU je bilo v letu 2005 za zdravila porabljenih
v povprečju 19,6 odstotka sredstev, namenjenih za zdravstveno varstvo. Nove
države članice so porabile bistveno večji delež teh sredstev za zdravila (v
povprečju 25,5 odstotka) kot v državah EU-15 (v povprečju 16,1 odstotka). Obseg
financiranja zdravil iz javnih sredstev se razlikuje od držav z najvišjim
deležem, ki sta z 98 odstotki Nizozemska (zdravila na recept) in Velika
Britanija z 90 odstotki, do držav z najnižjim deležem, ki sta s 43 odstotki
Latvija in 35 odstotki Poljska. Izraženo v enotah PPSa (purchasing power parity
standard, vrednost za RS v letu 2005 1€PPS = 0,75 EUR), je bila poraba za
zdravila v Evropski uniji (EU-25) v letu 2005 320 €PPSa na prebivalca, pri
čemer je bila v skupini EU-15 v povprečju 360 €PPS na prebivalca in v novih 10
državah članicah 254 €PPS. Le nekaterim državam v skupini starih članic je
uspelo obdržati rast stroškov za zdravila na zmerni ravni 4 do 5 odstotkov
letno. Po zadnji širitvi se zato v državah članicah stopnjuje potreba po
iskanju najboljših praks, izmenjavi informacij in izkušenj pri cenah in
razvrščanju zdravil.
Preglednica 11:
*        Oznaka se
nanaša na ambulantno predpisovana zdravila
S 1. 1. 2007 je bila ustanovljena JAZMP,
kar omogoča ustrezno upoštevanje vloge in strukture zakonodaje o zdravilih v EU.
JAZMP ima priložnosti za razvoj v Evropski uniji v povezovanju, s katerim se
omogočata večja učinkovitost tudi na domačem terenu in izvoz slovenskega znanja
na najvišji ravni. Obstajajo tudi tveganja v rastoči konkurenčni prednosti
razvitih agencij, ki tudi same napredujejo zelo hitro v smislu strokovnih znanj
in sistemov zagotavljanja kakovosti. 
Evropska agencija za zdravila (EMEA) in
nacionalne agencije držav članic sestavljajo omrežje in razvijajo sodelovanje.
Novi izzivi delovanja so predvsem zdravila za napredne terapije, podatkovne
zbirke za javnost EU, podpora inovativnosti z regulatornim svetovanjem,
usklajevanje nacionalnih pristopov na različnih področjih delovanja, posebej
pri zagotavljanju oskrbe z varnimi, kakovostnimi in učinkovitimi zdravili, med
katerimi so tudi inovativna zdravila. Za zagotavljanje navedenega je pomembno
učinkovito delo inšpekcije in farmacevtskega nadzora. 
Poleg urejanja cenovne politike na področju
zdravil je treba poudariti izzive na regulatornem področju, ki bodo aktualni v
naslednjem obdobju in bodo bistveno vplivali na kakovost, varnost in
učinkovitost zdravil na našem trgu. To so: 
1.     
spodbujanje kliničnih raziskav na pediatrični populaciji v skladu z
določbami pediatrične uredbe in prevzem pediatrične uredbe; 
2.     
spodbujanje ekspertize na področju vrednotenja kakovosti, varnosti in
učinkovitosti zdravil v nacionalnih in evropskih postopkih avtorizacije zdravil
ter umestitve slovenskega znanja v postopke in ocene, posebej na področju
inovativnih zdravil in naprednih terapij; 
3.     
sodelovanje pri spremembi evropske in notranje zakonodaje na področju
informacij za bolnike na ravni EU ob upoštevanju razvoja družbe in vse
dejavnejše vloge bolnikov kot odjemalcev zdravstvenih storitev; 
4.     
sodelovanje pri spremembi evropske in notranje zakonodaje na področju
farmakovigilance oziroma zbiranja, vrednotenja in odzivanja na neželene učinke
zdravil oziroma spremljanja zdravil, ki so že na trgu, zaradi varovanja zdravja
ter okrepitev nacionalne farmakovigilance; 
5.     
sodelovanje pri predlogu spremembe evropske zakonodaje o zagotavljanju
dostopnosti do zdravil tudi za majhne in ekonomsko nezanimive trge. 
Prebivalci Republike Slovenije imajo v
skladu s predpisi pravico do primernih, varnih, kakovostnih in sodobnih
medicinskih pripomočkov. Medicinski pripomočki so izdelki, ki so potrebni za
zdravljenje in medicinsko rehabilitacijo, zato je pravica do njih preozko
opredeljena, saj se omejuje le na zdravstveno varstvo in zdravstveno
zavarovanje. Predvsem zaradi omogočanja polne socialne dejavnosti in zagotavljanja
enakih možnosti je treba pravice do medicinskih pripomočkov opredeliti širše,
in sicer tako da bi moralo del medicinskih pripomočkov, ki se nanašajo na
kakovost življenja v bivalnem, delovnem in šolskem okolju, zagotavljati tudi
splošno socialno varstvo. Pri uveljavljanju pravice do medicinskih pripomočkov
bo potrebno postopke poenostaviti, tako da bodo za paciente lažje in hitreje
dostopni. 
Inštitut Republike Slovenije za
rehabilitacijo je v skladu z ZZDej pristojen za oblikovanje doktrine na
področju preskrbe z ortopedskimi in drugimi pripomočki ter spremlja njeno
izvajanje v okviru programov zdravstvenega varstva in zdravstvenega
zavarovanja. 
Za doseganje ciljev izboljšanja uporabe
medicinskih pripomočkov je potrebno dobro sodelovanje z JAZMP, IVZ, ZZZS ter
Ministrstvom za zdravje v skladu z njihovimi pristojnostmi. 
10. Informacijska tehnologija 
Sodobni evropski zdravstveni sistemi so
postavljeni pred izzive povečanih potreb po zdravstvenih storitvah zaradi
demografskih sprememb, večjega pričakovanja in mobilnosti pacientov,
obvladovanja velike količine zdravstvenih informacij ter potrebe po
zagotavljanju najboljših zdravstvenih storitev glede na omejena javna sredstva.
Informatika v zdravstvu je področje, na
katerem je zdravstvenemu sistemu mogoče dati najvišjo dodano vrednost.
Informatizacija zdravstvenega sistema (e-zdravje) zajema informacijske sisteme
in storitve, ki skupaj z organizacijskimi spremembami in razvojem novih veščin
pripomorejo k napredku zdravstva, njegovim izboljšavam glede dostopnosti do
zdravstvene oskrbe, kakovosti storitev ter njegovi učinkovitosti in
produktivnosti. Rešitve podpirajo napredek v zdravstveni dejavnosti, omogočajo
boljše upravljanje in širjenje zdravstvenega znanja ter pomagajo zdravstveni
dejavnosti, temelječi na dokazih. Informatizacija zdravstvenega sistema je
namenjena vsem udeležencem v zdravstvu, tako pacientom za zagotovitev pravih
informacij v njim prilagojeni obliki, zdravstvenim delavcem oziroma
zdravstvenim sodelavcem za dostop do elektronskega zdravstvenega kartona
pacienta, oblikovanega skozi čas in na več ravneh zdravstvenega sistema, kot
tudi upravljavcem za zagotovitev organizacijskih in poslovnih informacij. 
Strategijo informatizacije zdravstvenega
sistema moramo dograditi in jo prenesti v celotno mrežo zdravstvenega sistema. 
Osnovne pomanjkljivosti informatike na
področju zdravstva: 
-       
Ministrstvo za zdravje nima dovolj utečenega in predpisanega sistema
poročanja iz IVZ, ZZZS, javnih zdravstvenih zavodov in ZZV, 
-       
ni organiziranega pristopa na mikrolokacijah za vpis v čakalne vrste,
kar pomeni, da ni možnosti za uvedbo nacionalnih čakalni vrst, 
-       
ni digitalizacije radiologije z uvedbo sistema PACS (Picture Archiving
and Communication System - sistem digitalnega zajema, prenosa in arhiviranja
slik v radiologiji), kar pomeni izjemno porabo časa in povzroča stroške filmov
in arhiviranja, 
-       
zdravstveno osebje je premalo izobraženo v smislu uporabe informacijskih
tehnologij, 
-       
zdravstvena kartica je namenjena samo za informacijo o zavarovanju, 
-       
ni spremljanja osnovnih kazalnikov kakovosti in s tem možnosti za
takojšnje ukrepanje, 
-       
ni podatkovne zbirke najboljših praks, 
-       
ni podatkovne zbirke najpogostejših napak, ki bi pripomogla k njihovemu
zmanjšanju, 
-       
ni povezljivosti podatkovnih zbirk za pacienta s primarne na sekundarno
in terciarno raven, 
-       
ni enotnega informacijskega sistema v bolnišničnih lekarnah za zdravila
in medicinske pripomočke, 
-       
ni neposredne elektronske povezave med ustanovami primarnega in
sekundarnega zdravstvenega varstva ter ZZV in IVZ. 
Kljub zgodnji osnovni informatizaciji
zdravstvenih organizacij v Republiki Sloveniji še vedno nimamo povezljivega
zdravstvenega informacijskega sistema. Številni tovrstni sistemi so bili
razviti v javnozdravstvenih ustanovah ali za njihove potrebe in so namenjeni
predvsem zadovoljevanju lastnih potreb, med seboj pa niso zadostno
komunikacijsko povezljivi. 
V preteklem obdobju so bili v slovenskem
zdravstvu ob osnovnem opremljanju z računalniško tehnologijo izvedeni koraki
opismenjevanja, uvedba računalniške izmenjave poslovnih podatkov ter uvedba
sistema kartice zdravstvenega zavarovanja, s katerim pacienti enostavno
vstopajo v zdravstveni sistem. Hiter razvoj omrežnih tehnologij v zadnjih letih
pa odpira možnosti tudi za postopen prehod na sprotni (on-line) način
dostopanja in izmenjave podatkov. Prenova informacijske infrastrukture in
kartice zdravstvenega zavarovanja ima pomembno vlogo pri informatiki v
zdravstveni službi. 
Cilj informatizacije zdravstvenega sistema
je učinkovita, prilagodljiva in sodobna zdravstvena informatika ter povezava
lokalnih informacijskih sistemov, kar bo Ministrstvu za zdravje v pomoč pri
oblikovanju politike zdravstva, zavarovalnici, IVZ pri nadzoru nad porabo
sredstev, izvajalcem pa pri dobrem načrtovanju in obvladovanju procesov. Na
področju javnega zdravja je informacijska tehnologija pomembna pri pridobivanju
ključnih informacij za poučeno odločanje o javnozdravstvenih ukrepih. S tem bo
narejen odločen korak k doseganju ciljev slovenskega zdravstvenega sistema za
zadovoljitev potreb in interesov državljanov, zdravstvenih delavcev oziroma
zdravstvenih sodelavcev, vodstev zdravstvenih organizacij in upravljavcev
zdravstvenega sistema. Povezava lokalnih informacijskih sistemov bo zagotovila
državljanom in zdravstvenemu osebju premostitev administrativnih in
organizacijskih ovir pri iskanju informacij ter pri neposrednem komuniciranju
brez časovnih ali organizacijskih omejitev. 
Z uresničitvijo informatizacije
zdravstvenega sistema si bo slovensko zdravstvo zagotovilo možnosti za
kakovostno in strokovno delo s pacienti, hitro in varno upravljanje
zdravstvenih informacij, nadaljnji razvoj zdravstvenega sistema ter njegovo
enakopravno in konkurenčno vključevanje v evropski prostor. Razvoj telemedicine
bo omogočal boljšo oskrbo starejših na domu. Na podlagi kakovostnih in
verodostojnih ekonomskih, administrativnih in kliničnih podatkov bosta
omogočeni lažje načrtovanje in upravljanje zdravstvene organizacije oziroma
zdravstvenega sistema kot celote. Prav tako se bo izboljševala tudi dostopnost
zdravstvenih storitev za tiste skupine pacientov, ki bi bili sicer zaradi
svojih zmanjšanih možnosti, starosti ali drugih razlogov izključeni. 
Informatizacija zavezuje in je izziv za vse
nosilce zdravstvenega sistema v Republiki Sloveniji: Ministrstvo za zdravje,
zdravstvene delavce oziroma zdravstvene sodelavce, zdravstvene zavode in druge
izvajalce zdravstvene dejavnosti, plačnike zdravstvenih storitev in druge
ustanove na področju zdravstvenega varstva. 
Nadaljnji razvoj informacijskega sistema
slovenskega zdravstva bo potekal z usklajenim posodabljanjem in izvajanjem
Nacionalne strategije informatizacije zdravstvenega sistema 2005−2010 (vir:
E-Zdravje 2010, http://www.mz.gov.si/fileadmin/mz.gov.si/pageuploads/mz_dokumenti/delovna_podrocja/zdravstveno_varstvo/kodele/eZdravje116slo.doc).
Uporabo informatike je treba razširiti s področja podpore
finančno-administrativno-tehničnih opravil na področje uporabe pri strokovnem
delu zdravstvenih delavcev in zdravstvenih sodelavcev s pacienti ter na področje
preventivne dejavnosti. Da se zdravstveni podatki med primarno in sekundarno
ravnjo ter med izvajalci zdravstvenih storitev na primarni ravni ne bodo več
izmenjevali pretežno v papirni obliki, je treba vzpostaviti tehnološke in
vsebinske elektronske povezave za izmenjavo strokovnih zdravstvenih podatkov.
Ker sedanji postopki sporočanja in hranjenja podatkov lahko ogrožajo varnost
pacienta in zaupnost podatkov ter pomenijo poslovno tveganje, je treba
zmanjšati neskladje med informacijskimi potrebami in možnostmi, ki jih ponuja
informatika, ter dejansko opremljenostjo in privajenimi načini dela. Med
nosilci zdravstva pa je treba preseči problem pomanjkanja znanja o pomenu in
možnostih informatike. Prav tako se je treba dejavneje vključevati v dejavnosti
Evropske komisije pri oblikovanju evropske politike informatike v zdravstvu in
uporabljati razpoložljiva evropska razvojna sredstva. 
Cilji na področju razvoja informatizacije
zdravstvenega sistema so: 
1.     
vzpostavitev osnovne informacijske infrastrukture, ki jo predstavljajo:
omrežje, po katerem bosta potekala komuniciranje in izmenjava podatkov,
opredelitev standardiziranih zdravstvenih in socialnih podatkov za vzpostavitev
in vodenje elektronskega zapisa zdravstvenih podatkov pacientov, pa tudi
vzpostavitev podlag za elektronski zapis teh podatkov na ravni države; 
2.     
povezovanje in združitev zdravstvenih in socialnih informacijskih
sistemov v celovit sistem na državni ravni z vzpostavitvijo osrednjega,
enotnega zdravstvenega informacijskega portala, ki bo vsem subjektom
zdravstvenega sistema omogočil varno in zanesljivo izmenjavo podatkov,
izvajanje elektronskih storitev ter enotno (standardizirano) in pregledno
obveščanje, pa tudi povezljivost s primerljivimi sistemi v Evropski uniji; 
3.     
uveljavitev e-poslovanja kot običajnega načina dela v slovenskem
zdravstvu; 
4.     
vzpostavitev osrednjega portala eZIS v okviru Ministrstva za zdravje,
pozneje pa v samostojnem inštitutu, in sicer kot nadaljevanje in zbliževanje
rešitve, ki jo razvijata ZZZS in IVZ. 
10.1 Telemedicina 
Informacijski sistem je temeljni pogoj za
uvajanje telemedicine, ki jo podpirajo smernice Evropske komisije
(eHealth_EUAP). Te kot odgovor na vse bolj naraščajoče potrebe navajajo razvoj
novih modelov in oblik zagotavljanja zdravja, predvsem tistih, v katere so
vključene informacijsko-komunikacijske tehnologije (v nadaljnjem besedilu:
IKT). V Republiki Sloveniji bo treba predvsem zaradi demografskih, družbenih in
socialnih sprememb pospeševati razvoj telezdravstva in telenege na domu. Cilj
uvajanja novih modelov telemedicine je zagotavljanje finančne vzdržnosti
zdravstvenega sistema z zmanjšanjem nepotrebnih obremenitev zdravstvenih služb
z obiski v ambulantah in racionalnejšo porabo zdravil (opominjanje s pomočjo
IKT, elektronski delilniki tablet), zagotavljanje boljše in enake dostopnosti
do zdravstvenih storitev ter izboljšanje dolgotrajne oskrbe na domu. 
Zagotavljanje dolgotrajne oskrbe z metodami
telemedicine na domu zahteva prilagajanje domačega okolja. Sem spadajo ukrepi
za pomoč iz okolja (AAK - ambient assisted living), ki temeljijo na rešitvah
IKT. Spremljati je treba bolnikovo zdravstveno stanje in funkcionalno zdravje
ter omogočati, da bo ves čas prek storitev IKT povezan z zdravstveno in
socialno službo (oskrba na domu na daljavo - telecare in telemedicina na domu).
Nadaljnje področje, na katerem bo treba
razvijati telemedicino, so primarno zdravstveno varstvo, kjer bi bilo mogoče
zmanjšati število obiskov pri zdravnikih. Zato je treba z metodami telemedicine
omogočiti preventivno telemedicinsko spremljanje bolnikovega zdravja v domačem
okolju. 
Ker je telemedicina novo področje, ki
ponuja nove možnosti in priložnosti za izboljšanje kakovosti in gospodarnosti
zdravstvenih storitev, bo treba izdelati program njenega dolgoročnega razvoja
ter začeti izvajati poskusne projekte uvajanja telemedicine na vsaj treh
različnih področjih, na katerih jo je mogoče uporabljati. 
11. Finančni sistem zdravstvenega varstva 
Vprašanje vzdržnosti sistemov financiranja
zdravstva je danes med ključnimi razvojnimi temami na področju sistemov
socialne zaščite. Tudi v Republiki Sloveniji se financiranje zdravstvenega
varstva srečuje s pritiski na rast javnih in zasebnih sredstev za zdravstvo.
Med glavnimi razlogi za hitrejšo rast javnih in zasebnih izdatkov za zdravstvo
bodo v Republiki Sloveniji podobno kot v drugih evropskih državah poleg večanja
deleža starega prebivalstva hiter napredek medicinske tehnologije, hitro
uvajanje novih zdravil in načinov zdravljenja ter vse večja ozaveščenost
prebivalstva in s tem naraščajoča zdravstvena pričakovanja. 
V zadnjih nekaj letih imamo v Republiki
Sloveniji razmeroma nizko rast javnih izdatkov za zdravstvo, vendar je treba
pri iskanju ukrepov za zagotavljanje javnofinančne vzdržnosti sistema
upoštevati trende v daljšem obdobju in predvsem dolgoročne projekcije. Za
zagotavljanje javnofinančne vzdržnosti sistema zdravstvenega varstva je bil na
evropski ravni poudarjen pomen ukrepov za pripravo sprememb pri načinih
financiranja in izvajanju zdravstvenega varstva, s katerimi bi bilo mogoče
dolgoročno zagotovili umirjeno rast javnih izdatkov za zdravstvo. 
Sistem financiranja zdravstvenega varstva v
Republiki Sloveniji temelji na mešanem javno-zasebnem modelu financiranja
zdravstvenega varstva. Med javna sredstva se uvrščajo sredstva obveznega
zdravstvenega zavarovanja ter proračunska sredstva države in občin, med zasebne
vire financiranja zdravstva pa sredstva prostovoljnih zdravstvenih in del
sredstev nezgodnih zavarovalnic, neposredna plačila prebivalcev za zdravstvene
storitve oziroma za zdravila in medicinske pripomočke ter sredstva različnih
družb in dobrodelnih organizacij in donatorjev. 
Izdatki za obvezno zdravstveno zavarovanje
se bodo lahko v prihodnje gibali le skladno s sredstvi, zbranimi s prispevki,
zato bo treba s temeljnimi strateškimi usmeritvami in ukrepi tudi v prihodnje
zagotavljati predvsem ustrezno raven učinkovitosti in racionalnosti pri uporabi
zbranih sredstev. Pri tem bo treba zagotoviti, da se z racionalizacijo ne bo
zmanjševal obseg storitev, ki je na voljo uporabnikom. Širitev programov
zdravstvenih storitev in zdravstvenih zmogljivosti za njihovo izvajanje bo
mogoča skladno s privarčevanimi sredstvi znotraj sistema, racionalizacijo in
prestrukturiranjem dela zdravstvenih dejavnosti glede na spremembe v zdravstvenih
potrebah družbe ter na podlagi zbranih sredstev zaradi ugodnih gospodarskih
gibanj. Zaradi tega bo treba nameniti posebno pozornost financiranju programov
zdravstvenih storitev in z raznimi ukrepi za obvladovanje stroškov ter s
spodbujanjem izvajalcev in zavarovanih oseb zagotoviti čim boljšo uporabo
razpoložljivih virov. V pogajanja z izvajalci bo treba vpeljati elemente
spodbujanja k boljšemu delu, večji racionalnosti pri izvajanju programov, večji
kakovosti in določanju cen, pri katerih se bodo upoštevali tudi doseženi
rezultati pri obravnavi zavarovanih oseb. Pri tem je treba poudariti
prizadevanja za boljšo organiziranost in učinkovitost izvajalcev zdravstvenih
dejavnosti, obvladovanje stroškov, dvig menedžerskih sposobnosti in
specializiranega znanja vodilnih kadrov na področju zdravstva. Vzpostavitev in
razvoj informacijskih sistemov ter kazalnikov uspešnosti bosta pripomogla k
zmanjševanju razlik v obsegu in kakovosti opravljenih storitev in nepotrebne
administracije ter s tem k povečevanju storilnosti in izkoriščenosti delovnega
časa. 
Vse to zahteva spremembe pri organizaciji
in preusmeritev zdravstvenih dejavnosti h krepitvi zdravja, preventivi, boljši
obravnavi kroničnih bolnikov, večjemu povezovanju v zdravstvu, učinkoviti
uporabi drage opreme, dolgotrajnejši oskrbi in drugo. Poseben pomen ima
prednostno uveljavljanje celovitih programov in projektov za spodbujanje
zdravega načina življenja ter preprečevanje dejavnikov tveganja. 
11.1 Struktura in rast izdatkov za zdravstvo
v Republiki Sloveniji in v državah EU 
11.1.1 Izdatki za zdravstvo po
metodologiji sistema zdravstvenih računov 
Mednarodna primerljivost podatkov o
izdatkih za zdravstvo je bila v preteklosti problematična predvsem zaradi
precejšnih razlik med državami v sami opredelitvi zdravstvene dejavnosti. S
klasifikacijo po funkcijah v zdravstvu je bila zato postavljena metodološko
zelo natančno opredeljena ločnica med dejavnostmi, ki spadajo v zdravstvo in
dejavnostmi, ki so zgolj povezane z zdravstvom. Slednje so po metodologiji SHA
(Sistem zdravstvenih izračunov − System of Health Accounts), ki jo je razvila
OECD v sodelovanju s SZO in Eurostatom, izvzete iz celotnih izdatkov za
zdravstvo in so prikazane ločeno. Glede metodologije po kateri so izraženi
podatki o izdatkih za zdravstvo, je potrebno opozoriti, da so zaradi
preglednosti v tem poglavju, tisti podatki, ki so izraženi po metodologiji SHA,
kot taki tudi posebej opredeljeni. 
V Republiki Sloveniji se celotni izdatki za
zdravstvo kot delež v BDP (bruto družbeni proizvod) v zadnjih letih niso
bistveno spreminjali, v njihovi strukturi pa se ob relativno nizki realni rasti
javnih izdatkov povečuje delež zasebnih izdatkov. Delež celotnih izdatkov za
zdravstvo v BDP je v letih 2004 in 2005 (zadnji razpoložljivi mednarodno primerljivi
podatki SURS - Statistični Urad RS) znašal 8,5 % (povp. EU-27 v letu 2004: 8,2
%, povp. EU-15 v letu 2005: 9,2 %, Vir: SURS, Izdatki in viri financiranja
zdravstva, Prva objava (21. 12. 2007)). Podatki o izdatkih za zdravstvo so
zbrani po mednarodno primerljivi metodologiji sistema zdravstvenih računov
(metodologija SHA). V letih 2000-2005 je bila povprečna letna realna rast
celotnih izdatkov za zdravstvo v Republiki Sloveniji 3,7 %, kar je bilo
približno na ravni povprečne letne rasti BDP v tem obdobju (3,6 %). V letu 2006
se je rast javnih izdatkov za zdravstvo nekoliko okrepila, po prvi oceni je
bila realno 5,3-odstotna (Vir: Konsolidirani javnofinančni odhodki po
funkcionalno-programskih področjih porabe, MF - Ministrstvo za finance), in je
nekoliko zaostajala za rastjo BDP (5,7 %). 
Delež zasebnih izdatkov, ki predstavljajo
nekaj več kot četrtino celotnih izdatkov za zdravstvo, se v Republiki Sloveniji
povečuje. V strukturi celotnih izdatkov za zdravstvo je delež zasebnih izdatkov
v letu 2005 dosegel 27,6 %, kar je nekoliko več kot v letu 2004, ko je znašal
26,5 % in več od povprečja EU-27 v letu 2004 (27,4 %). V strukturi zasebnih
izdatkov predstavljajo v Republiki Sloveniji 47,0 % izdatki iz naslova
prostovoljnih zdravstvenih zavarovanj. Neposredni izdatki gospodinjstev so v
Republiki Sloveniji v primerjavi z državami EU nizki in predstavljajo v
strukturi zasebnih izdatkov 45,0 % (v EU-27 skoraj 80 %), povečujejo pa se
hitreje kot izdatki iz naslova prostovoljnih zavarovanj. 
Preračun izdatkov za zdravstvo na
prebivalca pokaže na zaostajanje Slovenije za razvitejšimi evropskimi državami.
Izraženo v USD SKM (standard kupne moči) je Republika Slovenija na prebivalca v
letu 2005 namenila 1.939 USD SKM (1.746 USD SKM v letu 2004), kar je sicer
največ od novih držav članic EU, vendar kljub temu nižje od povprečja držav
EU-27, ki je v letu 2004 znašalo 2.093 USD SKM (EU-15 v letu 2005: 3.070 USD
SKM).
Tabela 12: Izdatki za zdravstvo v
Republiki Sloveniji, članicah EU-27 in ZDA


 

Celotni izdatki za zdravstvo, v % BDP3

Javni izdatki za zdravstvo, v % BDP3

Zasebni izdatki, delež v celotnih izdatkih, v %

Izdatki na prebivalca v USD po preračunu kupne moči


 

2000

2003

2004

2005

2000

2005

2000

2005

2005


EU-27

7,3

8,0

8,2

n.p.

5,3

6,3

27,5

27,41

20931


EU-15

8,2

9,0

9,1

9,2

6,3

7,1

25,4

24,5

3070


Avstrija

10,0

10,2

10,3

10,2

7,6

7,7

24,1

24,3

3519


Belgija

8,6

10,1

10,2

10,3

6,5

7,4

24

27,0

3389


Bolgarija

6,2

7,6

7,4

n.p.

3,7

4,2

40,6

42,41

6711


Ciper

5,7

5,7

5,5

n.p.

2,4

2,5

58,4

55,71

11281


Češka

6,5

7,4

7,3

7,2

5,9

6,4

9,7

11,4

1479


Danska

8,3

9,1

9,2

9,1

6,8

7,7

17,6

15,9

3108


Estonija

5,3

5,1

5,3

n.p.

4,1

4,0

22,5

24,01

7521


Finska

6,6

7,3

7,4

7,5

5,0

5,8

24,9

22,2

2331


Francija

9,6

10,9

11,0

11,1

7,5

8,9

21,7

20,2

3374


Grčija

9,3

10,0

9,6

10,1

4,1

4,3

55,8

57,2

2981


Irska

6,3

7,3

7,5

7,5

4,6

5,9

27,1

22,0

2926


Italija

8,1

8,3

8,7

8,9

5,9

6,8

27,5

23,4

2532


Latvija

5,9

6,1

7,1

n.p.

3,2

4,0

46,1

43,41

8521


Litva

6,5

6,5

6,5

n.p.

4,5

4,9

30,3

25,01

8431


Luksemburg

5,8

7,6

7,9

7,9

5,2

7,2

10,7

9,3

5563


Madžarska

6,9

8,3

8,1

n.p.

4,9

5,7

29,3

29,51

13371


Malta

7,5

8,8

9,2

n.p.

5,6

7,0

25,8

23,9

17331


Nemčija

10,3

10,8

10,6

10,7

8,2

8,2

20,3

23,1

3287


Nizozemska

8,0

9,1

9,2

n.p.

5,0

5,7

36,9

37,6

30941


Poljska

5,5

6,2

6,2

6,2

3,9

4,3

30

30,6

867


Portugalska

8,8

9,7

10,0

10,2

6,4

7,4

27,5

27,7

2041


 

Celotni izdatki za zdravstvo, v % BDP3

Javni izdatki za zdravstvo, v % BDP3

Zasebni izdatki, delež v celotnih izdatkih, v %

Izdatki na prebivalca v USD po preračunu kupne moči


 

2000

2003

2004

2005

2000

2005

2000

2005

2005


Romunija

5,1

4,9

5,0

n.p.

3,4

3,3

32,7

33,91

4331


Slovaška

5,5

5,9

7,2

7,1

4,9

5,3

10,6

25,6

1137


Slovenija3

8,4

8,8

8,5

8,5

6,2

6,2

26

27,6

1939


Španija

7,2

7,8

8,1

8,3

5,2

5,9

28,4

28,6

2261


Švedska

8,4

9,3

9,1

9,1

7,1

7,7

15,1

15,4

2918


Združeno
  Kraljestvo

7,3

7,8

8,1

8,3

5,9

7,2

19,1

12,9

2724


ZDA

13,2

15,2

8,2

8,3

5,8

6,9

56,3

54,9

6401


Vir:    UMAR (Urad
za makroekonomske analize in razvoj)
Vir
podatkov:     OECD Health Data, 2007, za vse države, razen za Bolgarijo, Ciper,
Estonijo, Latvijo, Litvo, Malto in Romunijo; za navedene države je vir podatkov
WHO The World Health Report, 2007; za Slovenijo za leta 2002−2005 SURS, Izdatki
za zdravstvo (prva objava 20. 12. 2007) ter za leto 2000 preračun SURS na
metodologijo OECD na podlagi podatkov proračunov, ZZZS, ZPIZ in SURS; povprečje
za EU-27 in EU-15 izračun UMAR. Opombe: 1 2004. 2
Podatki, zbrani po novi mednarodni metodologiji SHA (A System of Health
Accounts, OECD, 2000). 3 Upoštevan je BDP po reviziji septembra 2007.
Slika 13. Celotni, javni in zasebni
izdatki za zdravstvo v Republiki Sloveniji, državah EU in ZDA kot delež v BDP
in v USD SKM na prebivalca v letu 2004
Vir:    UMAR
Vir
podatkov:     OECD Health Data 2007 za vse države razen za Bolgarijo, Ciper,
Estonijo, Latvijo, Litvo, Malto in Romunijo; za navedene države je vir podatkov
WHO The World Health Report, 2007; za Slovenijo SURS, Izdatki za zdravstvo
(prva objava 21. 12. 2007), povprečje za EU-27 in EU-15 izračun UMAR.
Prikaz izdatkov za zdravstvo v Republiki
Sloveniji v letih 2002 do 2005 po metodologiji sistema zdravstvenih računov je
predstavljen v preglednicah 13 in 14. 
Preglednica 13. Prikaz izdatkov za
zdravstvo v Republiki Sloveniji v letih 2002 do 2005 po metodologiji sistema
zdravstvenih računov, december 2007 v mio EUR (fiksni tečaj 2007), tekoče cene.


EUR(mio.)

2002

2003

2004

2005


Skupaj

1.987,6

2.172,8

2.265,8

2.406,4


javni izdatki

1.458,3

1.571,9

1.664,3

1.742,6


centralna država

81,3

87,1

88,9

99,1


lokalna država

24,5

26,5

25,5

20,1


skladi socialne
  varnosti

1.352,5

1.458,3

1.549,8

1.623,4


zasebni izdatki

529,3

600,9

601,5

663,7


družbe brez
  zavarovalnic

43,2

62,4

47,8

52,8


zavarovalnice

255,7

280,2

288,9

311,9


gospodinjstva

230,0

257,7

264,3

298,4


BDP

22.758,3

24.715,9

26.677,5

28.243,5


Vir:    SURS
Preglednica 14. Deleži v BDP v %


 

2002

2003

2004

2005


skupaj

8,7

8,8

8,5

8,5


javni izdatki

6,4

6,4

6,2

6,2


centralna država

0,4

0,4

0,3

0,4


lokalna država

0,1

0,1

0,1

0,1


skladi socialne varnosti

5,9

5,9

5,8

5,7


zasebni izdatki

2,3

2,4

2,3

2,3


družbe brez zavarovalnic

0,2

0,3

0,2

0,2


zavarovalnice

1,1

1,1

1,1

1,1


gospodinjstva

1,0

1,0

1,0

1,1


Vir:    SURS
11.2 Gibanje
izdatkov za zdravstvo iz javnih virov v letu 2006 
11.2.1 Javni izdatki skupaj 
V letu 2006 so javni izdatki za zdravstveno
varstvo vključno z izdatki za boleznine znašali 471.519.950 tisoč tolarjev
oziroma 1.967.618 tisoč evrov ali 6,46 odstotka BDP. Glavnina javnih sredstev
so bila sredstva obveznega zdravstvenega zavarovanja (93,8 odstotka), sredstva
državnega proračuna so predstavljala 4,7 odstotka, sredstva proračuna občin pa
1,5 odstotka. V primerjavi z letom 2005 so javni izdatki v letu 2006 nominalno
višji za 26.600 mio. tolarjev (111.003 tisoč evrov), v deležu BDP pa za 0,11
odstotne točke nižji (v letu 2005 je znašal 6,57 odstotka BDP). 
V letu 2007 so javni izdatki za zdravstveno
varstvo vključno z izdatki za boleznine znašali 2.062.509 tisoč evrov, kar je
6,22 odstotka BDP. Glavnina javnih sredstev so bila sredstva obveznega
zdravstvenega zavarovanja (94,6 odstotka), sredstva državnega proračuna so
predstavljala 4,0 odstotka, sredstva proračuna občin pa 1,4 odstotka. 
Preglednica 15. Javni izdatki za
zdravstvo v letu 2006 v mio. EUR in deleži v BDP


LETO

Javni izdatki

Obvezno zdravstveno
  zavarovanje

Proračun države

Proračun občin


2006

1.967,617

1.845,443

92,106

30,068


% BDP

6,46

6,06

0,30

0,10


Vir:    Ministrstvo
za finance.
11.2.1.1 Sredstva obveznega zdravstvenega zavarovanja 
Celotni prihodki ZZZS so bili v letu 2006
realizirani v višini 1.860.034 tisoč evrov (445.739 mio. tolarjev) in so bili
nominalno za 4,8 odstotka oziroma realno za 2,2 odstotka višji v primerjavi z
letom 2005. 
Celotni odhodki ZZZS so v letu 2006 znašali
1.845.443 tisoč evrov (442.242 mio. tolarjev). V primerjavi z letom 2005 so
bili za 5,5 odstotka oziroma realno za 2,9 odstotka višji. Glede na strukturo
odhodkov imajo največjo težo odhodki za tekoče transferje v javne zavode, to je
73,60 odstotka. Delež odhodkov za obvezno zdravstveno zavarovanje v BDP tako
znaša 6,06 odstotka, kar je za 0,13 odstotne točke nižji delež glede na leto
2005, ko je znašal delež odhodkov za obvezno zdravstveno zavarovanje v BDP 6,19
odstotka. 
ZZZS je leto 2006 končal s presežkom
prihodkov nad odhodki v višini 14.591 tisoč evrov (3.496.518 mio. tolarjev).
Večji del izkazanega presežka, to je 57,7 odstotka ali 8418 tisoč evrov, je bil
namenjen rezervaciji sredstev za odpravo nesorazmerij plač v javnem sektorju,
ki bodo izplačana v prihodnjih letih v skladu z Zakonom o sistemu plač v javnem
sektorju (Uradni list RS, št. 95/07 - uradno prečiščeno besedilo, 17/08 in
58/08; ZSPJS), drugo pa za nove programe v zdravstvu. 
Po predhodni realizaciji pa so celotni
prihodki ZZZS v letu 2007 znašali 2.007.422 tisoč evrov in so bili nominalno za
7,9 odstotka oziroma realno za 4,2 odstotka večji v primerjavi z letom 2006. 
Po predhodni realizaciji ZZZS v letu 2007
so celotni odhodki znašali 1.927.370 tisoč evrov, kar je nominalno za 4,4
odstotka in realno 0,8 odstotka več glede na leto 2006. Še vedno imajo odhodki
za tekoče transferje v javne zavode največjo težo, in sicer 72,91 odstotka.
Delež odhodkov za obvezno zdravstveno zavarovanje v BDP tako znaša v letu 2007
5,81 odstotka. 
Vir: Ministrstvo za finance - Realizacija bilanc
ZZZS za leto 2006 in predhodna realizacija za leto 2007 
11.2.1.2 Proračunska sredstva države, namenjena za zdravstvo 
Po sprejetem državnem proračunu za leto
2006 so bila skupna sredstva Ministrstva za zdravje za leto 2006 načrtovana v
višini 95.987 tisoč evrov (23.002 mio tolarjev), njihova realizacija v letu
2006 pa je znašala 92.106 tisoč evrov (22.072 mio tolarjev). Večina
neporabljenih sredstev se je prenesla v proračunski sklad, ustanovljen po
Zakonu o investicijah v javne zdravstvene zavode za obdobje 1994−2008 (Uradni
list RS, št. 19/94, 28/00 in 111/01). Ta sklad se vodi ločeno od proračunskih
sredstev Ministrstva za zdravje in je namenjen investicijam v javne zdravstvene
zavode. 
Delež izdatkov za zdravstveno varstvo iz
naslova proračunskih sredstev države je v letu 2006 znašal 0,30 odstotka BDP,
kar je za 0,02 odstotne točke manj v primerjavi s predhodnim letom, ko je
znašal delež izdatkov za zdravstveno varstvo iz naslova proračunskih sredstev
države 0,32 odstotka BDP. 
Vir: Ministrstvo za zdravje 
11.2.1.3 Sredstva proračunov občin za zdravstvo 
Realizirana sredstva proračunov občin,
namenjena za zdravstveno varstvo, so v letu 2006 znašala 30.068 tisoč evrov
(7205 mio. tolarjev). Od tega je bilo za tekoče odhodke porabljenih 17.202
tisoč evrov (4122 mio. tolarjev) in 12.866 tisoč evrov (3083 mio. tolarjev) za
investicijske odhodke v zdravstvu. Delež izdatkov za zdravstveno varstvo iz
proračunskih sredstev občin je v letu 2006 znašal 0,10 odstotka BDP, kar je za
0,04 odstotne točke več v primerjavi s predhodnim letom, ko je bil delež 0,06
odstotka BDP. 
Vir: Ministrstvo za finance, december 2007,
Odhodki proračunov občin po funkcionalnih namenih porabe - COFOG 
11.3 Projekcije javnofinančnih odhodkov za
zdravstvo za obdobje 2008 do 2013 
11.3.1 Sredstva obveznega zdravstvenega
zavarovanja 
V letu 2007 se je po predhodnih podatkih o
realizaciji bilance prihodkov in odhodkov ZZZS delež odhodkov za obvezno
zdravstveno zavarovanje v BDP zmanjšal s 6,06 odstotka BDP v letu 2006 na 5,81
odstotka BDP v letu 2007. V letu 2008 se bo po predlogu finančnega načrta ZZZS
delež odhodkov za obvezno zdravstveno zavarovanje v BDP nekoliko povečal v
primerjavi z letom 2007, in sicer bo zaradi zagotavljanja sredstev za
uveljavitev novega plačnega sistema v javnem sektorju nominalna rast celotnih
odhodkov obveznega zdravstvenega zavarovanja predvidoma znašala 10,8 odstotka,
njihova realna rast pa 7,1 odstotka. V naslednjih letih pa je predvideno
nadaljnje postopno znižanje deleža javnofinančnih odhodkov v obveznem
zdravstvenem zavarovanju v BDP do leta 2013.
Preglednica 16. Prihodki in odhodki za
obvezno zdravstveno zavarovanje v mio. EUR in deleži v BDP
Vir:
   Ministrstvo za finance - Predlog finančnega načrta za leto 2008, finančne
projekcije za leti 2009 in 2010 za program stabilnosti ter projekcije za leta
2011−2013
Postopno upadanje deleža sredstev iz
obveznega zdravstvenega zavarovanja v BDP v obdobju 2008−2013 je posledica
sprejetih makroekonomskih izhodišč vlade v proračunskem memorandumu in programu
stabilnosti, ki izhajajo iz predpostavke, da bodo v naslednjih letih stopnje
prispevkov za obvezno zdravstveno zavarovanje ostale nespremenjene in da bo
blagajna obveznega zdravstvenega zavarovanja v naslednjih letih poslovala brez
primanjkljajev, kar bo mogoče ob napovedanih razmeroma ugodnih makroekonomskih
gibanjih, na katerih temeljijo projekcije za naslednje petletno obdobje. To
kaže, da bo treba izkoristiti ugodna gospodarska gibanja za krepitev
stabilnosti in zagotavljanje zadostnih javnofinančnih virov ter jih prednostno
nameniti za izpolnitev razvojnih zahtev in potreb, kot so npr. novi postopki
diagnostike in zdravljenja, nova medicinska oprema, nova zdravila, širitve
dodatnih programov za bolnike na področjih, na katerih so čakalne dobe
nerazumno dolge, idr. 
Predpostavke za pripravo projekcij
prihodkov in odhodkov Zavoda za obdobje 2008 do 2013 upoštevajo ocene
realizacije za leto 2007, predlog finančnega načrta za leto 2008 ter finančne
projekcije za leti 2009 in 2010 za program stabilnosti ter projekcije za leta
2011−2013. Projekcije: 
-       
upoštevajo jesenska makroekonomska izhodišča UMAR-ja za obdobje 2007 do
2013 (rast življenjskih stroškov, povprečna rast plač v RS, rast plač v javnem
sektorju, rast prispevne osnove, rast zaposlenosti in produktivnosti); 
-       
upoštevajo nespremenjeno sistemsko ureditev zdravstvenega varstva (niso
upoštevani učinki sprememb ZZVZZ ter učinki uvedbe dolgotrajne oskrbe, tudi ne
morebitne spremembe Zakona o javnih financah (Uradni list RS, št. 79/99,
124/2000, 79/01, 30/02, 110/02 - ZDT-B, 56/02 - ZJU, 127/06 - ZJZP in 14/07 -
ZSPDPO; ZJF), ki predvideva oblikovanje rezervnih sredstev v določenem odstotku
od celotnih prihodkov); 
-       
upoštevajo nespremenjene veljavne prispevne stopnje za obvezno
zdravstveno zavarovanje; 
-       
upoštevajo nespremenjeno razmerje v strukturi med javnimi in zasebnimi
izvajalci zdravstvenih storitev; 
-       
predpostavljajo, da prihodnja ureditev EU glede pretoka storitev ne bo
bistveno spremenila izdatkov za zdravljenje slovenskih zavarovancev v tujini
glede na sedanje stanje; 
-       
ne vključujejo morebitne sklenitve novih dvostranskih sporazumov z državami,
npr. Črno goro, Srbijo, Makedonijo; 
-       
ne vključujejo prihodkov Zavoda od regresnih zahtevkov za škodo, ki jo
je povzročila tretja oseba, od leta 2008 ocenjene z rastjo, ki za 0,5-odstotne
točke zaostaja za rastjo življenjskih potrebščin, kar temelji na realizaciji iz
preteklih dveh let; 
-       
ne upoštevajo odhodkov za plače za leto 2008; 
-       
upoštevajo razporeditev rezerviranih sredstev za odpravo nesorazmerij
plač v javnem sektorju po Zakonu o sistemu plač v javnem sektorju za leta 2005,
2006 in 2007 (v višini 27,1 mio. evrov) ter rast plač v javnem sektorju do leta
2013; 
-       
ne upoštevajo odhodkov v letih 2008 in 2009; 
-       
ne upoštevajo rasti zaposlovanja v zdravstvu, od leta 2010 dalje pa
1-odstotno rast; 
-       
upoštevajo izdatke za nadomestila zaradi začasne odsotnosti z dela
(boleznine v breme Zavoda od regresnih zahtevkov za škodo, ki jo je povzročila
tretja oseba, od leta 2008 ocenjene z rastjo, ki za 0,5-odstotne točke zaostaja
za rastjo življenjskih potrebščin, kar temelji na realizaciji iz preteklih dveh
let; 
-       
ne upoštevajo odhodkov za plače za leto 2008; 
-       
upoštevajo razporeditev rezerviranih sredstev za odpravo nesorazmerij
plač v javnem sektorju po Zakonu o sistemu plač v javnem sektorju za leta 2005,
2006 in 2007 (v višini 27,1 mio. evrov) ter rast plač v javnem sektorju do leta
2013; 
-       
ne upoštevajo odhodkov v letih 2008 in 2009; 
-       
ne upoštevajo rasti zaposlovanja v zdravstvu, od leta 2010 dalje pa
1-odstotno rast; 
-       
upoštevajo izdatke za nadomestila zaradi začasne odsotnosti z dela. 
11.3.2 Projekcija sredstev za zdravstvo
iz proračuna Republike Slovenije 
Preglednica 17. Proračun Ministrstva za
zdravje v mio. EUR in deleži v BDP


Leta

2006

2007

2008

2009

2010

2011

2012

2013


MZ

92,106

88,401

97,312

97,005

117,388

123,493

131,917

144,106


% v BDP

0,30

0,27

0,27

0,25

0,28

0,28

0,28

0,29


Vir:    Ministrstvo
za zdravje
Pri pripravi projekcij sredstev za
zdravstveno varstvo iz državnega proračuna Ministrstvo za zdravje upošteva
predvidena makroekonomska in javnofinančna izhodišča ter si pri tem prizadeva
za dosego ciljev Ministrstva za zdravje. Pri napovedi sredstev iz državnega
proračuna za zdravstvo za naslednja proračunska obdobja so upoštevane ocene
potrebne višine sredstev za vse dejavnosti, ki izhajajo iz načrta in so
predvidoma deloma ali v celoti financirane iz proračuna RS. 
Ob upoštevanju sprejetih državnih
proračunov za leti 2008 in 2009 je pri projekciji sredstev za zdravstvo iz
državnega proračuna upoštevano izhodišče, da bo delež sredstev za zdravstvo iz
državnega proračuna dolgoročno ohranjal stabilen odstotni delež v BDP. Za
ohranjanje stabilnega razvoja se pri tem predvideva letno nominalno povečanje
pri projektih in programih na področju javnega zdravja, zdravstvenega varstva
ter pri vlaganju v zgradbe in opremo (prilogi 5 in 6). 
11.3.3 Projekcija sredstev za zdravstvo
iz proračunov občin 
Preglednica18. Proračun občin v mio. EUR
in deleži v BDP


Leta

2006

2007

2008

2009

2010

2011

2012

2013


Občine

30,068

29,696

31,099

29,130

30,545

32,029

33,585

35,217


% v BDP

0,10

0,09

0,09

0,08

0,07

0,07

0,07

0,07


Vir:
   Ministrstvo za finance, december 2007, Odhodki proračunov občin po
funkcionalnih namenih porabe - COFOG - projekcije za leta 2008–2010 za program
stabilnosti; projekcije od leta 2010 do 2013 so vir Ministrstva za zdravje
Razlog za upadanje deleža proračuna občin v
BDP do leta 2010 je posledica ugodnih gospodarskih gibanj. V projekciji je
upoštevano, da bo nominalna rast za 4,86 % v letu 2010 v primerjavi z letom
2009 nespremenjena tudi do leta 2013. To pomeni, da se bo delež občin sicer
nominalno povečeval, delež v BDP pa ostane nespremenjen. 
11.3.4 Projekcije zasebnih sredstev za
zdravstvo 
Zaradi uvedbe novih oblik prostovoljnega
zavarovanja se predvideva, da se bo razmerje 72,4 : 27,6 med javnimi in
zasebnimi izdatki za zdravstvo do leta 2013 nekoliko povečalo v korist zasebnih
izdatkov in sicer za eno do največ dve odstotni točki. 
11.4 Napoved rasti celotnih izdatkov za
zdravstvo v obdobju 2008−2013

Preglednica 19. Ocena celotnih izdatkov
za zdravstveno varstvo v Republiki Sloveniji 2007−2013 v tekočih cenah in v
odstotku od BDP (projekcija zasebnih izdatkov je pripravljena na podlagi deleža
zasebnih izdatkov v celotnih izdatkih za zdravstvo za leto 2006 po metodologiji
SHA)

S spremembami, ki
so potrebne in vplivajo na finančno vzdržnost sistema zdravstvenega varstva, bo
treba doseči ravnotežje med razpoložljivimi finančnimi viri in zdravstvenimi
storitvami, opravljenimi zaradi potreb slovenskega prebivalstva. Z vidika
zagotavljanja javnofinančne vzdržnosti sistema zdravstvenega varstva so zato
ključni ukrepi za zagotovitev razmeroma stabilne in umirjene rasti celotnih
javnih izdatkov za zdravstvo, ki naj letno ne bi presegli rasti BDP. Nujni so
ukrepi za obvladovanje izdatkov sistema zdravstvenega varstva, širitev ponudbe
prostovoljnih zdravstvenih zavarovanj ter ureditev razmerja med javnim in
zasebnim v sistemu zdravstvenega varstva. Oblikovane bodo dejavnosti na
področjih, kot je predstavljeno v nadaljevanju. 
11.5 Financiranje izvajalcev zdravstvenih
storitev 
Prilagoditve
sistema obveznega zdravstvenega zavarovanja 
Republika Slovenija bo še naprej razvijala
svoj sistem zdravstvenega varstva na načelih socialnih zdravstvenih zavarovanj,
ki temeljijo na solidarnosti, nedobičkonosnosti, enakosti in pravičnosti med
vsemi zavarovanimi osebami. Skupaj z Ministrstvom za zdravje ter zbornicami in
drugimi organizacijami bo Zavod posebej skrbel za racionalno uporabo sredstev,
ki jih s prispevki zberejo zavezanci, in v pogajanjih zastopal stališča, ki
bodo težila k večji uspešnosti in učinkovitosti porabe sredstev prispevkov. S
prilagoditvami sistema obveznega zdravstvenega zavarovanja bo treba zagotoviti
dolgoročno finančno in socialno vzdržnost zdravstvenega sistema. Pravice, ki se
krijejo iz sredstev obveznega zdravstvenega zavarovanja, bo treba dinamično prilagajati
potrebam prebivalstva v skladu z razpoložljivimi sredstvi in evropskimi
standardi. Posebna pozornost bo namenjena omogočanju dostopa do novih zdravil
in metod zdravljenja, medicinskih pripomočkov ter skrajševanju nerazumno dolgih
čakalnih dob. Pripravljeni bodo ukrepi za: 
1.     
povečanje učinkovitosti zbiranja prispevkov v obveznem zdravstvenem
zavarovanju; 
2.     
preučitev možnosti razbremenitve javnozdravstvene blagajne nekaterih
finančnih obveznosti, ki vanjo ne spadajo; 
3.     
dograjevanje sistema pravic v obveznem zdravstvenem zavarovanju na
podlagi potreb prebivalstva in v skladu z razpoložljivimi finančnimi viri; 
4.     
prednostno reševanje skrajševanja čakalnih dob in uvajanje novih metod
zdravljenja na podlagi javnozdravstvenih meril; 
5.     
izvajanje učinkovitega obveščanja, spoštovanje dostojanstva in osebnih
odločitev zavarovanih oseb v javnem sistemu zdravstvenega varstva; 
6.     
ekonomske spodbude delodajalcem za vlaganje v izboljševanje zdravja in
varnosti pri delu ter za krepitev zdravja in preventive na delovnem mestu; 
7.     
uvedbo zavarovanja za dolgotrajno oskrbo; 
8.     
posodobitev sistema upravljanja sredstev obveznega zdravstvenega
zavarovanja. 
Prilagoditev
sistema proračunskega financiranja zdravstva 
V vsakem sistemu zdravstvenega varstva si
je treba prizadevati za preglednosi in učinkovitost financiranja. Navedeno je
mogoče doseči z jasno določenimi cilji, vsebinami in načini financiranja
programov zdravstvenega varstva. Proračunsko financiranje na ravni
ustanovitelja je prednostno treba namenjati za naložbe v infrastrukturo in
opremo. Pripravljeni bodo ukrepi za: 
1.     
razmejitev pristojnosti pri proračunskem financiranju med državnim in
občinskimi proračuni; 
2.     
načrtno ocenjevanje uvedbe novih medicinskih tehnologij, metod
zdravljenja, zdravil in medicinskih pripomočkov, zagotovitev za to potrebnih
virov financiranja ter preverjanje ekonomske upravičenosti uvedbe ob
upoštevanju potreb prebivalstva in enakomerne dostopnosti; 
3.     
izdelava večletnega prednostnega načrta naložb v zdravstvu; 
4.     
zagotavljanje virov za izobraževalno, razvojno in raziskovalno delo v
zdravstvu; 
5.     
zagotavljanje virov financiranja za informacijsko-komunikacijske
tehnologije v zdravstvenem varstvu; 
6.     
razvoj, uveljavljanje in vrednotenje prednostnih programov javnega
zdravja z vidika proračunskega financiranja. 
Vzpostavitev
pogojev za razvoj ponudbe prostovoljnih zdravstvenih zavarovanj 
Za razvoj ponudbe prostovoljnega
zdravstvenega zavarovanja je ključnega pomena, da se natančno opredelijo
standardi zdravstvenih storitev in blaga, ki so pravice iz obveznega zdravstvenega
zavarovanja. Izvajanje nad temi standardi pa je mogoče vključiti v prostovoljno
zdravstveno zavarovanje. Pogoj za razvoj ponudbe prostovoljnih zavarovanj pa je
tudi uvedba možnosti, da lahko zdravstvene storitve prebivalcem zagotavljajo
drugi izvajalci zdravstvenih storitev in na drugačne načine, kot to velja po
pravilih obveznega zdravstvenega zavarovanja. Navedeno terja sprejetje
čimprejšnjih ukrepov za: 
1.     
vzpostavitev zakonskih podlag za nadaljnji razvoj ponudbe prostovoljnega
zdravstvenega zavarovanja; 
2.     
pripravo ponudb zavarovalnic prostovoljnega zdravstvenega zavarovanja, s
katerimi se dopolni oziroma nadgradi obseg pravic iz obveznega zdravstvenega
zavarovanja; 
3.     
uvedbo prostovoljnega zavarovanja za dolgotrajno oskrbo; 
4.     
spodbujanje prostovoljnih zavarovanj s spodbudnimi davčnimi in drugimi
ukrepi države. 
Zagotavljanje
učinkovitejšega upravljanja sredstev na makroravni 
Poleg učinkovitega zbiranja sredstev za
izvajanje dejavnosti na vseh ravneh zdravstvenega varstva je treba zagotoviti
tudi učinkovito upravljanje sredstev z njihovim ustreznim razporejanjem med
posameznimi vrstami in izvajalci zdravstvene dejavnosti, odgovornostjo
upravljavcev sredstev in nadzorom. Opredelitev učinkovitih modelov razporejanja
sredstev mora temeljiti na vsebini in rezultatih izvajanja zdravstvene
dejavnosti, ti pa morajo vključevati tudi nadzor nad porabo sredstev. Tako je
treba čim prej sprejeti ukrepe za: 
1.     
dopolnitev in dograditev postopkov partnerskih pogajanj ter ponovno
opredelitev vloge posameznih partnerjev zaradi izboljšanja učinkovitosti
postopkov ter jasnejše odgovornosti partnerjev za sprejetje dogovorov in
njihovo uresničevanje; 
2.     
vzpostavitev sistema zbiranja podatkov ter uvedbo in nadaljnji razvoj
sistema zdravstvenih računov z ustrezno informacijsko podporo; 
3.     
dograjevanje obračunskih modelov za zdravstvene programe in storitve; 
4.     
oblikovanje meril za določanje in plačevanje zdravstvenih programov in
storitev; 
5.     
celovito obvladovanje izdatkov za zdravila in medicinske pripomočke ob
upoštevanju farmakoekonomskih oziroma zdravstvenoekonomskih kazalnikov
zdravljenja in varnosti pacientov; 
6.     
celovito obvladovanje izdatkov za denarna nadomestila. 
Urejanje
razmerij med javnim in zasebnim v sistemu zdravstvenega varstva 
V mešanem zdravstvenem sistemu opravljajo zdravstveno
službo v javni mreži vsi izvajalci pod enakimi pogoji. Materialne,
organizacijske in kadrovske možnosti v javni mreži morajo vsem prebivalcem pod
enakimi pogoji zagotavljati ustavno pravico do zdravstvenega varstva. Izvajalci
javnozdravstvenih storitev strukturno in organizacijsko torej izvajajo
zdravstvene programe v javnih zdravstvenih zavodih ali kot koncesionarji. Zato
je ključnega pomena, da država smiselno ureja celovitost sistema zdravstvenega
varstva, opravlja nadzor in zagotavlja enakost vseh izvajalcev. Tako se
povečuje preglednost ter izboljšujeta ureditev in organiziranost za večjo
učinkovitost sistema zdravstvenega varstva. Glavna vloga države v zdravstvu
mora biti zaščita javnega interesa z: 
1.     
razvojem zdravstvene službe, ki bo pretežno temeljil na javnih
zdravstvenih zavodih in izvajalcih, ki se vključujejo v mrežo na podlagi
koncesij; 
2.     
krepitvijo vloge in odgovornosti svetov zavodov za načrtovanje njihovega
razvoja ter za dosledno uresničevanje programov in pogodb, sklenjenih z ZZZS; 
3.     
dosledno razmejitvijo zdravstvenih storitev, ki se izvajajo v breme
javnih in v breme zasebnih sredstev, ter zagotovitev preglednosti in nadzora; 
4.     
spremljanjem cen in kakovosti storitev ter nadzorom nad njimi pri vseh
izvajalcih; 
5.     
spodbujanjem upravljanja javno-zasebnega partnerstva v zdravstveni
dejavnosti. 
Za dosego cilja zagotavljanja finančne
vzdržnosti sistema zdravstvenega varstva je treba do leta 2013: 
1.     
zagotoviti realno rast odhodkov obveznega zdravstvenega zavarovanja v
povprečju okoli 4 odstotke letno ter vse širitve dejavnosti uvajati v teh
okvirih oziroma predvsem s prestrukturiranjem med programi in prihranki znotraj
sistema; 
2.     
skupne javnofinančne izdatke za zdravstveno varstvo ohraniti na ravni
6,3 odstotka BDP; celotne izdatke za zdravstvo (javnofinančne in zasebne) po
metodologiji SHA ohraniti na ravni 8,5 odstotka BDP, 
3.     
za področje javnega zdravja se s sedanjih 3-4% proračuna Republike
Slovenije, namenjenega za zdravstvo, povečati na predvidenih 5%. Delež sredstev
bo potrebno pridobiti z racionalizacijo poslovanja posameznih izvajalcev
zdravstvene dejavnosti v javni mreži. 
12. Investicije in standardizacija 
Za učinkovito izvajanje investicij v javnem
zdravstvu je treba najpozneje v načrtovanem obdobju končati vse trenutno odprte
investicije v javne zdravstvene zavode, katerih ustanoviteljica je Republika
Slovenija. Te že več let obremenjujejo proračun in preprečujejo dejavnejši
pristop pri izvajanju novih investicij. 
Ministrstvo za zdravje bo pri odpiranju
novih projektov predvsem skrbelo za tekoče izvajanje investicij, kar pomeni, da
se bodo morale investicije končati po dogovorjenem časovnem načrtu. Nove
investicije bodo temeljile na načrtovanih, potrjenih in sprejetih strokovnih
podlagah, kar bo zmanjšalo vplive in težnje po spremembah v posameznih fazah
izvajanja investicije. Ministrstvo za zdravje bo pri tem upoštevalo ustrezno
razporeditev regijskih potreb po investicijskih vlaganjih. 
Investicijske potrebe morajo biti izkazane
v finančnih načrtih javnih zdravstvenih zavodov. Za doseganje učinkovitosti
investicije je potrebno, da postopke v vseh fazah investiranja vodijo javni
zdravstveni zavodi, Republika Slovenija kot lastnik in ustanovitelj javnih
zdravstvenih zavodov pa opravlja usklajevalno in nadzorno vlogo. Tako se bo
dosegel nadzor nad načrtovanjem, potrjevanjem, porabo, izvajanjem in na koncu
upravljanjem vloženih investicijskih sredstev v javne zdravstvene zavode. 
Pri zagotavljanju sredstev za investicije
bo Republika Slovenija poleg proračunskih sredstev skrbela še za pridobivanje
sredstev iz EU, sredstev evropske kohezijske politike, strukturnih in drugih
skladov. 
Sprejeta zakonodaja na področju
javno-zasebnega partnerstva daje ministrstvu, pristojnemu za zdravje, in javnim
zdravstvenim zavodom velike možnosti za reševanje investicijskih potreb. To
seveda za lastnika pomeni odgovornost za sprejemanje strateških odločitev in
izpeljavo investicijskih projektov. 
Učinkovitost investicij in javnih naročil v
javnem zdravstvu je predvsem odvisna od natančnosti postopkov in tehničnih
opisov. Neodvisnih strokovnjakov s področja revidiranja medicinske in
nemedicinske opreme je v Republiki Sloveniji malo ali pa jih sploh ni. Vse
navedeno kaže, da je treba čim prej sprejeti in uzakoniti določena pravila,
standarde in smernice, ki bodo odpravile dolgotrajne postopke v vseh fazah
vlaganja in javnega naročanja. 
Ministrstvo za zdravje bo nadaljevalo
pripravo enotnih tehničnih smernic prostorov in opreme v zdravstveni
dejavnosti. 
Smernice bodo podlaga za uporabo
kakovostnih materialov v zdravstvu, načrtovanje prostorskih zmogljivosti in
potreb po opremi v javnem zdravstvu, načrtovanje investicijskega vzdrževanja
prostorov in obnove opreme glede na cilje in razvoj zdravstvene dejavnosti
oziroma spremenjene pogoje izvajanja zdravstvenih dejavnosti zaradi spremenjene
obolevnosti in zahtevnosti ljudi. 
Ministrstvo za zdravje bo pripravilo tudi
enotne strokovno tehnične opise − tehnične specifikacije izdelkov v zdravstveni
dejavnosti kot podlago za učinkovito izvajanje javnega naročanja v zdravstvu.
Opisi bodo namenjeni tudi utečeni in smiselni porabi medicinskih in
nemedicinskih materialov in zdravil v zdravstvu ter načrtovanju in spremljanju
porabe materialov z vidikov stroke in ekonomije. Ministrstvo za zdravje bo
nadaljevalo tudi pripravo temeljnih načel in meril pri izvajanju postopkov
preverjanja prostorov, opreme in dejavnosti v javnih zdravstvenih zavodih in
zdraviliščih. Načela in merila bodo morala biti upoštevana tudi pri
uveljavljanju novih, učinkovitih doktrin diagnostike in terapije, uveljavljanju
akreditacijskih postopkov in postopkov odličnosti v smislu stalnega vzdrževanja
in izboljševanja kakovosti slovenskega zdravstva. 
13. Komuniciranje z javnostmi 
Izpolnjevanje vizije zahteva dejavno
dvosmerno komuniciranje na področju ozaveščanja o pomembnosti skrbi za lastno
zdravje, pa tudi na področju obveščenosti državljanov o storitvah sistema
zdravstvenega varstva. Prav tako je pomembna široka razprava zainteresirane
javnosti pri pripravi zakonodaje. Da bi lahko dosegli postavljene cilje, je
treba vzpostaviti učinkovite poti komuniciranja. 
Ministrstvo za zdravje ob svojem rednem
delovanju skrbi za vzpostavitev komunikacijskih poti z zainteresirano
javnostjo. 
V dvosmerno komuniciranje so vključeni
strokovna javnost, zainteresirana javnost, civilna družba, državljani Republike
Slovenije, državljani EU in drugi. Za komuniciranje se uporabljajo poti, ki so
najbližje ciljni javnosti. Poti komuniciranja se izbirajo posamezno za vsak
projekt ali dosego cilja. 
Pomemben del komuniciranja z javnostjo
poteka prek ZZV in IVZ. Z uveljavitvijo zakona, ki ureja pravice pacientov,
bodo morali tudi vsi izvajalci zdravstvenih storitev obveščati paciente o svoji
dosegljivosti, čakalnih dobah za posamezne storitve ter objavljati tudi druge
podatke, ki jih pacient potrebuje pri svojem zdravljenju. 
Naravne nesreče, izredna stanja in vojne v
veliki meri onemogočijo obstoječe komunikacijske poti, hkrati pa je v takih
razmerah zdravje državljanov še posebno ogroženo. Zaradi tega so skupaj z
drugimi pristojnimi ministrstvi pripravljeni načrti komuniciranja v izrednih
razmerah. Ministrstvo za zdravje pa bo v načrtovanem obdobju izdalo tudi
pravilnik o komuniciranju pri epidemijah in pandemijah.

14. Ukrepi za dosego ciljev


Prednostna področja

Cilji

Kazalniki / 
roki

Naloge

Nosilci


Krepitev in varovanje
  zdravja

Podaljševanje
  pričakovane zdrave življenjske dobe in povečevanje kakovosti življenja za vse
  skupine prebivalstva

Pričakovana zdrava
  življenjska doba

§  Izdelava in
  izvajanje strategije za promocijo zdravja,
§  uvedba usmerjenega
  ozaveščanja o skrbi za lastno zdravje na vse ravni vzgojno-izobraževalnih
  programov,
§  ustanovitev Sveta
  za zdravje,
§  zagotovitev
  pravočasnih informacij o zdravstvenih izidih in trendih in determinantah
  zdravja ter načinih kako posameznik ali skupnost vpliva na determinante
  zdravja,
§  priprava
  kakovostnih rednih letnih poročil o zdravju in zdravstvenem stanju
  prebivalstva, s poudarkom na raziskavah, ki bodo dajale informacijo o
  uspešnosti preventivnih programov in tistih, ki bodo pokazale potrebe po
  uvedbi dodatnih programov,
§  spodbujanje
  nevladnih organizacij za vključevanje v programe promocije zdravega
  življenjskega sloga ter programov dolgotrajne oskrbe zagovorništva in pomoči
  najšibkejšim družbenim skupinam,
§  vključitev Health
  Impact Assessment ali HIA v odločanja,
§  spodbujanje
  partnerstev in povezav za izmenjavo informacij za pripravo optimalnih rešitev
  posameznih problemov,
§  izvajanje že
  sprejetih strategij s poudarkom na skrbi za zdravo prehrano mladih ter stalno
  ozaveščanje prebivalstva o zdravi prehrani nasploh ter promocijo gibanja,
§  opredelitev
  prednostnih nalog raziskovanja na področju javnega zdravja in sofinanciranje
  raziskovalnih projektov.

MZ
Drugi
  resorji
IVZ
ZZV
drugi
  javni zdravstveni zavodi
organizacije
  civilne družbe


 

Zmanjšanje
  neenakosti v zdravju (med spoloma, posameznimi regijami, in posameznimi
  družbenimi skupinami)

 

§  uvedba medresorskih
  akcijskih načrtov za ozaveščanje ciljnih skupin in za spodbujanje zdravega
  življenjskega sloga še posebno na vseh področjih tveganega obnašanja,
§  spodbujanje
  nevladnih organizacij za vključevanje v programe dolgotrajne oskrbe,
  zagovorništva in pomoči najšibkejšim družbenim skupinam,
§  izvajanje nalog iz
  Strategije varstva starejših in kvalitetnega staranja,
§  stalno ozaveščanje
  za zdrave vedenjske vzorce: ozaveščanje mladih za primeren odnos do percinga,
  za kritičen odnos do oglaševanja za uporabo raznih pripomočkov za doseganje
  vzorov (sredstev za doseganje idealne teže, mišične mase idr.),
§  skrb za ozaveščanje
  za zdravo in ne prezgodnjo spolnost.

MZ
Drugi
  resorji
IVZ
ZZV
drugi
  javni zdravstveni zavodi
organizacije
  civilne družbe


 

Prepoznavanje
  in obvladovanje dejavnikov tveganja za zdravje iz okolja

 

§  izdelave analiz o
  vplivu okolja na zdravje (epidemiološke študije) in učinkovit nadzor nad
  onesnaževanjem zraka, vode, zemlje;
§  priprava rednih
  kakovostnih poročil o zdravju in okolju s poudarkom na podatkih o dejavnikih
  okolja, ki vplivajo na zdravje;
§  izdelava
  medresorskih programov za sanacijo degradiranih območij s posebnimi
  nevarnostmi za zdravje,
§  izvajanje študij o
  morebitnih vzročnih povezavah kemikalij in določenih bolezni ter vzpostavitev
  evidence in izvajanje biomonitoringa;
§  izboljšanje nadzora
  nad kemikalijami pred in po njihovem dajanju v promet,
§  povečanje splošne
  razgledanosti prebivalstva in ozaveščanje o učinkih kemikalij,
§  ozaveščanje o
  odgovornosti posameznika za varno ravnanje s kemikalijami.

MZ
MOP
URSK
Drugi
  resorji
IVZ
ZZV
drugi
  javni zdravstveni zavodi


 

Krepitev
  duševnega zdravja in zmanjšanje števila samomorov

 

§  nacionalni program
  duševnega zdravja,
§  izobraževanje
  zdravstvenih delavcev za zgodnje prepoznavanje duševnih bolezni,
§  programi za
  celostno obravnavo ljudi v različnih stiskah (bolezen, socialna, duševna
  stiska),
§  programi za ponovno
  vključevanje bolnikov v delovno in življenjsko okolje,
§  programi za
  svetovanje bolnikom in družinam z duševnim bolnikom,
§  programi za
  ozaveščanje javnosti o prepoznavanju in destigmatizaciji duševnih bolezni,
§  vključevanje
  civilne družbe v programe za pomoč ljudem z motnjami v duševnem zdravju.

MZ
Drugi
  resorji
IVZ
ZZV
drugi
  javni zdravstveni zavodi
organizacije
  civilne družbe


 

Zmanjšanje
  zasvojenosti (tobak, alkohol, droge)

 

§  spodbujanje
  zdravega življenjskega sloga še posebno na vseh področjih tveganega obnašanja
  s poudarkom na promociji zdravja v otroškem in mladostniškem obdobju,
§  oblikovanje
  medresorsko usklajenih programov za obvladovanje problematike zasvojenosti.

MZ
Drugi
  resorji
IVZ
ZZV
drugi
  javni zdravstveni zavodi
organizacije
  civilne družbe


 

Obvladovanje
  groženj zdravju (nalezljive bolezni, kemijska varnost, varnost pred sevanji

 

§  vpeljava novih,
  učinkovitih metod za preprečevanje in obvladovanje nalezljivih bolezni
  vključno bolnišničnimi okužbami ter z njimi povezanimi nevarnostmi,
§  posodobitev
  informacijske podpore za spremljanje nalezljivih bolezni,
§  zagotoviti pripravo
  in izvajanje programov za zmanjševanje odpornosti bakterij na antibiotike,
§  izvajanje akcijskih
  ukrepov mednarodne strategije ravnanja s kemikalijami prek pristojnih
  resorjev,
§  uveljavitev
  relevantne zakonodaje (nacionalni program kemijske varnosti)
§  zmanjševanje ravni
  izpostavljenosti prebivalstva naravnim virom ionizirajočih sevanj v objektih,
  kjer se posamezniki zadržujejo daljše obdobje,
§  zmanjševanje ravni
  izpostavljenosti delavcev, ki delajo z viri ionizirajočih sevanj in
  vzpostaviti njihovo kompleksno zdravstveno varstvo,
§  zmanjševanje ravni
  izpostavljenosti pacientov pri radioloških posegih,
§  ozaveščanje
  prebivalstva o vplivih izpostavljenosti elektromagnetnim sevanjem,
§  priprava dodatnih
  preventivnih programov za izpostavljene skupine (otroke, ljudje v rodni dobi,
  izpostavljeno populacijo na delu v ekološko in zdravstveno degradiranih
  območjih.

MZ
Drugi
  resorji
IVZ
ZZV
drugi
  javni zdravstveni zavodi


 

Dobra
  pripravljenost na krizne razmere zaradi množičnih nesreč oziroma nalezljivih
  bolezni večjih razsežnosti

 

§  priprava strateških
  dokumentov za medresorsko koordinacijo in sodelovanje za izboljšanje
  pripravljenosti na krizne razmere,
§  povezovanje na
  regionalnem in mednarodnem nivoju pri pripravi načrtov za učinkovito
  ukrepanje,
§  priprava planov
  pripravljenosti na morebitne epidemije nalezljivih bolezni kot so ptičja
  gripa, bioloških nesreč in groženj biološkega terorizma ter izdelava
  manjkajočih analiz, načrtov in dokumentov;
§  izvajanje NPKV na
  področju preprečevanja in pripravljenosti na nesreče z nevarnimi
  kemikalijami,
§  izobraževanje in
  usposabljanje zdravstvenih delavcev ter prebivalstva, tudi prek različnih
  vaj, glede izvajanja ustreznih zdravstvenih ukrepov v primeru specifičnih
  vrst ogrožanja (npr. teroristični napadi z RKB orožjem, aviarna influenca,
  ipd.),
§  zagotavljanje
  ustrezne opreme, vozil, rezerv in zalog za delovanje zdravstva v posebnih
  pogojih,
§  zagotavljanje
  nadzora nad pripravljenostjo javnih zdravstvenih zavodov za ukrepanje v
  primeru naravnih in drugih nesreč ter vojne,
§  izvedba ustreznih
  organizacijskih sprememb in kadrovskih dopolnitev,
§  priprave
  rezervistov s področja zdravstva, zaposlenih v javnih ustanovah ter
  koncesionarjev, za delo v medicinskih enotah Slovenske vojske,
§  ureditev statusa
  službe skladno z veljavno zakonodajo v okviru samostojne službe
§  izvedba vaj za
  preverjanje pripravljenosti.

MZ
Drugi
  resorji
IVZ
ZZV
drugi
  javni zdravstveni zavodi


 

Zgodnje
  odkrivanje raka in drugih kroničnih nenalezljivih bolezni ter odstopanj

 

§  uvedba treh
  presejalnih programov s centralno vodeno organizacijo za zgodnje odkrivanje
  raka,
§  dopolnjevanje
  programov za zgodnje odkrivanje dejavnikov tveganja za bolezni srca in ožilja
  in druge kronične bolezni
§  priprava
  nacionalnih programov za obvladovanje posamezni kroničnih nenalezljivih
  bolezni (rak, sladkorna bolezen...) 
§  evaluacija drugih
  presejalnih preventivnih programov predvsem preventivnih pregledov otrok in
  mladostnikov, nosečnic s pripravo potrebnih dopolnitev,
§  izdelava strokovnih
  smernic za izvajanje preventivnih programov.

MZ
Onkološki
  inštitut
IVZ
ZZV
drugi
  javni zdravstveni zavodi
organizacije
  civilne družbe


 

Izboljšanje
  ustnega zdravja

 

§  priprava in
  izvajanje promocijskih programov za dobro ustno zdravje pri otrocih,
§  zagotoviti
  delovanje preventivnih zobozdravstvenih timov v osnovnih šolah,
§  priprava in
  izvajanje programov ustnega zdravja pri odraslih

MZ
IVZ
ZZV
drugi
  javni zdravstveni zavodi


 

preprečevanje
  škodljive izpostavljenosti na delovnem mestu in nastajanja poklicnih bolezni

 

§  širitev programov
  za krepitev zdravja na delovnem mestu,
§  ureditev odkrivanja
  poklicnih bolezni,
§  prestrukturiranje
  sistema preventivnih pregledov
§  vzpostavitev
  mehanizmov za stimulacijo delodajalca za vlaganje v zaščito delavcev na
  delovnih mestih.

MZ
MDDSZ
Drugi
  resorji
KIMDPŠ
IVZ
ZZV
drugi
  javni zdravstveni zavodi
organizacije
  civilne družbe


 

Zmanjševanje
  poškodb in smrti v prometu

 

§  priprava in
  izvajanje medresorskih programov za zmanjševanje nesreč v prometu,
§  okrepitev
  aktivnosti pri strategiji zmanjševanja škodljive rabe alkohola in drog.

MZ,
MP,
drugi
  resorji, civilna združenja


Zdravstvena
  dejavnost

Ureditev
  javne mreže (primarna, sekundarna in terciarna raven, nujna medicinska pomoč,
  lekarniške dejavnosti, zobozdravstvena dejavnost, patronažno varstvo,
  fizikalna in medicinska rehabilitacija, laboratorijska medicina, enovita
  transfuzijska služba, paliativna oskrba)

 

§  določitev mreže na
  primarni (občine), sekundarni (pokrajine oziroma država) in terciarni ravni
  (država), in sicer na podlagi usmeritev sprejetih v Planu
§  zagotovitev vloge
  ZD kot osrednjega izvajalca in koordinatorja javne zdravstvene službe na
  primarni ravni na območju, za katerega so ustanovljeni, zagotovitev:
  potrebnih javnih pooblastil, zagotovitev obsega dejavnosti, ohranitev javnega
  lastništva in neprofitnega značaja,
§  zagotovitev, da
  bodo zdravstveni domovi in koncesionarji opravljali javno službo na področju
  primarnega zdravstvenega varstva pod enakimi oziroma primerljivimi pogoji, ki
  zagotavljajo konkurenčnost in sicer glede pogojev izvajanja in financiranja
  javne službe, razpolaganja s presežkom prihodkov nad odhodki, nagrajevanja in
  spodbujanja zaposlenih, izvajanja dejavnosti v prostorih občin, pogojev
  javnega naročanja in davčnih bremen, nadzora nad izvajanjem dejavnosti
  poročanja,.
§  da bi se ZD
  omogočilo vlogo koordinatorja, mu je treba dati primerno vlogo pri
  dodeljevanju koncesij in sklepanju koncesijskih pogodb,
§  priporočitev
  občinam oziroma ZD, da bodo koncesionarjem omogočili možnost delovanja v
  prostorih ZD pod enakimi pogoji, kot javni zdravstveni zavod,
§  zagotovitev
  prednostnega dostopa do strokovnega izpopolnjevanja in drugih spodbujevalnih
  ukrepov za zdravnike na odročnejših oziroma demografsko ogroženih o območjih
§  krepitev vloge
  družinskega zdravnika, patronažnih in drugih medicinskih sester.
§  omogočanje
  družinskemu zdravniku, patronažnim idr. medicinskim sestram usposabljanje za
  sledenje napredku stroke, kakor tudi prilagajanje na nove razmere, ki
  nastajajo zaradi staranja populacije
§  povečanje obsega
  uporabe elektronskih zdravstvenih kartonov in medicinske informatike na
  primarni ravni in doseganje elektronske povezave vseh ravni zdravstvene
  oskrbe
§  vzpostavitev
  Inštituta za družinsko medicino kot osrednje inštitucije, ki bo usmerjala in
  nadzorovala kakovost in razvoj družinske medicine,
§  zmanjšanje stopnje
  napotitev iz primarne ravni zdravstvenega varstva na sekundarno,
§  povečanje deleža
  zasebnih izvajalcev - koncesionarjev in izvajalcev v javno-zasebnem
  partnerstvu,
§  izgradnja in
  predaja namenom novih urgentnih centrov,
§  zagotovitev pravnih
  podlag za programe, ki se že izvajajo oziroma, ki jih je treba začeti
  izvajati, pa še nimajo pravne podlage (paliativna oskrba, neakutna
  bolnišnična obravnava, dolgotrajna oskrba),
§  ureditev
  financiranja in razvoja nujnih prevozov, vključno s helikopterskimi,
§  najti
  najučinkovitejšo obliko pravne osebe za izvajalca javne zdravstvene službe
  ter razmejiti zasebni in javni del v javnem sistemu zdravstva na primarni in
  sekundarni ravni, medtem ko mora terciarna raven ostati pod okriljem države,
§  razmejiti oziroma
  določiti financiranje med sekundarnim in terciarnim delom zdravstvene
  dejavnosti,
§  zagotoviti enak
  dostop do enako kvalitetnih zdravstvenih storitev vsem prebivalcem v
  Republiki Sloveniji z organizacijskimi in strokovnimi ukrepi,
§  pri uvajanju
  zasebnega dela v javnem sistemu je potrebno opredeliti področja, kjer zasebno
  delo v javnem sistemu ni možno in v koncesijskih pogodbah jasno opredeliti
  pogoje in obveznosti koncesionarja,
§  opredelitev
  minimalnega števila lekarn in magistrov farmacije glede na prebivalce, ki jih
  oskrbujejo in dosledna povezava s primarno zdravstveno ravnjo,
§  zagotovitev
  pozitivnega poslovanja lekarn v oddaljenih in demografsko ogroženih krajih,
§  skladno z
  usmeritvami v EU bo delo farmacevta potrebno dodatno usmeriti v podporo
  upravljanja varnosti pacientov in preprečevanja neželenih dogodkov pri
  izvajanju zdravstvene oskrbe,
§  prepoznati vlogo
  farmacevta pri obvladovanju stroškov,
§  spremeniti način
  financiranja dela v lekarnah v smeri storitvenega sistema in pregledno ločiti
  storitve vezane na zdravila, medicinsko tehnične pripomočke in vse kar je
  vezano na sistem zavarovanja od dela, kjer lekarna deluje izključno na
  tržišču,
§  primerno urediti in
  ovrednotiti delo farmacevta v bolnišnicah,
§  uveljavitev
  Pravilnika o pogojih, ki jih morajo izpolnjevati laboratoriji za izvajanje
  preiskav na področju laboratorijske medicine in akreditacijskega standarda
  ISO 15189 - Medicinski laboratoriji - Posebne zahteve za kakovost in
  usposobljenost,
§  določitev mreže
  medicinskih laboratorije,
§  določitev vloge in
  vrednotenja dela ekipa, ki lahko izvaja naloge laboratorijske medicine,
§  ureditev ustreznega
  financiranja laboratorijskih preiskav,
§  ustanovitev enovite
  transfuzijske službe za preskrbo s krvjo, celicami in tkivi.

MZ,
  javni zavodi, strokovna in civilna združenja, občine


 

Učinkovito
  izvajanje zdravstvenih storitev

 

§  vzpostavitev
  specializacije v skladu z ugotovljenimi družbenimi potrebami in koncentracije
  zdravstvenih storitev za odpravljanje ozkih grl
§  zagotovitev
  vsakoletne planske opredelitve vsake izmed ravni zdravstvenih storitev za
  vsakega izvajalca posebej
§  zagotovitev
  možnosti obravnave redkih bolezni v povezavi z evropsko mrežo relevantnih
  centrov ter zagotavljanje kontrole MZ na tem področju
§  s spremembami
  zakonodaje vzpostaviti pogoje, da bo ustanovitelj lahko odgovoren in
  pregleden način nadziral delo in poslovanje
§  vzpostaviti je
  potrebno timsko obravnavo bolnikov ter sistem delegiranja zdravstvenih
  storitev skladno s strokovno usposobljenostjo,
§  razvoj akutne
  obravnave, ki je namenjena predhodni obravnavi bolnikov in omogoča povečanje
  sposobnosti samooskrbe in prepreči ali zmanjša potrebo po dolgotrajni oskrbi,
§  vzpostaviti pogoje
  za takojšen začetek kliničnih specializacij za medicinske sestre in
  zdravstvene tehnike
§  vpeljati samostojno
  vlogo diplomiranih babic pri vodenju zdravih nosečnic.

MZ,
zdravniška
  zbornica,
strokovna
  združenja


 

Skrajševanje
  čakalnih dob

 

§  Uvedba nacionalnih
  čakalnih list, ki bodo dostopne vsem državljanom prek spletnih strani,
§  sprejem zakona o
  evidencah,
§  natančno
  načrtovanje dela, naročanje na definirano časovno enoto, stalni pregled in
  ažuriranje čakalnih list, obvladovanje slikovnih in diagnostičnih podatkov
  prek interneta,
§  omogočanje
  zdravnikom na sekundarni in terciarni ravni pobudo pri podeljevanju koncesij
  in pomoč pri iskanju praktičnih organizacijskih rešitev
§  zagotovitev ustreznega
  števila potrebnih zdravstvenih kadrov tudi prek olajšanja nostrifikacije
  izobrazbe in strokovnega izpita ter omogočanja lažje pridobitve delovnih
  dovoljenj,
§  povečanje
  specializacije izvajalcev zdravstvenih storitev
§  vzpostavitev ažurne
  mreže javne zdravstvene službe
§  podeljevanje
  koncesij na primarni ravni na področjih, kjer niso zadoščene potrebe
§  zagotovitev
  sodelovanja koncesionarja z javnim zavodom, ki opravlja dejavnost
  zdravstvenega doma
§  spodbujanje
  podeljevanja koncesij na sekundarni ravni, ki predstavljajo javno zasebna
  partnerstva vlaganjem v infrastrukturo
§  spodbujanje
  podeljevanja koncesij, ki zagotavljajo večjo samostojnost in odgovornost
  zdravnikov in drugih poklicev v zdravstvu pri izvajanju javne zdravstvene
  službe na primarni ravni, povečanje učinkovitosti (človeških in materialnih)
  virov, s premišljenim upravljanjem
§  ureditev kriterijev
  za podeljevanje koncesij,
§  s predpisi urediti
  pogoje za sklepanje koncesijskih pogodb, v katerih se natančno odloči vsebino
  koncesijske pogodbe, konkretne obveznosti posameznega koncesionarja,
  vključevanje koncesionarja v zagotavljanje zdravstvenega varstva in nujne
  medicinske pomoči, zagotavljanja dežurstva na stroške koncesionarja, idr.
§  sprejem zakona o
  evidencah podatkov s področja zdravstva

MZ,
  ZZZS,
javni
  zavodi,
strokovna
združenja


 

Prestrukturiranje
  in opredelitev nove vloge, vsebine dela in odgovornosti izvajalcev posameznih
  ravni zdravstvenih dejavnosti (nova vloga zdravstvenih domov, Inštituta za
  varovanje zdravja, območnih Zavodov za zdravstveno varstvo, splošne
  bolnišnice, definiranje terciarne dejavnosti, razširjeni strokovni kolegiji)

 

§  krepitev vloge IVZ
  za opravljanje podpornih nalog za odločanje ministrstva za vsa področja
  izvajanja zdravstvenega varstva ter najzahtevnejših strokovnih nalog,
§  specializacija
  ZZV-jev v smislu najoptimalnejše izrabe obstoječe infrastrukture, kadrovskih
  virov v odnosu do potreb odjemalcev,
§  izločitev tržnega
  dela dejavnosti iz ZZV,
§  reorganizacija
  zdravstvenih ustanov za procesno obravnavo pacientov,
§  uvedba integriranih
  kliničnih poti,
§  izboljšanje
  informacijske podpore,
§  priprava in izvedba
  programov za izboljšanje komunikacije,
§  določitev delitve
  dela med in nalog med primarno, sekundarno in terciarno ravnijo zdravstvene
  službe,
§  uvedba novih metod
  diagnostike na podlagi ocene njihove uspešnosti.

MZ,
  javni zavodi, strokovna združenja


 

Povečanje
  vloge medicinskih sester in babic pri prevzemanju novih samostojnih vlog pri
  obravnavi kroničnih bolnikov in zdravih nosečnic, povečanje racionalnosti
  izkoriščenosti obstoječih zdravstvenih zmogljivosti (kad prostorov, opreme)

 

§  v okviru
  reorganizacije zdravstvenih ustanov predvideti in izvesti prenos določenih
  pristojnosti in strokovnih nalog na medicinske sestre

MZ
  in javni zavodi ter strokovna združenja


 

Doseči
  zakonsko in organizacijsko razmejitev javnega in zasebnega interesa ter
  dejavnosti izvajalcev v mreži javne zdravstvene službe

 

§  sprejem relevantne
  zakonodaje,
§  oblikovanje mreže
  in določitev nalog in pristojnosti izvajalcem,
§  vključevanje
  izvajalcev koncesionarjev v javno mrežo pod enakimi pogoji, kot javni,
§  krepitev vloge
  svetov zavodov za načrtovanje razvoja in dosledno uresničevanje pogodb
  sklenjenih z ZZZS,
§  dosledna razmejitev
  zdravstvenih storitev ter izvajalcev, ki se izvajajo v breme javnih in breme
  zasebnih sredstev, zagotovitev preglednosti in nadzora,
§  spodbujanje
  upravljanja z javno zasebnimi partnerstvi v javni zdravstveni dejavnosti.

MZ,
  sveti zavodov, javni zavodi.


 

Zagotovitev
  varne in visokokakovostne oskrbe in nadzora

•        
  število ustanov z vpeljanim in uveljavljenim celovitim sistemom
  kvalitete
•        
  število vzpostavljenih kliničnih poti

§  ustanovitev
  nacionalnega telesa za kakovost in varnost v zdravstvu
§  vzpostavitev
  formalnih sistemov in struktur za upravljanje nenehnega izboljševanja
  kakovosti in varnosti pri izvajalcih zdravstvene dejavnosti
§  vzpostavitev
  formalnih sistemov in struktur za pravilno in varno uporabo zdravil ter za
  odkrivanje in preprečevanje z zdravili povezanih problemov,
§  vzpostavitev
  formalnih sistemov in struktur za preprečevanje in obvladovanje bolnišničnih
  okužb,
§  vzpostavitev
  nacionalnega sistema kazalnikov kakovosti na zdravstvenem področju in
  kazalnikov na poslovnem področju
§  vpeljati klinične
  poti v vse bolnišnice,
§  vpeljati integralne
  klinične poti za najpogostejše bolezni,
§  obveznost vseh v
  javnem sistemu (zavodov in koncesionarjev), da letna poročila o doseganju
  kazalnikov kakovosti redno objavljajo na svojih spletnih straneh,
§  sprejem zakona o
  strokovnih nadzorih v zdravstvu

MZ
  in izvajalci zdravstvene dejavnosti


 

Sodobno
  in učinkovito spremljanje kakovosti in varnosti zdravstvenih storitev

•        
  Delež izvajalcev zdravstvene dejavnosti z implementiranimi
  programi notranjih presoj
•        
  obseg in vsebina razvitih oz. nadgrajenih posameznih vrst
  nadzora v zdravstvu 
•        
  vzpostavljen sistem zunanjih presoj

§  priprava priporočil
  MZ za izvajanje internega strokovnega nadzora pri izvajalcih zdravstvene
  dejavnosti
§  razvoj oziroma
  vključitev internega strokovnega nadzora kot redne aktivnosti izvajalcev
  zdravstvene dejavnosti v okviru sistemov kakovosti
§  razvoj sistema
  rednih zunanjih presoj sistemov kakovosti izvajalcev zdravstvene dejavnosti
§  nadgradnja vsebine
  in obsega strokovnega nadzora s svetovanjem v okviru razvoja sistema rednih
  zunanjih presoj sistemov kakovosti
§  razvoj obsega in
  vsebina finančno medicinskega nadzora kot dopolnitev vsebine in obsega
  sistema rednih zunanjih presoj sistemov kakovosti pri izvajalcih zdravstvene
  dejavnosti
§  analiza ugotovitev
  upravnih nadzorov in priprava konkretnih ukrepov za izboljšanje stanja
§  razvoj in okrepitev
  upravnega nadzora ministrstva za zdravje kot redne programirane aktivnosti
§  nadaljnji razvoj
  inšpekcijskega nadzora v smislu kakovosti, učinkovitosti in sorazmernosti
§  na podlagi zakona o
  duševnem zdravju vpeljati inštitut zagovornika

MZ
  z organi v sestavi 
Izvajalci
  zdravstvene dejavnosti pristojne zbornice in strokovna združenja 
ZZZS
JAZMP


 

Učinkovito
  izvajanje medicinske rehabilitacije in nadaljnji razvoj neakutne obravnave,
  ki zmanjša potrebe po dolgotrajni oskrbi

 

§  Uvajanje programov
  zdravljenja, ki se izvajajo na bolnikovem domu ob pomoči strokovno
  usposobljenega kadra iz zdravstvenih zavodov

MZ,
  MDDSZ, 
javni
  zavodi


 

Razvoj
  dolgotrajne oskrbe

 

§  zagotovitev
  multidisciplinarnih timov za večje vključevanje družine in njenih članov ter
  drugih nepoklicnih izvajalcev v dolgotrajno oskrbo starejših in bolnikov
§  ozaveščanje
  prebivalstva za medgeneracijsko sodelovanje na področju zdravja
§  spodbujanje
  sodelovanja bolnišnic in nevladnih organizacij ter zagotavljati pogoje za
  delovanje nevladnih organizacij za dolgotrajno oskrbo
§  zagotovitev celostnega
  in kakovostnega zdravstvenega varstva bolnikom s kroničnimi stanji in ostalim
  ranljivih skupinam prebivalstva.

MZ, MDDSZ


 

Razvoj
  paliativne
oskrbe

 

§  povečanje
  zmogljivosti negovalnih oddelkov bolnišnic ter dolgotrajne oskrbe v
  inštitucijah in na domu,
§  sprejem nacionalne
  strategije za paliativno oskrbo

 


 

Povečanje
  odgovornosti vsakega posameznika v zdravstvu, managementu priskrbeti ustrezna
  orodja pri vodenju ter zagotoviti ustrezno usposabljanje

Pozitivno
  finančno poslovanje z optimalno izvedenimi procesi zdravljenja
-
  polletno
- 2 leti

§  Izobraževanje
  managementa,
§  uvedba sistema
  kakovosti,
§  standardizacija
  postopkov odločanja,
§  management mora
  dobiti pooblastila in sprejeti odgovornost za učinkovito in kakovostno
  poslovanje pravnih oseb
§  zagotoviti pogoje za
  obvladovanje stroškov javnih zavodov
§  opredelitev
  potrebnih znanj za vodenje zdravstvenih zavodov in ustanove kjer je ta znanja
  možno pridobiti ter vzpostavitev sistematičnega izobraževanja vodstev
  kadrovskih služb,
§  usposabljanje za
  izvajanje vodenja z zgledom in veščinami
§  usposabljanje za
  izvajanje procesa upravljanja z viri
§  usposabljanje za
  uveljavitev vodstvenega stila, ki upošteva vrednote enakosti, priznavanja
  znanja in sposobnosti zaposlenih kot ustvarjalni kapital
§  izdelava programa
  za dvig motiviranosti zaposlenih.

Javni
  zavodi v povezavi z Ministrstvom za zdravje


 

Povečanje
  motiviranosti zaposlenih v zdravstvu, med drugim tudi z ukrepi za
  stimuliranje nadpovprečnega dela tako po količini kot kakovosti

•        
  Merjanje organizacijske klime 
•        
  enkrat na dve leti
•        
  ocenjevane izvajanje procesov vodenja
•        
  enkrat na leto
•        
  merjenje zadovoljstva uporabnikov zdravstvenih storitev
•        
  stalna
•        
  2 leti.

§  Vzpostaviti sistem
  plač, ki bo stimulativen za visoko produktivno in strokovno delo
§  razviti inovativno
  upravljanje z ljudmi v procesu vodenja in veščine za izvajanje opravljanja
  pri vodjih ter kadrovske službe v zdravstvenih ustanovah,
§  podpora kadrovskih
  služb pri razvoju sistema kakovosti, izvajanju standardov in profesionalnega
  dela zaposlenih,
§  razvoj programov za
  ustvarjanje klime za spremembe, ki bodo pomagali pri razvoju uporabnikom
  prijazne kulture,
§  povezava strategije
  upravljanja s človeškimi viri s poslovno strategijo
§  vzpostavitev
  sistematičnega usposabljanja zaposlenih
§  izdelava modelov za
  upravljanje z znanjem in posebnimi talent
§  izdelava programov
  za pridobivanje deficitarnih kadrov
§  zagotovitev
  financiranja v usmerjen razvoj zaposlenih na vseh nivojih in dejavnostih.

Javni
  zavodi v povezavi z Ministrstvom za zdravje


 

Izobraževanje
  zaposlenih in usposabljanje šolajočih se v zdravstvu

 

§  Razvoj programov za
  pridobitev veščin za delo, osebno učinkovitost,
§  osebni razvoj,
  pragmatični pristop do dela in sodelovanja za horizontalno in vertikalno
  povezovanje,
§  vključevanje
  zaposlenih vodstvenih timov, vodij oddelkov, zdravnikov, medicinskih sester,
  in ostalih zaposlenih v drugih službah v programe usposabljanja,
§  razvoj programov za
  usposabljanje za uporabo veščin pri hitro spreminjajočih se procesih dela in
  usposabljanje internih inštruktorjev za izobraževanje ostalih zaposlenih
§  razvoj izobraževalne
  vloge zdravstvenih ustanov, ki naj postanejo učeče se ustanove v smislu
  vseživljenjskega učenja.
§  vzpostavitev
  sodelovanja zdravstvenih šol in zdravstvenih ustanov, v katerih se bodo
  dijaki in študentje praktično usposabljali v času izobraževanja oziroma
  študija. Za to nalogo se morajo zdravstvene ustanove ustrezno organizirati in
  usposobiti zaposlene,
§  organizirati
  klinične specializacije za medicinske sestre, zdravstvene tehnike in
  diplomirane babice, ki bodo prevzeli nove samostojne vloge.

MZ
  in javni
zavodi


 

Specializacija
  dejavnosti pri izvajalcih zdravstvenih storitev

 

§  Upoštevati
  ekonomijo obsega,
§  upoštevati
  kriterije za zagotavljanje storitev kot je zagotavljanje 24-urne službe,
§  uvajanje
  informacijskih tehnologij in telemedicine, kar bo omogočilo, da bodo
  specializirani vrhunski strokovnjaki zdravstvenih storitev prevzemali vlogo
  konzultantov ter s tem dvignili kakovost in obseg zdravstvenih storitev.

MZ
  in javni
zavodi


 

Nova
  opredelitev zdravstvenih zbornic in združenj v sistemu zdravstvenega varstva
  in redno spremljanje uspešnosti njihovega dela

 

§  Vpliv na
  optimizacijo delovanja zdravstvenega varstva,
§  javna pooblastila
  za izvajanje usposabljanja svojih članov,
§  aktivna vključitev
  predstavnikov zbornic pri pripravi vsebin strateških in drugih pomembnih
  dokumentov v zdravstveni dejavnosti in zdravstvenem varstvu in politike
  zdravstvenega varstva.

MZ
  v sodelovanju s civilnimi združenji


 

Ureditev
  javno zasebnega partnerstva

 

§  Izdelava načrta
  mreže in ugotovitev potreb,
§  ureditev kriterijev
  in pogojev za podeljevanje koncesij, obveznosti koncesionarjev,
§  vključevanje
  koncesionarjev v javno mrežo pod enakimi pogoji kot javne zavode,
§  zagotovitev
  optimalne izkoriščenosti človeških in materialnih virov za kakovosten
  produkt,
§  posebno pozornost
  posvetiti javno zasebnim partnerstvom, ki se nanašajo na vlaganja v
  infrastrukturo.

•        
  MZ


 

Ureditev
  zdravstva in zdravstvene oskrbe za potrebe Slovenske vojske

 

§  Zagotovitev vloge
  zdravstva in zdravstvene oskrbe za potrebe Slovenske vojske
§  Zagotovitev
  potrebnih javnih pooblastil za izvajanje zdravstvene oskrbe, zagotovitev
  obsega dejavnosti
§  Zagotovitev dostopa
  do strokovnega izpopolnjevanja in drugih spodbujevalnih ukrepov za zdravnike
§  Omogočanje
  usposabljanja medicinskemu osebju za sledenje napredku stroke

•        
  MZ
•        
  Ministrstvo
za obrambo 
•       
  Generalštab Slovenske vojske


Civilna družba

Sodelovanje
  v postopkih priprave predpisov

 

§  Opredelitev
  področij zdravstvenega varstva, kjer je ključna vloga NVO in zagotovitev
  njihovega udejstvovanja
§  ureditev sistema
  financiranja NVO in spodbuditev civilnega dialoga ter partnerstva med NVO in
  organi državne uprave oz. organi lokalne skupnosti, prenos javnih funkcij in
  javnih pooblastil na civilno družbo.

MZ
  in resorji v sodelovanju z NVO


 

Vzpostavitev
  mehanizma za izražanje mnenj.

•

§  Priprava plana
  aktivnosti za krepitev zdravja in priprava razpisa za realizacijo predvidenih
  aktivnosti (sodelovanje pri oblikovanju programov storitev, sodelovanje pri
  upravljanju, nadzorna funkcija civilne družbe),
§  spodbujanje
  civilnega dialoga ter partnerstva med nevladnimi organizacijami.

MZ
  in resorji v sodelovanju z NVO


 

Sodelovanje
  s socialnimi partnerji, sodelovanje z bolniki

 

§  Prenos javnih
  funkcij in javnih pooblastil na civilno družbo.

MZ
  in resorji v sodelovanju z NVO


Zdravila
  in medicinski pripomočki

Regulacija
  najvišjih dovoljenih cen zdravil

 

§  zagotovitev
  ustreznega vrednotenja zdravil in opredelitev dodane vrednosti zdravila 
§  oblikovanje
  politike cen, ki zagotavlja upoštevanje specifičnosti majhnega trga
§  ustrezna povezava
  načel relativne in stroškovne učinkovitosti zdravil,
§  izboljšanje
  preglednosti cen zdravil na nacionalni in mednarodni ravni
§  omogočanje
  vključitve plačnikov zdravstvenih storitev v proces dogovarjanja s ponudniki
  zdravil
§  izboljšanje nadzora
  nad cenami zdravil, ki bremenijo javna in z njimi povezana zasebna finančna
  sredstva

JAZMP


 

Farmacevtsko
  nadzorstvo 
 
optimizacija
  ambulantnega predpisovanja zdravil in upravljanje z zdravili v bolnišnicah

Število
  in vsebina nadzorov

§  nadaljnji razvoj
  inšpekcijskega nadzora v smislu kakovosti, učinkovitosti in sorazmernosti
§  zaradi racionalne
  in utemeljene porabe zdravil je treba oblikovati sistem stimulacij za tiste
  ambulante, ki bodo dosegale dobre rezultate v okviru strokovnih smernic to je
  podpovprečno porabo ob dobrih rezultatih zdravljenja in tako omogočale
  prihranke,
§  povečanje vloge
  farmacevtov, kot ključnih strokovnjakov za zdravila, pri upravljanju z
  zdravili in medicinskimi pripomočki v bolnišnicah.
§  ureditev varne in
  farmakoekonomsko utemeljene terapije
§  ureditev zbirke
  podatkov medicinskih pripomočkov,
§  ureditev enotnega
  informacijskega sistema v bolnišničnih lekarnah

JAZMP
 
 
MZ,
  JAZMP,
ZZZS,
izvajalci
  zdravstvene dejavnosti.


 

Izboljšanje
  varnosti pri uporabi zdravil

 

§  zagotovitev aktivne
  vloge farmacevta v zdravstvenem timu,
§  odkrivanje in preprečevanje
  neželenih učinkov zdravil
§  ozaveščanje
  javnosti o racionalni rabi zdravil in vlogi končnega uporabnik zdravil pri
  zagotavljanju njihove optimalne učinkovitosti

MZ
  JAZMP,
ZZZS,
izvajalci
  zdravstvene dejavnosti,
IVZ.


Informacijska
  tehnologija

Informatizacija
  zdravstvenega sistema, uporaba informacijske tehnologjje kot temelj za
  celovito obravnavo pacientov

•        
  Dostopnost skupin pacientov, ki bi bili zaradi svojih možnosti
  izključeni
•        
  delež pridobljenih evropskih sredstev
•        
  povečevanje deleža e-poslovanja kot običajnega načina dela
•        
  zadovoljstvo končnih uporabnikov

§  Izdelava analize
  obstoječega informacijskega sistema in ugotovitev in postopna odprava
  razkoraka med informacijskimi potrebami in možnostmi
§  izdelava načrta
  koordiniranega razvoja informatike
§  odprava
  razpršenosti funkcij zdravstvene informatike
§  uvedba uporabe
  informacijske tehnologije v strokovno delo
§  ozaveščanje kadrov
  o pomenih in možnostih informatike
§  razvoj
  tele-medicine za oskrbo pacientov na domu, predvsem starejše populacije
§  aktivno vključevanje
  v dejavnosti evropske komisije pri oblikovanju evropske politike informatike
  v zdravstvu
§  izkoriščanje
  razpoložljivih razvojnih evropskih sredstev
§  vzpostavitev
  osnovne informacijske infrastrukture ter definiranje osnovne zbirke
  zdravstvenih in socialnih podatkov za vzpostavitev in vodenje elektronskega
  zapisa zdravstvenih podatkov pacientov, pa tudi vzpostavitev osnov za
  elektronski zapis teh podatkov na nacionalni ravni
§  združitev
  zdravstvenih in socialnih informacijskih sistemov v celovit sistem na nacionalni
  ravni s posebnim poudarkom na vzpostavitvi enotnega zdravstvenega
  informacijskega portala, ki bo vsem subjektom zdravstvenega sistema omogočil
  varno in zanesljivo izmenjavo podatkov, izvajanje elektronskih storitev ter
  enotno (standardizirano) in pregledno informiranje in povezljivost s
  primerljivimi sistemi v EU
§  uveljavitev
  e-poslovanja kot običajnega načina dela v slovenskem zdravstvu

MZ,
ZZZS,
izvajalci
  zdravstvene dejavnosti


 

Razvoj
  telemedicine

 

§  Izdelava programa
  dolgoročnega razvoja telemedicine ter pričetek izvajanja pilotskih projektov
  uvajanja telemedicine na vsaj treh različnih področjih, na katerih je mogoča
  njena uporaba.

•        
  MZ,
•        
  MJU,
•        
  ZZZS.


Finančni
  sistem zdravstvenega varstva

Dolgoročna
  finančna vzdržnost sistem, ohranitev ravni javnih izdatkov na povprečju
  evropske unije, povečanje učinkovitosti uporabe vseh virov

•        
  Zagotoviti realno rast odhodkov OZZ v povprečju 4% letno;
•        
  javne izdatke za zdravstveno varstvo ohraniti na ravni 6,3 %
  BDP;
•        
  celotne izdatke za zdravstvo po metodologiji SHA ohraniti na
  ravni 8,5 % BDP.

§  Prilagoditve
  sistema obveznega zdravstvenega zavarovanja
§  prilagoditve
  sistema proračunskega financiranja
§  vzpostavitev
  pogojev za razvoj ponudbe prostovoljnih zdravstvenih zavarovalnic
§  zagotavljanje
  učinkovitejšega upravljanja s sredstvi na makro ravni
§  reguliranje
  razmerij med javnim in zasebnim v sistemu zdravstvenega varstva
§  uvedba zavarovanja
  za dolgotrajno oskrbo

•        
  MZ
•        
  ZZZS
•        
  izvajalci zdravstven
e
dejavnosti


Investicije
  in standardizacija

Dokončati
  nedokončane investicije

 

§  zaključitev vseh
  odprtih investicij najkasneje v letu in pol
§  tekoče izvajanje
  prihodnjih investicij, ki se bodo zaključile v predvidenih terminskih planih
  in v okviru načrtovanih, sprejetih in potrjenih strokovnih smernicah
§  doseganje večje
  učinkovitosti investicij pri katerih bodo postopke v vseh fazah izvajali
  javni zavodi, Ministrstvo za zdravje pa bo opravljalo funkcijo koordiniranja
  in nadzora.

·       MZ


 

Pripraviti
  prioriteto investicij

 

§  program investicij
  mora upoštevati pravico do dostopa do zdravstvenih storitev na celotnem
  območju Republike Slovenije, pravilno regijsko razporeditev.

·      
  MZ


 

Standardizirati
  postopke in sistem vodenja investicij, priprava enotnih smernic za prostore
  in opremo

 

§  Sprejem pravil,
  standardov in smernic za odpravo dolgotrajnih postopkov v vseh fazah
  investiranja in javnega naročanja,
§  postavitev struktur
  za vodenje in upravljanje investicij.
§  priprava enotnih
  smernic za prostore in opremo,
§  priprava enotnih in
  sodobnih tehničnih smernic, prostorov in opreme v javnih zdravstvenih zavodih
  in zdraviliščih
§  priprava enotnih
  strokovnih tehničnih opisov (tehničnih specifikacij), artiklov v rabi
  medicine oz. zdravstvene dejavnosti
§  priprava osnovnih
  načel in meril pri izvajanju postopkov verifikacije prostorov, opreme in
  dejavnosti v zdravstvenih zavodih in zdraviliščih
§  vzpostavitev služb
  in strokovnih teles za pripravo smernic, opisov, načel in meril.

·       MZ


 

Zagotavljanje
  učinkovitega črpanja evropskih sredstev, postavitev struktur za učinkovito
  upravljanje investicij

 

§  organiziranje enote
  na MZ za koordinacijo priprave programov ter postopkov za črpanje evropskih
  sredstev ter nadzor nad porabo,
§  vzpostavitev
  kadrovskih in strokovnih ter organizacijskih možnosti za pridobivanje
  sredstev s področja EU, sredstev evropske kohezijske politike, strukturnih in
  ostalih skladov.

MZ


Komuniciranje
  z javnostmi

Zagotovitev
  dvosmernega komuniciranja in posodabljanje komunikacijskega načrta za primere
  naravnih nesreč in izrednih razmer

 

§  analiza vseh
  akterjev, s katerimi je potrebno komunicirati
§  priprava dolgoročne
  strategije komuniciranja.

MZ



Št. 500-01/89-1/389
Ljubljana, dne 26. junija 2008
EPA 2043-IV
Državni zbor 
Republike Slovenije 
France Cukjati, dr. med., l.r. 
Predsednik

Priloga 1: Dodatni
kazalniki in trendi zdravstvenega stanja in zdravstvenega varstva
Priloga 2: Zdravstvene
regije
Priloga 3: Kazalniki
kakovosti
Priloga 4: Tabelarični
prikazi podatkov o nadzoru
Priloga 5: Javno zdravje
- ocena spremembe proračunskih virov za preventivo in krepitev zdravja v letih
2008 do 2013
Priloga 6: Projekcija
porabe sredstev za investicije
