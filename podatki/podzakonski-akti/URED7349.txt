I. SPLOŠNE DOLOČBE
1. člen
(vsebina)
(1) Ta uredba ureja izvajanje ukrepov, ki se izvajajo z
javnimi razpisi, iz operativnega programa, ki ureja izvajanje Evropskega sklada
za pomorstvo in ribištvo v Republiki Sloveniji za obdobje 2014–2020 (v
nadaljnjem besedilu: OP ESPR 2014–2020). OP ESPR 2014–2020 je dostopen na
osrednjem spletnem mestu državne uprave ter na spletni strani ribiškega sklada
(http://www.ribiski-sklad.si/).
(2) Ta uredba za ukrepe iz prejšnjega odstavka določa
pristojne organe, predmet podpore, upravičence, upravičene stroške, pogoje za
dodelitev sredstev, merila za ocenjevanje vlog, pogoje za izplačilo sredstev,
obveznosti upravičenca, finančne določbe, splošne in skupne določbe za
izvajanje:
1.     
Uredbe (EU) št. 1303/2013 Evropskega parlamenta in Sveta z dne 17.
decembra 2013 o skupnih določbah o Evropskem skladu za regionalni razvoj,
Evropskem socialnem skladu, Kohezijskem skladu, Evropskem kmetijskem skladu za
razvoj podeželja in Evropskem skladu za pomorstvo in ribištvo, o splošnih
določbah o Evropskem skladu za regionalni razvoj, Evropskem socialnem skladu,
Kohezijskem skladu in Evropskem skladu za pomorstvo in ribištvo ter o
razveljavitvi Uredbe Sveta (ES) št. 1083/2006 (UL L št. 347 z dne 20. 12. 2013,
str. 320), zadnjič spremenjene z Uredbo (EU) 2020/2221 Evropskega parlamenta in
Sveta z dne 23. decembra 2020 o spremembi Uredbe (EU) št. 1303/2013, kar zadeva
dodatne vire in ureditev izvrševanja, da se zagotovi pomoč za spodbujanje
odprave posledic krize v okviru pandemije COVID-19 in njenih socialnih posledic
ter za pripravo zelenega, digitalnega in odpornega okrevanja družbe in
gospodarstva (REACT-EU) (UL L št. 437 z dne 28. 12. 2020, str. 30), (v
nadaljnjem besedilu: Uredba 1303/2013/EU);
2.     
Uredbe (EU) št. 1380/2013 Evropskega parlamenta in Sveta z dne 11.
decembra 2013 o skupni ribiški politiki in o spremembi uredb Sveta (ES) št.
1954/2003 in (ES) št. 1224/2009 ter razveljavitvi uredb Sveta (ES) št.
2371/2002 in (ES) št. 639/2004 ter Sklepa Sveta 2004/585/ES (UL L št. 354 z dne
28. 12. 2013, str. 22), zadnjič spremenjene z Delegirano uredbo Komisije (EU)
2021/2064 z dne 25. avgusta 2021 o dopolnitvi Uredbe (EU) št. 1380/2013
Evropskega parlamenta in Sveta v zvezi z določitvijo izjeme de minimis za
obveznost iztovarjanja za nekatere vrste pridnenega ribolova v Jadranskem morju
ter jugovzhodnem Sredozemskem morju (UL L št. 421 z dne 26. 11. 2021, str. 9),
(v nadaljnjem besedilu: Uredba 1380/2013/EU);
3.     
Izvedbene uredbe Komisije (EU) št. 215/2014 z dne 7. marca 2014 o
določitvi pravil za izvajanje Uredbe (EU) št. 1303/2013 Evropskega parlamenta
in Sveta o skupnih določbah o Evropskem skladu za regionalni razvoj, Evropskem
socialnem skladu, Kohezijskem skladu, Evropskem kmetijskem skladu za razvoj
podeželja in Evropskem skladu za pomorstvo in ribištvo, o splošnih določbah o
Evropskem skladu za regionalni razvoj, Evropskem socialnem skladu, Kohezijskem skladu
in Evropskem skladu za pomorstvo in ribištvo v zvezi z metodologijami za
določitev podpore ciljem na področju podnebnih sprememb, določitvijo mejnikov
in ciljnih vrednosti v okviru uspešnosti ter nomenklaturo kategorij ukrepov za
strukturne in investicijske sklade (UL L št. 69 z dne 8. 3. 2014, str. 65),
zadnjič spremenjene z Izvedbeno uredbo Komisije (EU) 2021/439 z dne 3. marca
2021 o spremembi Izvedbene uredbe (EU) št. 215/2014 glede vključitve novega
tematskega cilja v nomenklaturo ukrepov za ESRR, ESS in v okviru cilja „naložbe
za rast in delovna mesta“ (UL L št. 85 z dne 12. 3. 2021, str. 149), (v
nadaljnjem besedilu: Uredba 215/2014/EU);
4.     
Delegirane uredbe Komisije (EU) št. 480/2014 z dne 3. marca 2014 o
dopolnitvi Uredbe (EU) št. 1303/2013 Evropskega parlamenta in Sveta o skupnih
določbah o Evropskem skladu za regionalni razvoj, Evropskem socialnem skladu,
Kohezijskem skladu, Evropskem kmetijskem skladu za razvoj podeželja in
Evropskem skladu za pomorstvo in ribištvo ter o splošnih določbah o Evropskem
skladu za regionalni razvoj, Evropskem socialnem skladu, Kohezijskem skladu in
Evropskem skladu za pomorstvo in ribištvo (UL L št. 138 z dne 13. 5. 2014, str.
5), zadnjič spremenjene z Delegirano uredbo Komisije (EU) 2019/886 z dne 12.
februarja 2019 o spremembi in popravku Delegirane uredbe (EU) št. 480/2014
glede določb o finančnih instrumentih, možnostih poenostavljenega obračunavanja
stroškov, revizijski sledi, obsegu in vsebini revizij operacij in metodologiji
za izbor vzorca operacij ter glede Priloge III (UL L št. 142 z dne 29. 5. 2019,
str. 9), (v nadaljnjem besedilu: Uredba 480/2014/EU);
5.     
Uredbe (EU) št. 508/2014 Evropskega parlamenta in Sveta z dne 15. maja
2014 o Evropskem skladu za pomorstvo in ribištvo in razveljavitvi uredb Sveta
(ES) št. 2328/2003, (ES) št. 861/2006, (ES) št. 1198/2006 in (ES) št. 791/2007
in Uredbe (EU) št. 1255/2011 Evropskega parlamenta in Sveta (UL L št. 149 z dne
20. 5. 2014, str. 1), zadnjič spremenjene z Uredbo (EU) 2020/1781 Evropskega
parlamenta in Sveta z dne 25. novembra 2020 o spremembi Uredbe (EU) 2016/1139 v
zvezi z zmanjšanjem ribolovne zmogljivosti v Baltskem morju ter Uredbe (EU) št.
508/2014 v zvezi s trajnim prenehanjem ribolovnih dejavnosti flot, ki lovijo
trsko iz vzhodnega Baltskega morja, trsko iz zahodnega Baltskega morja in sleda
iz zahodnega Baltskega morja (UL L št. 400 z dne 30. 11. 2020, str. 1), (v
nadaljnjem besedilu: Uredba 508/2014/EU);
6.     
Izvedbene uredbe Komisije (EU) št. 763/2014 z dne 11. julija 2014 o
določitvi pravil za uporabo Uredbe (EU) št. 508/2014 Evropskega parlamenta in
Sveta o Evropskem skladu za pomorstvo in ribištvo glede tehničnih značilnosti
ukrepov informiranja in obveščanja ter navodil za oblikovanje simbola Unije (UL
L št. 209 z dne 16. 7. 2014, str. 1; v nadaljnjem besedilu: Uredba
763/2014/EU);
7.     
Delegirane uredbe Komisije (EU) št. 1014/2014 z dne 22. julija 2014 o
dopolnitvi Uredbe (EU) št. 508/2014 Evropskega parlamenta in Sveta o Evropskem
skladu za pomorstvo in ribištvo in razveljavitvi uredb Sveta (ES) št.
2328/2003, (ES) št. 861/2006, (ES) št. 1198/2006 in (ES) št. 791/2007 in Uredbe
(EU) št. 1255/2011 Evropskega parlamenta in Sveta v zvezi z vsebino in sestavo
skupnega sistema spremljanja in vrednotenja za operacije, financirane iz
Evropskega sklada za pomorstvo in ribištvo (UL L št. 283 z dne 27. 9. 2014,
str. 11), zadnjič popravljene s Popravkom (UL L št. 260 z dne 7. 10. 2015, str.
31), (v nadaljnjem besedilu: Uredba 1014/2014/EU);
8.     
Izvedbene uredbe Komisije (EU) št. 1232/2014 z dne 18. novembra 2014 o
spremembi Izvedbene uredbe Komisije (EU) št. 215/2014 zaradi prilagoditve
sklicev Uredbi (EU) št. 508/2014 Evropskega parlamenta in Sveta ter o popravku
Izvedbene uredbe (EU) št. 215/2014 (UL L št. 332 z dne 19. 11. 2014, str. 5; v
nadaljnjem besedilu: Uredba 1232/2014/EU);
9.     
Izvedbene uredbe Komisije (EU) št. 1242/2014 z dne 20. novembra 2014 o
pravilih v skladu z Uredbo (EU) št. 508/2014 Evropskega parlamenta in Sveta o
Evropskem skladu za pomorstvo in ribištvo v zvezi s predložitvijo ustreznih
kumulativnih podatkov o operacijah (UL L št. 334 z dne 21. 11. 2014, str. 11),
zadnjič spremenjene z Izvedbeno uredbo Komisije (EU) 2020/1027 z dne 14. julija
2020 o spremembi izvedbenih uredb (EU) št. 771/2014, (EU) št. 1242/2014 in (EU)
št. 1243/2014 v zvezi z izvajanjem in spremljanjem posebnih ukrepov za
ublažitev posledic izbruha COVID-19 v sektorju ribištva in akvakulture (UL L
št. 227 z dne 16. 7. 2020, str. 1), (v nadaljnjem besedilu: Uredba
1242/2014/EU);
10.  
Izvedbene uredbe Komisije (EU) št. 1243/2014 z dne 20. novembra 2014 o
pravilih v skladu z Uredbo (EU) št. 508/2014 Evropskega parlamenta in Sveta o
Evropskem skladu za pomorstvo in ribištvo v zvezi z informacijami, ki jih
predložijo države članice, ter potrebami po podatkih in sinergijami med
potencialnimi viri podatkov (UL L št. 334 z dne 21. 11. 2014, str. 39), zadnjič
spremenjene z Izvedbeno uredbo Komisije (EU) 2020/1027 z dne 14. julija 2020 o
spremembi izvedbenih uredb (EU) št. 771/2014, (EU) št. 1242/2014 in (EU) št.
1243/2014 v zvezi z izvajanjem in spremljanjem posebnih ukrepov za ublažitev
posledic izbruha COVID-19 v sektorju ribištva in akvakulture (UL L št. 227 z
dne 16. 7. 2020, str. 1), (v nadaljnjem besedilu: Uredba 1243/2014/EU);
11.  
Delegirane uredbe Komisije (EU) 2015/288 z dne 17. decembra 2014 o
dopolnitvi Uredbe (EU) št. 508/2014 Evropskega parlamenta in Sveta o Evropskem
skladu za pomorstvo in ribištvo glede časovnega obdobja in datumov za
nedopustnost vlog (UL L št. 51 z dne 24. 2. 2015, str. 1), zadnjič spremenjene
z Delegirano uredbo Komisije (EU) 2015/2252 z dne 30. septembra 2015 o
spremembi Delegirane uredbe (EU) 2015/288 glede obdobja nedopustnosti vlog za
podporo iz Evropskega sklada za pomorstvo in ribištvo (UL L št. 312 z dne 5.
12. 2015, str. 2), (v nadaljnjem besedilu: Uredba 288/2015/EU);
12.  
Delegirane uredbe Komisije (EU) št. 2015/531 z dne 24. novembra 2014 o
dopolnitvi Uredbe (EU) št. 508/2014 Evropskega parlamenta in Sveta z
določitvijo stroškov, upravičenih do podpore iz Evropskega sklada za pomorstvo
in ribištvo za izboljšanje higienskih, zdravstvenih, varnostnih in delovnih
pogojev za ribiče, varstvo in obnovo morske biotske raznovrstnosti in
ekosistemov, ublažitev podnebnih sprememb ter izboljšanje energetske
učinkovitosti ribiških plovil (UL L št. 86 z dne 31. 3. 2015, str. 1);
13.  
Delegirane uredbe Komisije (EU) 2015/1970 z dne 8. julija 2015 o
dopolnitvi Uredbe (EU) št. 1303/2013 Evropskega parlamenta in Sveta s posebnimi
določbami o poročanju o nepravilnostih v zvezi z Evropskim skladom za
regionalni razvoj, Evropskim socialnim skladom, Kohezijskim skladom in
Evropskim skladom za pomorstvo in ribištvo (UL L št. 293 z dne 10. 11. 2015,
str. 1; v nadaljnjem besedilu: Uredba 1970/2015/EU) in
14.  
Izvedbene uredbe Komisije (EU) št. 2015/1974 z dne 8. julija 2015 o
določitvi pogostosti in oblike poročanja o nepravilnostih v zvezi z Evropskim
skladom za regionalni razvoj, Evropskim socialnim skladom, Kohezijskim skladom
in Evropskim skladom za pomorstvo in ribištvo v skladu z Uredbo (EU) št.
1303/2013 Evropskega parlamenta in Sveta (UL L št. 293 z dne 10. 11. 2015, str.
20; v nadaljnjem besedilu: Uredba 1974/2015/EU).
2. člen
(pomen izrazov)
Izrazi, uporabljeni v tej uredbi, pomenijo:
1.     
OP ESPR 2014–2020 je programski dokument Republike Slovenije, ki ga je
potrdila Evropska komisija in določa ukrepe prednostnih nalog Evropske unije (v
nadaljnjem besedilu: Unija) v Republiki Sloveniji na področju razvoja ribiškega
sektorja;
2.     
ribiški sektor sestavljajo gospodarske dejavnosti, ki vključujejo
dejavnosti pridobivanja, predelave in trženja proizvodov morskega gospodarskega
ribolova in akvakulture;
3.     
upravičenec je tisti subjekt, ki so mu odobrena sredstva po tej uredbi;
4.     
prednostne naloge so prednostne naloge Unije iz 6. člena Uredbe
508/2014/EU;
5.     
ukrep je sklop operacij iz (13) točke drugega odstavka 3. člena
Uredbe 508/2014/EU;
6.     
operacija je projekt, ki ga izbere organ upravljanja v okviru
posameznega ukrepa v skladu z (9) točko 2. člena Uredbe 1303/2013/EU;
7.     
akvakultura je gojenje vodnih organizmov: rib, mehkužcev, rakov, vodnih
rastlin, kakor tudi krokodilov, aligatorjev, želv in dvoživk. Gojenje vključuje
metode in postopke, ki so namenjeni povečanju proizvodnje vodnih organizmov, ki
prekoračujejo naravne zmogljivosti okolja;
8.     
obrat akvakulture je vodna površina, namenjena gojenju vodnih
organizmov, ki je z mrežami ali drugimi napravami ločena od preostalega vodnega
okolja, ali določena in označena vodna površina z napravami za gojitev vodnih
organizmov, v katerih se z uporabo različnih metod in ukrepov poveča prirast
vodnih organizmov. V ta sklop sodijo tudi drugi objekti ali naprave, s katerimi
se zagotavlja proizvodnja vodnih organizmov;
9.     
objekt akvakulture je objekt, namenjen gojenju vodnih organizmov,
zgrajen v skladu s predpisi, ki urejajo gradnjo objektov;
10.  
klasična akvakultura je gojenje vodnih organizmov, prvenstveno z rabo
vode iz naravnih vodnih virov;
11.  
toplovodna akvakultura je gojenje vodnih organizmov, ki potrebujejo za
svoj razvoj temperaturo vode nad dvajset stopinj;
12.  
hladnovodna akvakultura je gojenje vodnih organizmov, ki potrebujejo za
svoj razvoj temperaturo vode pod dvajset stopinj;
13.  
marikultura je gojenje morskih vodnih organizmov;
14.  
zaprti sistem akvakulture je trajnostna oblika akvakulture s kroženjem
vode, pri kateri se najmanj 70 odstotkov vode prečisti in vrača nazaj v sistem.
Zaprti sistem akvakulture vsebuje biofilter, v katerem se za ribe strupen
amonijak s pomočjo bakterij pretvori preko nitritov v nitrate;
15.  
akvaponika je oblika zaprtega sistema kroženja vode, ki se združuje v
medsebojno odvisen sistem gojenja vrtnin in vodnih organizmov;
16.  
nove vrste vodnih organizmov so vrste, katerih proizvodnja v Republiki
Sloveniji ne obstaja ali je nizka, in za katere so na podlagi neodvisnega tržnega
poročila dokazani dobri in trajnostni tržni obeti za proizvod iz te vrste;
17.  
podjetje je vsaka pravna ali fizična oseba, ki se ukvarja z gospodarsko
dejavnostjo, ne glede na njeno pravno obliko;
18.  
zavetje je manjši pokrit prostor na območju ribiškega pristanišča, ki se
uporablja za delo ribičev ali pristojne službe, kot sta veterinarski ali
inšpekcijski nadzor nad ribištvom;
19.  
ribiški proizvodi pomenijo vodne organizme, ki so pridobljeni s kakršno
koli ribolovno dejavnostjo ali v okviru akvakulture, ali proizvode, ki izvirajo
iz njih;
20.  
mali priobalni ribolov pomeni ribolov z ribiškimi plovili, katerih
skupna dolžina ne presega 12 metrov in ki ne uporabljajo vlečnega ribolovnega
orodja iz Izvedbene uredbe Komisije (EU) 2017/218 z dne 6. februarja 2017 o
registru ribiške flote (UL L št. 34 z dne 9. 2. 2017, str. 9);
21.  
inovacija je izvedba novega ali bistveno izboljšanega proizvoda (blaga
ali storitve) ali postopka, nove metode trženja ali nove organizacijske metode
pri poslovnih praksah, organizaciji delovnih mest ali zunanjih odnosih.
Minimalna zahteva za inovacijo je, da proizvod, postopek, metoda trženja ali
organizacijska metoda pomeni novost ali bistveno izboljšavo z vidika subjekta;
22.  
ureditev objekta je gradnja v skladu z zakonom, ki ureja graditev
objektov in investicijsko vzdrževanje objekta;
23.  
vloga za povračilo sredstev je zahtevek, ki jo predloži upravičenec za
povračilo sredstev za izvedbo dela operacije ali celotne operacije,
sofinancirane iz ukrepa OP ESPR 2014–2020;
24.  
mikro, mala in srednja podjetja (v nadaljnjem besedilu: MSP) so
podjetja, ki izpolnjujejo merila iz Priloge I Priporočila Komisije št. 361
z dne 6. maja 2003 o opredelitvi definicij za mikro, mala in srednje
velika podjetja (UL L št. 124 z dne 20. 5. 2003, str. 36);
25.  
priznana vrednost operacije je tista vrednost, od katere se izračuna
delež javnih sredstev;
26.  
1,00 ekvivalenta polnega delovnega časa (v nadaljnjem besedilu: EPDČ)
pri pravnih osebah in samostojnem podjetniku posamezniku je ena oseba v
delovnem razmerju za polni delovni čas oziroma oseba, ki je nosilec dejavnosti;
27.  
0,5 EPDČ pri nosilcih dopolnilne dejavnosti na kmetiji je oseba, ki je
pokojninsko, invalidsko in zdravstveno zavarovana iz naslova opravljanja
kmetijske dejavnosti;
28.  
»višja sila« in »izjemne okoliščine« za namen te uredbe pomenijo zlasti:
- 
hudo naravno nesrečo, ki resno prizadene gospodarsko dejavnost
upravičenca,
- 
uničenje objektov za izvajanje gospodarske dejavnosti zaradi nesreče ali
kraje,
- 
pogin vodnih organizmov, ki prizadene del ali vse vodne organizme
upravičenca;
- 
aktivnosti in ukrepi za zamejitev širjenja virusa SARS-CoV-2, za
zajezitev epidemije COVID-19 in omilitev njenih posledic, ki vplivajo na
poslovanje upravičenca;
29.  
koledarsko leto je obdobje od 1. januarja do 31. decembra;
30.  
prva prodaja se nanaša na prvi vstop proizvodov s področja ribištva in
akvakulture na trg. Pri predelovalcih se upoštevata vrednost in obseg tistih
proizvodov, ki so na voljo na trgu po predelavi. Prva prodaja vključuje vse
korake v vrednostni verigi, ki prinašajo dodano vrednost proizvodom po prvi prodaji,
kot je na primer trženje za prodajalce na debelo in za stranke, ter se
uporablja ne glede na to, od kod je predelovalec prejel surovine (vključno z
uvozom);
31.  
končana operacija pomeni operacijo, ki je bila fizično zaključena ali
popolnoma izvedena, za katero so upravičenci izvršili vsa zadevna izplačila,
njim pa je bil izplačan ustrezen javni prispevek;
32.  
primerljive ponudbe so tiste ponudbe, za katere je upravičenec
ponudnikom poslal enako povpraševanje, v katerem je navedel minimalne pogoje,
ki jih mora neki izdelek oziroma storitev vsebovati, da bo lahko izbrana;
33.  
jadransko-jonska značka je oznaka, ki jo lahko pridobi predlog projekta,
če je v postopku ocenjevanja s strani članov pristojne tematske usmerjevalne
skupine Jadransko-Jonske makroregionalne strategije ocenjen kot projekt z
dodano vrednostjo za Jadransko-Jonsko makroregijo;
34.  
študija izvedljivosti je dokument, iz katerega je razvidno, ali je neka
operacija izvedljiva glede na tržne in finančne razmere, in vlagatelju pomaga
pri odločitvi za naložbo. Študija izvedljivosti je sestavljena iz analize trga,
tehnološko-tehnične analize, analize lokacije, organizacijske analize ter
analize gospodarskih in finančnih kazalnikov;
35.  
konvencionalna akvakultura je specializirana in intenzivna akvakultura,
pri kateri se lahko uporabljajo vse dovoljene metode in sredstva za doseganje
večje proizvodnje;
36.  
novo nastala družba je družba, ki ni povezana družba v skladu z zakonom,
ki ureja gospodarske družbe. K vlogi na javni razpis novo nastala družba
priloži bonitetno oceno, če jo je že pridobila.
3. člen
(pristojni organi in odbor)
(1) Organ upravljanja OP ESPR 2014–2020 (v nadaljnjem besedilu:
OU) iz prvega odstavka 123. člena Uredbe 1303/2013/EU je Ministrstvo za
kmetijstvo, gozdarstvo in prehrano (v nadaljnjem besedilu: MKGP). OU opravlja
naloge iz 125. člena Uredbe 1303/2013/EU in 97. člena Uredbe
508/2014/EU.
(2) Posredniški organ OU je Agencija Republike Slovenije
za kmetijske trge in razvoj podeželja (v nadaljnjem besedilu: ARSKTRP).
Posredniški organ opravlja naloge v zvezi z izborom operacij, preverjanjem
zahtevkov za povračilo sredstev s strani upravičenca, beleženjem podatkov o
operacijah in spremljanjem njihovega izvajanja ter izvajanjem izplačil
upravičencem. Posredniškemu organu so naloge prenese v skladu s šestim
odstavkom 123. člena Uredbe 1303/2013/EU.
(3) Organ za potrjevanje iz drugega odstavka 123. člena
Uredbe 1303/2013/EU je ARSKTRP. Organ za potrjevanje opravlja naloge iz
126. člena Uredbe 1303/2013/EU.
(4) Revizijski organ iz četrtega odstavka 123. člena
Uredbe 1303/2013/EU je Urad Republike Slovenije za nadzor proračuna, ki je
organ v sestavi ministrstva, pristojnega za finance. Revizijski organ opravlja
naloge iz 127. člena Uredbe 1303/2013/EU.
(5) Odbor za spremljanje iz prvega odstavka
47. člena Uredbe 1303/2013/EU je Odbor za spremljanje Operativnega
programa za izvajanje Evropskega sklada za pomorstvo in ribištvo v Republiki
Sloveniji za obdobje 2014–2020. Odbor za spremljanje opravlja naloge iz
49. člena Uredbe 1303/2013/EU in 113. člena Uredbe 508/2014/EU.
4. člen
(ukrepi)
(1) V skladu s prvim in tretjim odstavkom 43. člena
Uredbe 508/2014/EU se sredstva namenijo za ukrep ribiška pristanišča, mesta
iztovarjanja, prodajne dvorane in zavetja prve prednostne naloge Unije iz (1)
točke 6. člena Uredbe 508/2014/EU.
(2) V skladu s 47., 50., 53., 54. in 55. členom ter
prvim odstavkom 48. člena Uredbe 508/2014/EU se sredstva namenijo za
naslednje ukrepe druge prednostne naloge Unije iz (2) točke 6. člena
Uredbe 508/2014/EU:
1.     
ukrep inovacije;
2.     
ukrep spodbujanje človeškega kapitala in povezovanja v mreže;
3.     
ukrep prehod na sistem za okoljsko ravnanje in presojo ter ekološka
akvakultura;
4.     
ukrep akvakultura, ki zagotavlja okoljske storitve;
5.     
ukrepi v zvezi z javnim zdravjem;
6.     
ukrep produktivne naložbe v klasično akvakulturo (točke (a) do (d) in
(f) do (h) prvega odstavka 48. člena Uredbe 508/2014/EU);
7.     
ukrep produktivne naložbe v okoljsko akvakulturo (točke (e), (i) in (j)
prvega odstavka 48. člena Uredbe 508/2014).
(3) V skladu z 69. členom Uredbe 508/2014/EU se
sredstva namenijo za ukrep predelave ribiških proizvodov in proizvodov iz
akvakulture pete prednostne naloge Unije iz (5) točke 6. člena Uredbe
508/2014/EU.
5. člen
(finančne določbe)
(1) Za celotno programsko obdobje 2014–2020 je za
izvajanje ukrepov prve prednostne naloge Unije iz prvega odstavka prejšnjega
člena namenjenih skupaj 5.642.627 eurov javnih sredstev, pri čemer je 4.231.970 eurov
evropskih sredstev, 1.410.657 eurov pa slovenskih sredstev.
(2) Za celotno programsko obdobje 2014–2020 je za
izvajanje ukrepov druge prednostne naloge Unije iz drugega odstavka prejšnjega
člena namenjenih skupaj 2.761.368 eurov javnih sredstev, pri čemer je 2.071.026 eurov
evropskih sredstev, 690.342 eurov pa slovenskih sredstev.
(3) Za celotno programsko obdobje 2014–2020 je za
izvajanje ukrepov pete prednostne naloge Unije iz tretjega odstavka prejšnjega
člena namenjenih skupaj 4.658.235 eurov javnih sredstev, pri čemer je 3.493.676 eurov
evropskih sredstev, 1.164.559 eurov pa slovenskih sredstev.
(4) Sredstva po tej uredbi se odobrijo v obliki
nepovratnih sredstev.
(5) Sredstva za sofinanciranje ukrepov iz posameznih
prednostnih nalog Unije iz prejšnjega člena se določijo v javnih razpisih, in
sicer do višine, opredeljene za posamezno prednostno nalogo Unije iz tega člena.
II. UKREP RIBIŠKA PRISTANIŠČA, MESTA IZTOVARJANJA, PRODAJNE
DVORANE IN ZAVETJA
6. člen
(predmet podpore)
Predmet podpore je izvajanje:
-       
operacij, katerih predmet so naložbe, ki izboljšujejo infrastrukturo že
obstoječih ribiških pristanišč, prodajnih dvoran, mest iztovora in zavetij,
vključno z naložbami v infrastrukturo za zbiranje smeti in morskih odpadkov za
povečanje kakovosti in sledljivosti iztovorjenih proizvodov ter nadzora nad
njimi, povečanje energetske učinkovitosti, prispevanje k varstvu okolja ter
izboljšanje varnostnih in delovnih pogojev in
-       
operacij, katerih predmet so naložbe v izgradnjo ali posodobitev zavetij
za izboljšanje varnosti ribičev.
7. člen
(upravičenci)
Upravičenci do podpore so občine v Republiki Sloveniji, v
katerih so ribiška pristanišča.
8. člen
(upravičeni stroški)
(1) Upravičeni stroški so:
1.     
stroški naložb v izboljšanje infrastrukture obstoječih ribiških
pristanišč in mest iztovora:
- 
gradbena in obrtniška dela za izboljšanje varnostnih in delovnih
pogojev, prispevanje k varstvu okolja, povečanje energetske učinkovitosti,
povečanje kakovosti, nadzora in sledljivosti iztovorjenih proizvodov ter za
zbiranje odpadkov, vključno z morskimi odpadki;
- 
naprave in oprema za izboljšanje varnostnih in delovnih pogojev,
prispevanje k varstvu okolja, povečanje energetske učinkovitosti, povečanje
kakovosti, nadzora in sledljivosti iztovorjenih proizvodov ter za zbiranje
odpadkov, vključno z morskimi odpadki in
- 
naložbe v izgradnjo ali posodobitev zavetij za izboljšanje varnosti
ribičev in delavcev v marikulturi.
2. splošni stroški, neposredno povezani s pripravo in
izvedbo naložbe, in sicer plačila projektantom, inženirjem in svetovalcem,
stroški pridobitve gradbene, projektne ali tehnične dokumentacije, plačila za
svetovanje v zvezi z okoljsko trajnostjo, stroški za študije izvedljivosti in
ekonomske upravičenosti, stroški geodetskih del ter stroški nadzora nad izvedbo
gradbenih in obrtniških del ter stroški informiranja in obveščanja javnosti.
Višina upravičenih splošnih stroškov znaša do vključno deset odstotkov
upravičenih stroškov naložbe.
(2) Podrobnejši upravičeni stroški se lahko določijo v
javnem razpisu.
9. člen
(neupravičeni stroški in operacije)
(1) Poleg neupravičenih stroškov in operacij iz
105. člena te uredbe se podpora ne dodeli za:
-       
nova ribiška pristanišča, mesta iztovora in prodajne dvorane;
-       
nakup nepremičnin;
-       
stroške amortizacije in
-       
nakup nepozidanih ali pozidanih zemljišč, propadajočih lokacij ali
nekdanjih industrijskih lokacij, ki vključujejo stavbe.
(2) Z javnim razpisom se lahko neupravičeni stroški
podrobneje določijo.
10. člen
(pogoji za pridobitev podpore)
(1) Pogoji za pridobitev podpore so:
1.     
ribiško pristanišče oziroma mesto iztovora je določeno z občinskim
splošnim aktom, ki je usklajen z občinskimi prostorskimi akti;
2.     
vlagatelj zagotovi investicijsko in tehnično dokumentacijo z natančnim
popisom del in stroškovno opredelitvijo cen, ki jo pripravi odgovorni
projektant, ter vsa potrebna dovoljenja za naložbo;
3.     
vlagatelj ima veljavno vodno pravico v skladu s predpisi, ki urejajo
vode;
4.     
vlagatelj izdela investicijski načrt z opredelitvijo ciljev v skladu s
predpisom, ki ureja enotno metodologijo za pripravo in obravnavo investicijske
dokumentacije na področju javnih financ;
5.     
naložba je del občinskega načrta razvojnih programov;
6.     
pri naložbah za prestrukturiranje mest iztovarjanja in izboljšanje
pogojev za ribiške proizvode, ki jih ribiči iztovorijo na obstoječih mestih
iztovarjanja, upravičenec zagotovi, da mesta iztovarjanja izpolnjujejo pogoje v
skladu s predpisi, ki urejajo veterino, in da se izvajajo nadzorni ukrepi (v
ribiškem pristanišču je zagotovljeno mesto naključnega veterinarskega
pregleda);
7.     
vlagatelj v vlogi zagotovi finančno ujemanje investicijske dokumentacije
in veljavnega načrta razvojnih programov;
8.     
za gradnjo ali obnovo objektov pristaniške infrastrukture ali objektov,
ki lahko vplivajo na varnost plovbe na obali ali v morju, vlagatelj pridobi
soglasje glede pogojev za varnost plovbe;
9.     
če gre za poseg v okolje, za katerega je presoja vplivov na okolje
obvezna, vlagatelj poskrbi za izvedbo postopkov v skladu s predpisi, ki urejajo
presojo vplivov na okolje, in pridobi okoljevarstveno soglasje, če je to
predpisano;
10.  
če naložba poteka na območju, za katere je potrebna presoja
sprejemljivosti posegov v naravo v skladu s predpisi, ki urejajo ohranjanje
narave, vlagatelj poskrbi za izvedbo postopkov v skladu s predpisi s področja
ohranjanja narave;
11.  
na zavarovanih območjih se posegi in dejavnosti izvajajo v skladu s
predpisanimi pravili ravnanja iz akta, s katerim je bilo ustanovljeno tako
zavarovano območje;
12.  
če naložba poteka na območju, varovanem v skladu s predpisi s področja
varstva kulturne dediščine, vlagatelj zagotovi izvedbo postopkov v skladu s
predpisi s področja varstva kulturne dediščine in
13.  
v primeru posegov v prostor, ki bi lahko trajno ali začasno vplivali na
vodni režim ali stanje voda, vlagatelj pridobi vodno soglasje.
(2) Podrobnejši pogoji za pridobitev podpore se določijo
v javnem razpisu.
11. člen
(priloge k vlogi na javni razpis)
(1) Obvezne priloge, ki jih vlagatelj priloži vlogi na
javni razpis za podporo iz tega ukrepa, so:
1.     
investicijski načrt iz 4. točke prvega odstavka prejšnjega člena;
2.     
sklep občinskega sveta o potrditvi dokumenta identifikacije investicijskega
projekta oziroma investicijskega programa;
3.     
sklep občinskega sveta o potrditvi splošnega akta, s katerim je določeno
ribiško pristanišče;
4.     
investicijska in tehnična dokumentacija iz 2. točke prvega odstavka
prejšnjega člena;
5.     
vodno dovoljenje za zadevno ribiško pristanišče oziroma mesto iztovora;
6.     
kadar se naložba nanaša na ureditev objektov, za katere je treba
pridobiti upravno dovoljenje, projekt za izvedbo del (v nadaljnjem besedilu:
PZI) v skladu z zakonom, ki ureja graditev objektov in
7.     
zapisnik in izjava vlagatelja o izvedenem sestanku glede projekta obnove
ribiškega pristanišča ali mesta iztovora z lastniki, solastniki oziroma
uporabniki ribiških plovil ter plovil v marikulturi.
(2) Priloge k vlogi na javni razpis se podrobneje
določijo v javnem razpisu.
12. člen
(merila za ocenjevanje vlog)
(1) Merila za ocenjevanje vlog so:
-       
raven uporabe ribiškega pristanišča;
-       
naložbe v izboljšanje zdravstvenih, varnostnih in delovnih pogojev za
ribiče, ribogojce oziroma školjkarje v ribiškem pristanišču oziroma mestu
iztovora;
-       
prispevek k varstvu okolja, varstvu narave ter varstvu morja pred
onesnaženjem in
-       
uporaba inovativnih rešitev in tehnologij.
(2) Podrobnejša merila in točkovnik za ocenjevanje vlog
se določijo v javnem razpisu.
13. člen
(pogoji ob vložitvi zadnjega zahtevka za povračilo sredstev)
(1) Operacija mora biti zaključena pred vložitvijo
zadnjega zahtevka za povračilo sredstev. Operacija mora biti končana v roku,
določenem v odločbi o pravici do sredstev. Zahtevku se priložijo dokazila o
izvedenih dejavnostih.
(2) Za zaključek operacije se štejejo:
-       
za gradnjo pravnomočno gradbeno dovoljenje in pravnomočno uporabno
dovoljenje, kjer je to potrebno;
-       
za opremo vključitev opreme v opravljanje dejavnosti in
-       
za ribiško pristanišče poleg dovoljenj iz prve alineje tega odstavka
tudi obratovalno dovoljenje.
(3) Operacija mora biti izvedena v skladu z gradbenim
dovoljenjem oziroma, če to ni potrebno, ustreznimi upravnimi akti s področja
varstva okolja, ohranjanja narave in voda.
(4) Naložbe, povezane z ribiškimi proizvodi, morajo biti
v skladu z zahtevami Uredbe (ES) št. 853/2004 Evropskega parlamenta in Sveta z
dne 29. aprila 2004 o posebnih higienskih pravilih za živila živalskega izvora
(UL L št. 139 z dne 30. 4. 2004, str. 55), zadnjič spremenjene z Delegirano
uredbo Komisije (EU) 2020/2192 z dne 7. decembra 2020 o spremembi Priloge II k
Uredbi (ES) št. 853/2004 Evropskega parlamenta in Sveta glede identifikacijske
oznake, ki jo je treba uporabiti za nekatere proizvode živalskega izvora v
Združenem kraljestvu v zvezi s Severno Irsko (UL L št. 434 z dne 23. 12. 2020,
str. 10).
(5) Podrobnejši pogoji se določijo v javnem razpisu.
14. člen
(obveznosti upravičenca od datuma končnega izplačila)
(1) Upravičenec mora od datuma končnega izplačila poleg obveznosti
iz 113. člena te uredbe izpolnjevati naslednje obveznosti:
1.     
deset let od datuma končnega izplačila mora ohraniti vsaj 60 odstotkov
števila privezov ribiških plovil oziroma plovil za marikulturo glede na podatek
o številu privezov ribiških plovil oziroma plovil za marikulturo, ki ga je
podal v vlogi za odobritev sredstev, s katero se je prijavil na javni razpis,
in
2.     
obveznost vodenja ločenega knjigovodstva v skladu z enajstim odstavkom
110. člena te uredbe izpolnjuje od začetka izvajanja operacije in še devet
koledarskih let od datuma zadnjega izplačila sredstev ter knjigovodske podatke
vsako leto do 31. marca pošlje na ARSKTRP.
(2) Obveznosti upravičenca od datuma končnega izplačila
upravičencu se podrobneje določijo v javnem razpisu.
15. člen
(neizpolnitev ali kršitev obveznosti)
(1) Če upravičenec ne izpolni obveznosti iz 1. točke
prvega odstavka prejšnjega člena, mora v proračun Republike Slovenije vrniti
prejeta sredstva, in sicer:
-       
25 odstotkov vseh prejetih sredstev, če delež števila privezov ribiških
plovil oziroma plovil za marikulturo pade pod 60 odstotkov na do 50 odstotkov;
-       
50 odstotkov vseh prejetih sredstev, če delež števila privezov ribiških
plovil oziroma plovil za marikulturo pade pod 50 odstotkov na do 40 odstotkov
in
-       
vsa izplačana sredstva, če delež števila privezov ribiških plovil
oziroma plovil za marikulturo pade pod 40 odstotkov.
(2) Upravičenec mora o izpolnjenih obveznostih iz
1. točke prvega odstavka prejšnjega člena poročati deset let od datuma končnega
izplačila sredstev, in sicer vsako koledarsko leto do 31. marca za ribiška
plovila oziroma plovila za marikulturo, privezana v zadevnem ribiškem
pristanišču.
16. člen
(finančne določbe)
(1) Stopnja javne podpore je 100 odstotkov skupnih
upravičenih odhodkov za operacijo.
(2) Najnižji znesek podpore je 5.000 eurov na posamezno
vlogo.
(3) Do podpore so upravičene operacije, katerih vloge so
popolne in vsebinsko ustrezne ter so v skladu z določbami od 6. do
11. člena te uredbe.
(4) Upravičencu se podpora izplača na podlagi odobrenega
zahtevka za povračilo sredstev v skladu s 110. členom te uredbe. Upravičenec
lahko na posamezno vlogo vloži največ štiri zahtevke za povračilo sredstev.
(5) Sredstva, namenjena za izvajanje tega ukrepa, se
zagotovijo iz sredstev Unije v višini 75 odstotkov, slovenska udeležba je
v višini 25 odstotkov, pri čemer proračun Republike Slovenije prispeva 15
odstotkov in posamezni upravičenec deset odstotkov sredstev.
III. UKREP INOVACIJE
17. člen
(predmet podpore)
Predmet podpore je izvajanje raziskovalnih projektov za
inovacije v akvakulturi, ki v skladu s prvim odstavkom 47. člena Uredbe
508/2014/EU sledijo vsaj enemu od naslednjih ciljev:
1.     
razvijanje tehničnega, znanstvenega ali organizacijskega znanja v
objektih akvakulture, ki zlasti zmanjšuje vpliv na okolje ter zmanjšuje
odvisnost od ribje moke in ribjega olja, spodbuja trajnostno izkoriščanje virov
v akvakulturi, prispeva k dobremu počutju živali ali olajšuje nove trajnostne
načine proizvodnje;
2.     
razvijanje ali uvajanje novih vrst akvakulture z dobrim tržnim
potencialom, novih ali bistveno izboljšanih proizvodov, novih ali izboljšanih
postopkov ter novih ali izboljšanih sistemov upravljanja in organizacijskih
sistemov ali
3.     
proučevanje tehnične ali ekonomske izvedljivosti inovativnih proizvodov
ali postopkov.
18. člen
(upravičenci)
Upravičenci do podpore so pravne ali fizične osebe, ki so
gospodarske družbe ali samostojni podjetniki posamezniki in so ob oddaji vloge
registrirani za dejavnost gojenja vodnih organizmov v Republiki Sloveniji.
19. člen
(upravičeni stroški)
(1) Upravičeni stroški so:
-       
stroški raziskovalnih ur, povezanih s potrjenim raziskovalnim projektom
inovacij v akvakulturi. Vrednost raziskovalne ure ne sme biti večja, kot so
zadnji evidentirani letni bruto stroški za zaposlene v Republiki Sloveniji,
deljeno s številom delovnih dni v koledarskem letu oddaje vloge in
-       
stroški informiranja in obveščanja javnosti.
(2) Podrobnejši upravičeni stroški se določijo v javnem
razpisu.
20. člen
(pogoji za pridobitev podpore)
(1) Pogoji za pridobitev podpore so:
1.     
vlagatelj ima obrat akvakulture, ki mora biti vpisan v Centralni register
objektov akvakulture in komercialnih ribnikov (v nadaljnjem besedilu: CRA);
2.     
obrat akvakulture, v katerem se izvaja inovacija, ima status odobrenega
obrata pri Upravi Republike Slovenije za varno hrano, veterinarstvo in varstvo
rastlin (v nadaljnjem besedilu: UVHVVR);
3.     
iz CRA so razvidni podatki o staležu in proizvodnji akvakulture najmanj
od leta 2014 oziroma od začetka proizvodnje, če se je ta začela po tem letu;
4.     
vlagatelj je imetnik vodne pravice za obrat akvakulture, kjer se bo
izvajala operacija, po predpisih, ki urejajo vode, razen kadar uporablja vodo
iz deževnice;
5.     
vlagatelj ima za novogradnje pridobljeno pravnomočno uporabno dovoljenje
ali pravnomočno gradbeno dovoljenje;
6.     
za plavajoče objekte na morju in celinskih vodah dovoljenji iz prejšnje
alineje nista potrebni;
7.     
vlagatelj predloži poslovni načrt, s katerim izkaže ekonomsko upravičenost
operacije. Ekonomska upravičenost se preverja z interno stopnjo donosnosti, ki
mora biti pozitivna. Poslovni načrt mora biti izdelan za ekonomsko dobo
operacije, ki v nobenem primeru ne sme biti krajša od pet let po zaključku
operacije;
8.     
obseg dejavnosti akvakulture je vsaj v višini 1,00 EPDČ, kar je
razvidno iz poslovnega načrta;
9.     
če gre za inovacije pri vzreji novih vrst vodnih organizmov, vlagatelj
predloži ustrezno dovoljenje za njihovo vzrejo;
10.  
podpisana izjava, s katero vlagatelj izjavi, da ni storil kaznivega
dejanja iz 332., 334. in 344. člena Kazenskega zakonika (Uradni list RS,
št. 50/12 – uradno prečiščeno besedilo, 6/16 – popr., 54/15, 38/16, 27/17,
23/20 in 91/20).
(2) Vlagatelj izvaja operacijo v sodelovanju s
partnerjem, s katerim ima sklenjeno notarsko overjeno pogodbo o sodelovanju pri
raziskovalnem projektu inovacije. Partnerji pri operaciji so lahko le
raziskovalne organizacije in zasebni raziskovalci, ki so vpisani v zbirko
podatkov o izvajalcih raziskovalne in razvojne dejavnosti ali register zasebnih
raziskovalcev na področju matematično-naravoslovnih ved, tehničnih ved ali
biotehničnih ved, ki ga vodi Javna agencija za raziskovalno dejavnost Republike
Slovenije, ter izpolnjujejo pogoje, določene z zakonom, ki ureja raziskovalno
in razvojno dejavnost.
(3) Vlagatelj predloži podroben raziskovalni projekt za
inovacije v akvakulturi, ki vsebuje:
1.     
naslov raziskovalnega projekta;
2.     
umestitev raziskovalnega projekta v enega od ciljev iz 17. člena te
uredbe;
3.     
podrobno opredelitev problema;
4.     
podrobno obrazložitev namena raziskovalnega projekta;
5.     
cilje raziskovalnega projekta;
6.     
pričakovane rezultate;
7.     
projektno skupino, ki bo izvedla raziskovalni projekt;
8.     
vodjo aplikativnega raziskovalnega projekta, ki izpolnjuje pogoje po
predpisih, ki urejajo raziskovalno in razvojno dejavnost v Republiki Sloveniji;
9.     
vodjo projekta, ki je zaposlen v organizaciji, ki je partner vlagatelja
pri izvedbi projekta inovacije. Ta pogoj mora biti izpolnjen pred podpisom
pogodbe iz prejšnjega odstavka in
10.  
izračun deleža odhodkov vlagatelja, ki ne presegajo 50 odstotkov celotne
vrednosti operacije.
(4) Podrobnejši pogoji za dodelitev podpore se določijo
v javnem razpisu.
21. člen
(merila za ocenjevanje vlog)
(1) Merila za ocenjevanje vlog so:
1.     
tehnološki vidik:
- 
inovacije, ki vplivajo na manjšo porabo vode,
- 
inovacije za večji prirast vodnih organizmov,
- 
vzreja novih vrst z dobrimi tržnimi možnostmi in
- 
inovacije, ki zmanjšujejo uporabo ribje moke v prehrani vodnih
organizmov;
2.     
okoljski vidik:
- 
inovacije za zmanjševanje vpliva odpadnih voda in
- 
inovacije za boljšo izrabo energije in samooskrbo objekta akvakulture z
obnovljivimi viri;
3.     
ekonomski vidik: inovacije za izboljšanje sistema upravljanja in
trženja;
4.     
operacija ima jadransko-jonsko značko.
(2) Podrobnejša merila in točkovnik za ocenjevanje vlog
se določijo v javnem razpisu.
22. člen
(pogoji ob vložitvi zadnjega zahtevka za povračilo sredstev)
Operacija mora biti zaključena pred vložitvijo zadnjega
zahtevka za povračilo sredstev. Zahtevkom se priložijo dokazila o izvedenih
dejavnostih. Kot zaključek operacije se glede na njeno vrsto šteje končno
poročilo s slikovnim materialom in rezultati inovacije.
23. člen
(obveznosti upravičenca med izvajanjem operacije in po
zadnjem izplačilu sredstev)
(1) V času izvajanja operacije in še pet let po zadnjem
izplačilu sredstev upravičenec ne sme biti pravnomočno obsojen za kaznivo
dejanje iz 332., 334. in 344. člena Kazenskega zakonika (Uradni list RS,
št. 50/12 – uradno prečiščeno besedilo, 6/16 – popr., 54/15, 38/16, 27/17,
23/20 in 91/20).
(2) Upravičenec mora po zadnjem izplačilu sredstev poleg
obveznosti iz 113. člena te uredbe najpozneje v tretjem koledarskem letu po
datumu zadnjega izplačila sredstev izpolniti vsaj 50 odstotkov vrednosti
vsakega posameznega kazalnika rezultata, načrtovanega v projektni nalogi.
Kazalniki rezultata so:
-       
sprememba obsega proizvodnje akvakulture v tonah in
-       
sprememba vrednosti proizvodnje akvakulture v tisočih eurov.
(3) Upravičenec mora ARSKTRP poročati o izpolnjenih
obveznostih iz prejšnjega odstavka še naslednja tri koledarska leta po zadnjem
izplačilu sredstev. Poročilo iz 114. člena te uredbe pošlje do
31. marca tekočega koledarskega leta za preteklo koledarsko leto, in sicer
se prvič poroča 31. marca drugega koledarskega leta za prvo koledarsko
leto na obrazcu, objavljenem na spletni strani ARSKTRP.
(4) Upravičenec vodi ločeno knjigovodstvo ali ločeno
računovodsko kodo v skladu z enajstim odstavkom 110. člena te uredbe od
začetka izvajanja operacije in še pet koledarskih let od datuma zadnjega
izplačila sredstev ter knjigovodske podatke do 31. marca vsako leto pošlje
na ARSKTRP.
24. člen
(neizpolnitev ali kršitev obveznosti)
(1) Upravičenec, ki krši obveznosti iz prvega odstavka
prejšnjega člena te uredbe, mora vrniti v proračun Republike Slovenije vsa
izplačana sredstva.
(2) Upravičenec, ki v predpisanem roku ne izpolni
obveznosti iz drugega odstavka prejšnjega člena, mora v proračun Republike
Slovenije vrniti izplačana sredstva, in sicer:
1.     
20 odstotkov vseh izplačanih sredstev, če izpolni od 30 do vključno 50 odstotkov
vrednosti vsakega posameznega kazalnika rezultata, načrtovanega v projektni
nalogi;
2.     
50 odstotkov vseh izplačanih sredstev, če izpolni od 20 do vključno 30
odstotkov vrednosti vsakega posameznega kazalnika rezultata, načrtovanega v
projektni nalogi, in
3.     
vsa izplačana sredstva, če izpolni do vključno 20 odstotkov vrednosti
vsakega posameznega kazalnika rezultata, načrtovanega v projektni nalogi.
25. člen
(finančne določbe)
(1) Stopnja javne podpore je 100 odstotkov skupnih
upravičenih odhodkov za operacijo, pri čemer delež odhodkov upravičenca ne
presega 50 odstotkov vrednosti celotne operacije. Če operacijo izvaja podjetje,
ki ni MSP, se stopnja javne podpore zmanjša za 20 odstotkov v skladu s Prilogo
1 Uredbe 508/2014/EU.
(2) Najnižji znesek podpore je 20.000 eurov na posamezno
vlogo. Najvišji znesek podpore je 100.000 eurov na posamezno vlogo. Upravičenec
lahko v celotnem programskem obdobju 2014–2020 iz tega ukrepa pridobi največ do
100.000 eurov podpore.
(3) Do podpore so upravičene operacije, katerih vloge so
popolne in vsebinsko ustrezne ter so v skladu z določbami od 17. do
20. člena te uredbe.
(4) Upravičencu se sredstva izplačajo na podlagi
odobrenega zahtevka za povračilo sredstev v skladu s 110. členom te
uredbe. Upravičenec lahko na posamezno vlogo za podporo za operacijo inovacije
v akvakulturi vloži največ štiri zahtevke za izplačilo sredstev. Za operacije,
katerih priznana vrednost je 20.000 eurov, se lahko vloži le en zahtevek.
(5) Sredstva, namenjena za izvajanje tega ukrepa, se
zagotovijo iz sredstev Unije v višini 75 odstotkov in iz proračuna
Republike Slovenije v višini 25 odstotkov.
IV. UKREP SPODBUJANJE ČLOVEŠKEGA KAPITALA IN POVEZOVANJA V
MREŽE
26. člen
(način izvajanja ukrepa)
Ukrep se izvaja z javnim razpisom ob predhodni objavi javnega
poziva, s katerim se izbere usposabljanja s področja akvakulture.
27. člen
(javni poziv)
(1) Predmet javnega poziva je izbor usposabljanj na temo
akvakulture.
(2) Cilj javnega poziva je izbrati ustrezna
usposabljanja s področja akvakulture za zaposlene iz sektorja akvakulture, ki
se tako dodatno strokovno usposobijo.
28. člen
(predmet podpore)
(1) Predmet podpore je sofinanciranje pridobivanja novih
veščin na področju akvakulture, med drugim tudi v zvezi z zmanjšanjem
okoljskega vpliva dejavnosti akvakulture in spodbujanjem varnosti pri delu.
Predmet ukrepa so usposabljanja in drugi načini teoretičnega oziroma
praktičnega pridobivanja strokovnih znanj, ki se izvajajo v obliki tečajev,
delavnic, predavanj, praktičnega prikaza na terenu, modulov ali programov ipd.
(v nadaljnjem besedilu: usposabljanja).
(2) Predmet ukrepa niso usposabljanja, ki so del javno
veljavnih izobraževalnih programov poklicnega, srednjega in višjega strokovnega
izobraževanja ter javno veljavnih študijskih programov, kot tudi ne tista
usposabljanja, ki so za isti namen že financirana iz drugih sredstev.
29. člen
(upravičenci)
(1) Upravičenci do podpore so pravne ali fizične osebe,
ki so gospodarske družbe, zadruge, samostojni podjetniki posamezniki ali
nosilci dopolnilne dejavnosti na kmetiji in so ob oddaji vloge registrirani za
dejavnost gojenja vodnih organizmov.
(2) Udeleženec usposabljanja je lahko oseba, ki ima
sklenjeno delovno ali pogodbeno razmerje pri delodajalcu iz prejšnjega
odstavka.
30. člen
(upravičeni stroški)
(1) Upravičeni stroški so stroški kotizacije za
usposabljanja.
(2) Podrobnejši upravičeni stroški se določijo v javnem
razpisu.
31. člen
(neupravičeni stroški in operacije)
Poleg neupravičenih stroškov in operacij iz 105. člena
te uredbe se podpora ne dodeli za:
1.     
potne stroške udeležencev;
2.     
povračila stroškov prehrane za udeležence;
3.     
nočitve udeležencev;
4.     
stroške za usposabljanja, ki so kot nujna predpisana s predpisi Unije
ali predpisi Republike Slovenije;
5.     
stroške za usposabljanja za udeležence, ki so prejeli oziroma so v
postopku pridobivanja podpore iz drugih nacionalnih sredstev ali sredstev Unije
za isto vsebino za obdobje, določeno v razpisni dokumentaciji in
6.     
stroške tekočega poslovanja, vključno s stroški poslovanja in najema,
ter stroške usposabljanj, katerih izvajanje se je začelo pred izdajo odločbe o
odobritvi sredstev.
32. člen
(pogoji za pridobitev podpore)
(1) Pogoji za pridobitev podpore so:
1.     
posamezna vloga se lahko nanaša na eno usposabljanje, na katero
vlagatelj lahko prijavi več zaposlenih;
2.     
posamezna vloga vključuje informacije o številu ohranjenih delovnih mest
in številu novo ustvarjenih delovnih mest zaradi pridobitve podpore iz
Evropskega sklada za pomorstvo in ribištvo v koledarskem letu, v katerem bo
potekalo usposabljanje. Število delovnih mest mora biti izraženo v EPDČ in
3.     
do datuma oddaje vloge vlagatelj ne sme prejeti nobenih javnih sredstev
Republike Slovenije ali sredstev Unije za isti namen in vsebino usposabljanja
na področju akvakulture v svojem podjetju.
(2) Podrobnejši pogoji za dodelitev podpore se določijo
v javnem razpisu.
33. člen
(priloge k vlogi na javni razpis)
(1) Obvezne priloge, ki jih vlagatelj priloži vlogi na
javni razpis za podporo iz tega ukrepa in brez katerih se zaradi
pomanjkljivosti vloge v skladu z zakonom, ki ureja kmetijstvo, vloga zavrže
brez pozivanja k dopolnitvi, so:
1.     
dokazilo o registraciji vzreje vodnih organizmov;
2.     
izpolnjen obrazec glede izbire usposabljanja;
3.     
seznam oseb, ki se bodo usposabljanja udeležile;
4.     
podpisana izjava, s katero vlagatelj potrjuje, da ni storil kaznivega
dejanja iz 332., 334. in 344. člena Kazenskega zakonika (Uradni list RS,
št. 50/12 – uradno prečiščeno besedilo, 6/16 – popr., 54/15, 38/16, 27/17,
23/20 in 91/20).
(2) Priloge k vlogi na javni razpis se podrobneje
določijo v javnem razpisu.
34. člen
(merila za ocenjevanje vlog)
(1) Merila za ocenjevanje vlog so:
1.     
ekonomski vidik: ohranjanje in ustvarjanje delovnih mest;
2.     
ekološki vidik: vključenost ekoloških vsebin;
3.     
socialni vidik:
- 
vključenost vsebin s področja varstva pri delu ter socialne vključenosti
in
- 
število zaposlenih, vključenih v usposabljanje.
(2) Podrobnejša merila iz prejšnjega odstavka tega člena
in točkovnik za ocenjevanje vlog se določijo v javnem razpisu.
35. člen
(pogoji ob vložitvi zadnjega zahtevka za povračilo sredstev)
(1) Vsa usposabljanja morajo biti zaključena pred
vložitvijo zahtevka za povračilo sredstev. Zahtevek za povračilo sredstev mora
biti vložen najpozneje do 31. marca v letu, ki sledi letu, v katerem so
potekala usposabljanja.
(2) Upravičencu se sredstva izplačajo na podlagi
zahtevka za povračilo sredstev, kateremu je upravičenec dolžan priložiti
poročilo o usposabljanjih, podatke o osebah s podpisi udeležencev, ki so se
navedenega usposabljanja udeležili, ter dokazila o udeležbi na usposabljanju
(fotografije, računi in dokazila o njihovem plačilu).
(3) Podrobnejši pogoji se določijo v javnem razpisu.
36. člen
(obveznosti upravičenca med izvajanjem operacije in po
zadnjem izplačilu sredstev)
(1) V času izvajanja operacije in še pet let po zadnjem
izplačilu sredstev upravičenec ne sme biti pravnomočno obsojen za kaznivo
dejanje iz 332., 334. in 344. člena Kazenskega zakonika (Uradni list RS,
št. 50/12 – uradno prečiščeno besedilo, 6/16 – popr., 54/15, 38/16, 27/17,
23/20 in 91/20).
(2) Upravičenec mora doseči takšno število ohranjenih
oziroma ustvarjenih delovnih mest v EPDČ zaradi pridobitve podpore iz
Evropskega sklada za pomorstvo in ribištvo v koledarskem letu, v katerem je
potekalo usposabljanje, kot ga je navedel v vlogi.
(3) Upravičenec mora o izpolnjenih obveznostih iz
prejšnjega odstavka poročati ARSKTRP v skladu s 114. členom te uredbe do
31. marca koledarskega leta, ki sledi koledarskemu letu, v katerem se je
usposabljanje končalo.
(4) Upravičenec vodi ločeno knjigovodstvo ali ločeno
knjigovodsko kodo v skladu z enajstim odstavkom 110. člena te uredbe od
začetka izvajanja operacije do končnega izplačila sredstev, ko pošlje
knjigovodske podatke ARSKTRP.
37. člen
(neizpolnitev ali kršitev obveznosti)
(1) Upravičenec, ki krši obveznosti iz prvega odstavka
prejšnjega člena te uredbe, mora v proračun Republike Slovenije vrniti vsa
izplačana sredstva.
(2) Upravičenec, ki krši obveznosti iz drugega odstavka
prejšnjega člena, mora v proračun Republike Slovenije vrniti izplačana
sredstva, in sicer:
1.     
vsa izplačana sredstva, če ne ohrani delovnih mest v EPDČ, kot jih je
predvidel v vlogi;
2.     
20 odstotkov vseh izplačanih sredstev, če izpolni 25 ali manj odstotkov
ustvarjenega delovnega mesta v EPDČ, predvidenega v vlogi;
3.     
50 odstotkov vseh izplačanih sredstev, če izpolni 50 ali manj odstotkov
ustvarjenega delovnega mesta v EPDČ, predvidenega v vlogi.
38. člen
(finančne določbe)
(1) Stopnja javne podpore je 50 odstotkov skupnih
upravičenih odhodkov za operacijo. Če operacijo izvaja podjetje, ki ni MSP, se
stopnja javne podpore zmanjša za 20 odstotkov v skladu s Prilogo 1 Uredbe
508/2014/EU.
(2) Najnižji znesek javne podpore je 240 eurov na
posamezno vlogo, najvišja možna višina na posamezno vlogo je 10.000 eurov.
(3) Upravičenec lahko v celotnem programskem obdobju 2014–2020
iz naslova tega ukrepa pridobi največ do 30.000 eurov podpore.
(4) Do podpore so upravičene operacije, katerih vloge so
popolne in vsebinsko ustrezne ter so v skladu z določbami od 26. do
33. člena te uredbe.
(5) Sofinancirajo se operacije, ki izpolnjujejo razpisne
pogoje in na podlagi ocene presežejo minimalni prag točk, in sicer glede na
doseženo število točk do porabe sredstev, razpisanih na podlagi tega ukrepa.
(6) Upravičencu se sredstva izplačajo na podlagi
odobrenega zahtevka za povračilo sredstev v skladu s 110. členom te
uredbe. Upravičenec lahko na posamezno vlogo za podporo iz tega ukrepa vloži
največ tri zahtevke za povračilo sredstev. Za usposabljanja, katerih priznana
vrednost je manjša od 2.000 eurov, se lahko vloži le en zahtevek.
(7) Sredstva, namenjena za izvajanje tega ukrepa, se
zagotovijo iz sredstev Unije v višini 75 odstotkov in iz proračuna
Republike Slovenije v višini 25 odstotkov.
V. UKREP PREHOD NA SISTEM ZA OKOLJSKO RAVNANJE IN PRESOJO TER
EKOLOŠKA AKVAKULTURA
39. člen
(predmet podpore)
Predmet podpore je izvajanje operacij, katerih predmet so
nadomestila, ki so namenjena spodbujanju preusmeritve iz konvencionalne
akvakulture v ekološko v skladu z Uredbo Sveta (ES) št. 834/2007 z dne
28. junija 2007 o ekološki pridelavi in označevanju ekoloških proizvodov
in razveljavitvi Uredbe (EGS) št. 2092/91 (UL L št. 189 z dne
20. 7. 2007, str. 1), zadnjič spremenjeno z Uredbo Sveta (EU)
št. 517/2013 z dne 13. maja 2013 o prilagoditvi nekaterih uredb ter
odločb in sklepov na področjih prostega pretoka blaga, prostega gibanja oseb,
prava družb, politike konkurence, kmetijstva, varnosti hrane, veterinarske in
fitosanitarne politike, prometne politike, energetike, obdavčitve, statistike,
vseevropskih omrežij, pravosodja in temeljnih pravic, pravice, svobode in
varnosti, okolja, carinske unije, zunanjih odnosov, zunanje, varnostne in
obrambne politike ter institucij zaradi pristopa Republike Hrvaške (UL L
št. 158 z dne 10. 6. 2013, str. 1), (v nadaljnjem besedilu: Uredba
834/2007/ES) in Uredbo Komisije (ES) št. 710/2009 z dne 5. avgusta
2009 o spremembi Uredbe (ES) št. 889/2008 o določitvi podrobnih pravil za
izvajanje Uredbe Sveta (ES) št. 834/2007 v zvezi z določitvijo podrobnih
pravil o ekološkem gojenju živali iz ribogojstva in ekološki pridelavi morskih
alg (UL L št. 204 z dne 6. 8. 2009, str. 15).
40. člen
(upravičenci)
Upravičenci do nadomestila so pravne ali fizične osebe, ki so
gospodarske družbe, zadruge, samostojni podjetniki posamezniki ali nosilci
dopolnilne dejavnosti na kmetiji in so ob oddaji vloge registrirani za
dejavnost gojenja vodnih organizmov.
41. člen
(upravičenost do nadomestila)
(1) Vlagatelj je upravičen do nadomestila le za čas od
dneva začetka vstopa v shemo preusmeritve v ekološko akvakulturo, ki ga
dokazuje s pogodbo za preusmeritev, sklenjeno s pooblaščeno organizacijo za
kontrolo in certificiranje ekološke pridelave v Republiki Sloveniji, do datuma
pridobitve certifikata ekološke akvakulture pri tej organizaciji in če ima
status ekološke akvakulture v evidenci certifikatov ekološkega kmetovanja, ki
jo vodi MKGP. Vloga za pridobitev nadomestila mora biti vložena pred
pridobitvijo certifikata ekološke akvakulture.
(2) Ne glede na prejšnji odstavek je vlagatelj upravičen
do nadomestila za največ tri leta v obdobju preusmeritve.
(3) Če so bila vlagatelju v tistem letu za ekološko
akvakulturo že dodeljena sredstva Unije ali Republike Slovenije za nadomestilo
zaradi preusmeritve v ekološko akvakulturo, do sredstev iz tega ukrepa ni
upravičen.
(4) Upravičenec mora pri predložitvi zahtevka za
povračilo predložiti listino o udeležbi na najmanj štiri urnem usposabljanju o
ekološki proizvodnji.
(5) Podrobnejše zahteve pri predložitvi zahtevka za povračilo
so določene v javnem razpisu.
42. člen
(pogoji za pridobitev nadomestila)
(1) Pogoji za pridobitev nadomestila so:
1.     
obrat akvakulture je vpisan v CRA in ima gojitev prijavljeno pri UVHVVR;
2.     
iz CRA so razvidni podatki o staležu in proizvodnji akvakulture najmanj
od leta 2014 oziroma začetka proizvodnje, če se je ta začela po tem letu;
3.     
vlagatelj je imetnik vodne pravice za neposredno rabo vode za gojitev
vodnih organizmov;
4.     
vlagatelj ima pridobljeno pravnomočno uporabno dovoljenje;
5.     
za plavajoče objekte na morju in celinskih vodah dovoljenji iz prejšnje
točke nista potrebni;
6.     
poslovni načrt, s katerim vlagatelj izkaže na letni ravni spremembo
proizvodnje in finančni učinek prehoda na ekološko akvakulturo. Ekonomska
upravičenost se preverja z interno stopnjo donosnosti, ki mora biti pozitivna.
Poslovni načrt mora biti izdelan za ekonomsko dobo operacije, ki ne sme biti
krajša od petih let po zaključku operacije;
7.     
obseg dejavnosti akvakulture mora biti vsaj v višini 0,5 EPDČ, kar mora
biti razvidno iz podatkov poslovnega načrta in
8.     
podpisana izjava, s katero vlagatelj izjavlja, da ni storil kaznivega dejanja
iz 332., 334. in 344. člena Kazenskega zakonika (Uradni list RS, št. 50/12
– uradno prečiščeno besedilo, 6/16 – popr., 54/15, 38/16, 27/17, 23/20 in
91/20).
(2) Podrobnejši pogoji za dodelitev sredstev se določijo
v javnem razpisu.
43. člen
(merila za ocenjevanje vlog)
(1) Merili za ocenjevanje vlog sta:
1.     
obseg ekološke proizvodnje in
2.     
povečanje prihodka.
(2) Podrobnejša merila iz prejšnjega odstavka in
točkovnik za ocenjevanje vlog se določijo v javnem razpisu.
44. člen
(izračun nadomestila)
(1) Nadomestilo za preusmeritev v ekološko akvakulturo
se izračunava na podlagi izgube prihodka, nastalega zaradi prehoda iz
konvencionalne akvakulture na ekološko, zaradi:
1.     
izgube prihodka, ki je posledica manjše naseljenosti vodnih organizmov
in s tem manjše letne proizvodnje;
2.     
večjih stroškov zaradi uporabe dražje hrane in
3.     
dodatnih ukrepov, zahtevanih pri posamezni ekološki akvakulturi.
(2) Vlagatelj je upravičen do nadomestila na podlagi
zneska za posamezno vrsto akvakulture, izračunanega na podlagi vzrejne kapacitete,
ki določa višino letne proizvodnje pri posamezni obliki konvencionalne in
predvidene manjše proizvodnje zaradi zahtevanih pogojev pri posamezni ekološki
akvakulturi. Nadomestilo se izračuna pri:
1.     
hladnovodni akvakulturi na dovoljeni odvzem vode v litrih na sekundo, ki
izhaja iz vodne pravice za neposredno rabo vode za gojenje vodnih organizmov;
2.     
toplovodni akvakulturi na podlagi gojitvene površine na hektar, ki
izhaja iz vodne pravice za neposredno rabo vode za gojenje vodnih organizmov;
3.     
gojenju vodnih organizmov v kletkah na podlagi dejanske površine kletk
za gojenje v m2, ki izhaja iz vodne pravice za neposredno rabo vode
za gojenje morskih organizmov, in načrta postavitve kletk, ki ga predloži
vlagatelj, in
4.     
gojenju mehkužcev na podlagi vzrejne površine v hektarih, ki izhaja iz
vodne pravice za neposredno rabo vode za gojenje morskih organizmov.
(3) Posameznemu vlagatelju se za izgubo prihodka prizna
nadomestilo v višini do 50 odstotkov.
(4) Vlagatelju, ki izpolnjuje vse pogoje od 39. do
42. člena te uredbe, se izplača nadomestilo za vsak dan obdobja od dneva
začetka vstopa v shemo preusmeritve v ekološko akvakulturo do datuma pridobitve
certifikata ekološke akvakulture.
(5) Ne glede na prejšnji odstavek se nadomestilo lahko
izplača za največ 1.095 dni.
(6) Podrobnejši izračun nadomestila za prehod iz
klasične akvakulture v ekološko akvakulturo se določi v javnem razpisu.
45. člen
(obveznosti upravičenca po zadnjem izplačilu)
(1) V času preusmeritve in še pet let po vstopu v shemo
ekološke akvakulture upravičenec ne sme biti pravnomočno obsojen za kaznivo
dejanje iz 332., 334. in 344. člena Kazenskega zakonika (Uradni list RS,
št. 50/12 – uradno prečiščeno besedilo, 6/16 – popr., 54/15, 38/16, 27/17,
23/20 in 91/20).
(2) Upravičenec do nadomestila mora še vsaj pet let po
vstopu v shemo ekološke akvakulture izpolnjevati zahteve ekološke proizvodnje.
(3) Upravičenec mora po zadnjem izplačilu sredstev poleg
obveznosti iz 113. člena te uredbe najpozneje v drugem koledarskem letu po
datumu zadnjega izplačila sredstev izpolniti vsaj 50 odstotkov vrednosti
kazalnika rezultata načrtovanega v poslovnem načrtu. Kazalnik rezultata je
sprememba obsega ekološke proizvodnje akvakulture v tonah.
(4) Upravičenec mora o izpolnjenih obveznostih iz
prejšnjega odstavka na ARSKTRP poročati za naslednja tri koledarska leta po
zadnjem izplačilu sredstev. Poročilo iz 114. člena te uredbe pošlje do
31. marca tekočega koledarskega leta za preteklo koledarsko leto, in sicer
se prvič poroča 31. marca drugega koledarskega leta za prvo koledarsko
leto na obrazcu, objavljenem na spletni strani ARSKTRP.
(5) Upravičenec vodi ločeno knjigovodstvo ali ločeno
knjigovodsko kodo v skladu z enajstim odstavkom 110. člena te uredbe od
začetka izvajanja operacije in še pet koledarskih let od datuma zadnjega
izplačila sredstev ter vsako leto do 31. marca pošlje ARSKTRP knjigovodske
podatke.
46. člen
(neizpolnitev ali kršitev obveznosti)
(1) Upravičenec, ki krši obveznosti iz prvega in drugega
odstavka prejšnjega člena, mora v proračun Republike Slovenije vrniti vsa
izplačana sredstva.
(2) Če upravičenec v predpisanem roku ne izpolni
obveznosti iz tretjega odstavka prejšnjega člena, mora v proračun Republike
Slovenije vrniti izplačana sredstva, in sicer:
1.     
20 odstotkov vseh izplačanih sredstev, če izpolni od 30 do vključno 50
odstotkov vrednosti kazalnika rezultata, načrtovanega v poslovnem načrtu;
2.     
50 odstotkov vseh izplačanih sredstev, če izpolni od 20 do vključno 30
odstotkov vrednosti kazalnika rezultata, načrtovanega v poslovnem načrtu;
3.     
vsa izplačana sredstva, če izpolni do vključno 20 odstotkov vrednosti
kazalnika rezultata, načrtovanega v poslovnem načrtu.
47. člen
(finančne določbe)
(1) Stopnja javne podpore je 50 odstotkov skupnih
upravičenih sredstev za operacijo. Če operacijo izvaja podjetje, ki ni MSP, se
stopnja javne podpore zmanjša za 20 odstotkov v skladu s Prilogo 1 Uredbe
508/2014/EU.
(2) Do nadomestila so upravičene operacije, katerih
vloge so popolne in vsebinsko ustrezne ter so v skladu z določbami od 39. do
42. člena te uredbe.
(3) Upravičencu se sredstva izplačajo na podlagi
odobrenega zahtevka za povračilo sredstev v skladu s 110. členom te
uredbe.
(4) Sredstva za izvajanje tega ukrepa se zagotovijo iz
sredstev Unije v višini 75 odstotkov in iz proračuna Republike Slovenije v
višini 25 odstotkov.
VI. UKREP AKVAKULTURA, KI ZAGOTAVLJA OKOLJSKE STORITVE
48. člen
(predmet podpore)
Predmet podpore je izplačevanje nadomestil za izvajanje
operacij, ki so namenjene spodbudam za okoljske storitve, ki jih lahko
zagotavlja akvakultura, in sicer za metode akvakulture, ki so združljive s
posebnimi okoljskimi potrebami in za katere veljajo posebne zahteve za
upravljanje, ki izhajajo iz določitve Natura območij v skladu z Direktivo Sveta
92/43/EGS z dne 21. maja 1992 o ohranjanju naravnih habitatov ter
prosto živečih živalskih in rastlinskih vrst (UL L št. 206 z dne
22. 7. 1992, str. 7), zadnjič spremenjeno z Direktivo Sveta 2013/17/EU
z dne 13. maja 2013 o prilagoditvi nekaterih direktiv na področju okolja
zaradi pristopa Republike Hrvaške (UL L št. 158 z dne 10. 6. 2013,
str. 193), in Direktivo 2009/147/ES Evropskega parlamenta in Sveta z dne
30. novembra 2009 o ohranjanju prosto živečih ptic (UL L št. 20 z dne
26. 1. 2010, str. 7), zadnjič spremenjeno z Direktivo Sveta 2013/17/EU z
dne 13. maja 2013 o prilagoditvi nekaterih direktiv na področju okolja
zaradi pristopa Republike Hrvaške (UL L št. 158 z dne 10. 6. 2013,
str. 193). Posebne okoljske potrebe, za katere veljajo posebne zahteve za
upravljanje, so določene v Programu upravljanja območij NATURA 2000, sprejetega
s sklepom Vlade Republike Slovenije z dne 9. 4. 2015, spremenjenega s
sklepom Vlade Republike Slovenije z dne 28. 5. 2015 ter dopolnjenega in
spremenjenega s sklepom Vlade Republike Slovenije z dne 24. 3. 2016 (v
nadaljnjem besedilu: Program upravljanja območij NATURA 2000).
49. člen
(upravičenci)
Upravičenci do nadomestila so pravne ali fizične osebe, ki so
gospodarske družbe, zadruge, samostojni podjetniki posamezniki ali nosilci
dopolnilne dejavnosti v Republiki Sloveniji in imajo ob oddaji vloge
registrirano dejavnost gojenja vodnih organizmov.
50. člen
(upravičeni stroški)
(1) Upravičeni strošek operacije je izpad prihodka iz
dejavnosti akvakulture zaradi izvajanja omejitev ali ukrepov na obratu
akvakulture, ki izhajajo iz Programa upravljanja območij NATURA 2000, v
primeru:
-       
omejitve ali prepovedi krmljenja;
-       
omejitve ali prepovedi gnojenja;
-       
posebnih zahtev pri postavitvi naprav za gojenje mehkužcev, zaradi česar
se povečajo stroški oziroma zmanjša letna proizvodnja, in
-       
nadomestilo za izpad prihodka zaradi kormoranov.
(2) Vlagatelj je upravičen do izplačila nadomestila za
koledarsko leto, v katerem je vložil vlogo.
(3) Če so bila vlagatelju v letu iz prejšnjega odstavka
za posamezne okoljske storitve že dodeljena sredstva Unije ali Republike
Slovenije, do sredstev iz tega ukrepa ni upravičen.
51. člen
(neupravičeni stroški in operacije)
(1) Poleg neupravičenih stroškov in operacij iz
105. člena te uredbe se nadomestilo ne dodeli za:
-       
nakup nepremičnin;
-       
stroške amortizacije;
-       
nakup nepozidanih ali pozidanih zemljišč, propadajočih lokacij ali
nekdanjih industrijskih lokacij, ki vključujejo stavbe.
(2) Z javnim razpisom se lahko neupravičeni stroški
podrobneje določijo.
52. člen
(pogoji za pridobitev nadomestila)
(1) Pogoji za pridobitev nadomestila so:
1.     
obrat akvakulture je vpisan v CRA in ima gojitev prijavljeno pri UVHVVR;
2.     
iz CRA so razvidni podatki o staležu in proizvodnji akvakulture najmanj
od leta 2014 oziroma od začetka proizvodnje, če se je ta začela po tem letu;
3.     
vlagatelj je imetnik vodne pravice za neposredno rabo vode za gojitev
vodnih organizmov;
4.     
vlagatelj s strani Zavoda Republike Slovenije za varstvo narave in za območje
Natura Julijci tudi s strani Javnega zavoda Triglavski narodni park pridobi in
predloži mnenje, ki vključuje seznam ukrepov, predvidenih v Programu
upravljanja območij NATURA 2000, ki se zahtevajo na določenem obratu
akvakulture;
5.     
vlagatelj vodi ločeno knjigovodstvo ali ločeno knjigovodsko kodo v
skladu z enajstim odstavkom 110. člena te uredbe od začetka izvajanja
operacije do končnega izplačila sredstev, ko pošlje knjigovodske podatke
ARSKTRP in
6.     
podpisana izjava, s katero vlagatelj izjavlja, da ni storil kaznivega
dejanja iz 332., 334. in 344. člena Kazenskega zakonika (Uradni list RS,
št. 50/12 – uradno prečiščeno besedilo, 6/16 – popr., 54/15, 38/16, 27/17,
23/20 in 91/20).
(2) Podrobnejši pogoji za dodelitev nadomestila se
določijo v javnem razpisu.
53. člen
(merila za ocenjevanje vlog)
(1) Merili za ocenjevanje vlog sta:
1.     
površina v NATURA 2000 območju;
2.     
količina proizvodnje.
(2) Podrobnejša merila iz prejšnjega odstavka in
točkovnik za ocenjevanje vlog se določijo v javnem razpisu.
54. člen
(izračun nadomestila za izpad prihodka na Natura območjih)
(1) Nadomestilo iz 50. člena te uredbe za izpad
prihodka na Natura območjih se izračuna zaradi:
1.     
izgube prihodka zaradi omejitve ali prepovedi krmljenja vodnih
organizmov in s tem zmanjšanja letne proizvodnje;
2.     
izgube prihodka zaradi omejitve ali prepovedi gnojenja ribnikov za
gojitev toplovodnih vrst in s tem manjše letne proizvodnje in
3.     
prepovedi plašenja plenilcev iz narave, ki je upravičljiv strošek le, če
ima obrat akvakulture vodno površino večjo kot en hektar.
(2) Nadomestilo iz 50. člena te uredbe za izpad
prihodka na Natura območjih se pri gojenju mehkužcev izračuna zaradi posebnih
zahtev pri postavitvi naprav za gojenje mehkužcev, zaradi česar se povečajo
stroški proizvodnje oziroma se zmanjša letna proizvodnja.
(3) Vlagatelj je upravičen do nadomestila na podlagi
pavšalnega zneska za posamezno vrsto akvakulture glede na vzrejne zmogljivosti,
ki odrejajo višino oziroma razliko med letno proizvodnjo pri posamezni obliki
klasične akvakulture in manjšo proizvodnjo zaradi zahtevanih ukrepov, ki
izhajajo iz Programa upravljanja območij NATURA 2000.
(4) Nadomestilo se izračuna na podlagi gojitvene
površine na hektar, ki izhaja iz vodne pravice za neposredno rabo vode za
gojenje vodnih organizmov.
(5) Vlagatelju se prizna izguba prihodka v nadomestilu
do 100 odstotkov.
(6) Vlagatelju, ki izpolnjuje vse pogoje od 48. do
52. člena te uredbe, se nadomestilo izplača za obdobje enega leta.
(7) Podrobnejši izračun za izpad prihodka se določi v
javnem razpisu.
55. člen
(obveznosti upravičenca ob predložitvi zadnjega zahtevka za
povračilo sredstev)
Upravičenec mora ob predložitvi zadnjega zahtevka za
povračilo sredstev predložiti poročilo o uresničevanju obveznosti iz
114. člena te uredbe.
56. člen
(obveznosti upravičenca po izplačilu nadomestila)
V času izvajanja operacije in še pet let po zadnjem izplačilu
sredstev upravičenec ne sme biti pravnomočno obsojen za kaznivo dejanje iz
332., 334. in 344. člena Kazenskega zakonika (Uradni list RS, št. 50/12 –
uradno prečiščeno besedilo, 6/16 – popr., 54/15, 38/16, 27/17, 23/20 in 91/20).
57. člen
(neizpolnitev ali kršitev obveznosti)
Upravičenec, ki krši obveznosti iz prejšnjega člena, mora v
proračun Republike Slovenije vrniti vsa izplačana sredstva.
58. člen
(finančne določbe)
(1) Stopnja javne podpore je 100 odstotkov skupnih
upravičenih odhodkov za operacijo.
(2) Do nadomestila so upravičene operacije, katerih
vloge so popolne in vsebinsko ustrezne ter so v skladu z določbami od 48. do
52. člena te uredbe.
(3) Upravičencu se sredstva izplačajo na podlagi
odobrenega zahtevka za povračilo v skladu s 110. členom te uredbe.
(4) Sredstva, namenjena za izvajanje tega ukrepa, se
zagotovijo iz sredstev Unije v višini 75 odstotkov in iz proračuna
Republike Slovenije v višini 25 odstotkov.
VII. UKREPI V ZVEZI Z JAVNIM ZDRAVJEM
59. člen
(predmet podpore)
(1) Predmet podpore je izplačevanje nadomestil za
izvajanje operacij v primeru okuženosti mehkužcev zaradi širjenja planktona, ki
proizvaja toksine oziroma biotoksine, strupene za ljudi, zaradi česar je podana
začasna prepoved dajanja mehkužcev v promet (v nadaljnjem besedilu: prepoved
prometa z mehkužci).
(2) Za operacije iz tega ukrepa velja, da je vloga za
dodelitev sredstev hkrati že zahtevek za povračilo sredstev.
60. člen
(upravičenci)
Upravičenci do nadomestila so pravne ali fizične osebe, ki so
gospodarske družbe, zadruge ali samostojni podjetniki posamezniki in imajo ob
oddaji vloge v Republiki Sloveniji registrirano dejavnost gojenja vodnih
organizmov.
61. člen
(upravičenost do nadomestila)
(1) Do nadomestila je upravičen vlagatelj, ki je
opravljal dejavnost gojenja mehkužcev in prometa z njimi na območju akvakulture
oziroma gojitveni parceli, za katero je bila izdana prepoved prometa z
mehkužci. Vlagatelj je to dejavnost na tej parceli opravljal najmanj dvanajst
mesecev pred prepovedjo prometa z mehkužci.
(2) Vlagatelj je upravičen do nadomestila:
-       
če traja prepoved prometa z mehkužci več kot štiri zaporedne mesece ali
-       
če izguba zaradi začasne prepovedi prometa z mehkužci presega 25
odstotkov letnega prometa vlagatelja, izračunanega na podlagi povprečnega
prometa vlagatelja v treh koledarskih letih pred letom, v katerem je bil
prepovedan promet z njimi, če je bila skupna prepoved prometa z mehkužci daljša
od štirih mesecev.
(3) Čas prepovedi prometa z mehkužci se računa vključno
od datuma, ki je določen v odločbi o prepovedi prometa z mehkužci, ki jo izda
UVHVVR, do datuma, ki je določen v odločbi o odpravi prepovedi prometa z
mehkužci, ki jo izda isti organ.
(4) Obdobje upravičenosti je od 1. januarja 2014 do
31. decembra 2023.
(5) Posamezen vlagatelj lahko v obdobju 2014–2020 odda
več vlog, pri čemer se nadomestilo izračuna za celotno obdobje upravičenosti,
izplača pa se samo za skupno največ dvanajst mesecev prepovedi prometa z mehkužci.
(6) Če so bila vlagatelju v posameznem letu za določeno
proizvodnjo mehkužcev že dodeljena sredstva Unije ali Republike Slovenije za
nadomestilo zaradi prepovedi prometa z mehkužci, do sredstev iz tega ukrepa ni
upravičen.
62. člen
(pogoji za pridobitev nadomestila)
(1) Pogoji za pridobitev nadomestila so:
1.     
obrat akvakulture je vpisan v CRA in ima gojitev mehkužcev prijavljeno
pri UVHVVR;
2.     
iz CRA so razvidni vlagateljevi podatki o staležu in proizvodnji
akvakulture od leta 2014 oziroma od začetka proizvodnje, če se je ta začela po
tem letu;
3.     
vlagatelj je imetnik vodne pravice za neposredno rabo vode za gojitev
morskih organizmov za posamezno gojitveno parcelo;
4.     
vlagatelj vodi knjigovodstvo v skladu z enajstim odstavkom 110. člena
te uredbe in
5.     
podpisana izjava, s katero vlagatelj potrjuje, da ni storil kaznivega
dejanja iz 332., 334. in 344. člena Kazenskega zakonika (Uradni list RS,
št. 50/12 – uradno prečiščeno besedilo, 6/16 – popr., 54/15, 38/16, 27/17,
23/20 in 91/20).
(2) Podrobnejši pogoji za dodelitev nadomestila so
določeni v javnem razpisu.
63. člen
(merila za ocenjevanje vlog)
(1) Merili za ocenjevanje vlog sta:
1.     
vzrejna površina;
2.     
količina proizvodnje v letu pred prepovedjo prodaje.
(2) Podrobnejša merila iz prejšnjega odstavka in
točkovnik za ocenjevanje vlog se določijo v javnem razpisu.
64. člen
(izračun nadomestila)
(1) Nadomestilo zaradi prepovedi prometa z mehkužci se
izračuna z upoštevanjem:
-       
dejanskih izgub mehkužcev na obratu akvakulture v času dolgotrajne
prepovedi prometa z njimi;
-       
nižjih prodajnih vrednosti mehkužcev, če so v času prepovedi prometa z
njimi dosegli čezmerno velikost za prodajo v ribarnicah in so bili primerni le
za predelavo, zaradi česar se doseže nižja prodajna vrednost;
-       
nižjih prodajnih vrednosti mehkužcev na trgu v času prenehanja prepovedi
trgovanja z njimi v primerjavi z višjimi prodajnimi vrednostmi v obdobju
prepovedi prometa z njimi in
-       
finančnih stroškov glede posameznih opravil, povezanih z gojenjem
mehkužcev v času prepovedi prometa z njimi.
(2) Vlagatelju se prizna nadomestilo v višini do
50 odstotkov zneska, izračunanega na podlagi statistične prodajne cene
mehkužcev in pričakovane letne proizvodnje mehkužcev na hektar.
(3) Določena pričakovana letna proizvodnja za slovenska območja
gojenja mehkužcev za gospodarsko rabo vode za gojitev morskih organizmov, je
25.000 kg mehkužcev na hektar. Statistična prodajna cena se izračuna na podlagi
proizvodne cene mehkužcev pri gojiteljih.
(4) Vlagatelju, ki izpolnjuje vse pogoje iz
62. člena te uredbe, se izplača nadomestilo za prepoved prometa z
mehkužci:
1.     
za vsak dan neprekinjene prepovedi prometa, če je prepoved trajala
neprekinjeno več kot štiri mesece, ali
2.     
za vsak dan prepovedi prometa z mehkužci v letu, v katerem je imel
izgubo, večjo od 25 odstotkov letnega prometa, izračunanega na podlagi
povprečnega prometa podjetja v preteklih treh letih v primeru, če je bila
skupna prepoved prometa z mehkužci v tem letu daljša od štirih mesecev.
(5) Na podlagi metodologije iz drugega, tretjega in
četrtega odstavka tega člena se vlagatelju, ki izpolnjuje vse pogoje iz
62. člena te uredbe, za vsak dan neprekinjene prepovedi prometa z mehkužci
izračuna in izplača nadomestilo do določenega zneska v eurih na hektar
gojitvene površine.
65. člen
(obveznosti upravičenca po izplačilu nadomestila)
V času izvajanja operacije in še pet let po zadnjem izplačilu
sredstev upravičenec ne sme biti pravnomočno obsojen za kaznivo dejanje iz
332., 334. in 344. člena Kazenskega zakonika (Uradni list RS, št. 50/12 –
uradno prečiščeno besedilo, 6/16 – popr., 54/15, 38/16, 27/17, 23/20 in 91/20).
66. člen
(neizpolnitev ali kršitev obveznosti)
Upravičenec, ki krši obveznosti iz prejšnjega člena, mora v
proračun Republike Slovenije vrniti vsa izplačana sredstva.
67. člen
(finančne določbe)
(1) Stopnja javne podpore je 100 odstotkov skupnih
upravičenih odhodkov za operacijo.
(2) Do nadomestila so upravičene operacije, katerih
vloge so popolne in vsebinsko ustrezne ter so v skladu z določbami od 59. do
62. člena te uredbe.
(3) Upravičencu se sredstva izplačajo na podlagi odločbe
o dodelitvi sredstev.
(4) Sredstva, namenjena za izvajanje tega ukrepa, se
zagotovijo iz sredstev Unije v višini 75 odstotkov in iz proračuna Republike
Slovenije v višini 25 odstotkov.
VIII. UKREP PRODUKTIVNE NALOŽBE V KLASIČNO AKVAKULTURO
68. člen
(predmet podpore)
Predmet podpore je izvajanje operacij, katerih predmet so
naložbe v obrate klasične akvakulture, ki sledijo vsaj enemu od teh ciljev:
1.     
produktivne naložbe v klasično akvakulturo;
2.     
diverzifikacija proizvodnje akvakulture in gojenih vrst;
3.     
posodobitev objektov akvakulture, vključno z izboljšanjem delovnih in
varnostnih razmer delavcev v akvakulturi;
4.     
izboljšave in posodobitve, povezane z zdravjem in dobrim počutjem
živali, vključno z nakupom opreme, namenjene zaščiti objektov akvakulture pred
plenilci v naravi;
5.     
naložbe v izboljšanje kakovosti ali v dodano vrednost proizvodov iz
akvakulture;
6.     
naložbe v obnovo obstoječih ribnikov ali lagun akvakulture z
odstranjevanjem blata ali naložbami za preprečevanje nalaganja blata ali
7.     
diverzifikacija prihodka podjetij, ki se ukvarjajo z akvakulturo, z
razvojem dopolnilnih dejavnosti, kot so:
- 
turistično trnkarjenje oziroma komercialni športni ribolov,
- 
okoljske storitve akvakulture,
- 
izobraževalne dejavnosti na področju akvakulture.
69. člen
(upravičenci)
Upravičenci do podpore so pravne ali fizične osebe, ki so
gospodarske družbe, zadruge, samostojni podjetniki posamezniki ali nosilci
dopolnilne dejavnosti na kmetiji in imajo ob oddaji vloge v Republiki Sloveniji
registrirano dejavnost gojenja vodnih organizmov.
70. člen
(upravičeni stroški)
(1) Upravičeni stroški so:
1.     
stroški novogradnje ali obnove nepremičnin, gospodarskih poslopij ter
drugih zgradb in objektov, vezanih in potrebnih za izvajanje dejavnosti
akvakulture in za potrebe diverzifikacije;
2.     
stroški nakupa opreme in naprav za proizvodnjo in za potrebe
diverzifikacije, nakupa pripadajoče računalniške programske in strojne opreme
za računalniško vodenje proizvodnje akvakulture in za potrebe diverzifikacije;
3.     
pri posameznih gradbenih in obrtniških delih upoštevani stroški nakupa
gotovih elementov, prevoza in njihove montaže ali stroški izvedbe del na kraju
samem (npr. stroški materiala, prevoza in opravljenih del itd.);
4.     
pri nakupu strojne in transportne opreme za prevoz vodnih organizmov
stroški, povezani z vključitvijo opreme v proizvodni oziroma tehnološki proces,
namenjen proizvodnji akvakulture;
5.     
stroški nakupa transportnih sredstev, ki so namenjena izključno za
prevoz proizvodov iz akvakulture;
6.     
stroški nakupa delovnih plovil, ki se uporabljajo izključno v
akvakulturi;
7.     
stroški nakupa nepozidanega zemljišča ali pozidanega zemljišča v
vrednosti do deset odstotkov skupnih upravičenih stroškov operacije. Pri
propadajočih lokacijah ali za nekdanje industrijske lokacije se ta odstotek
poveča na 15 odstotkov;
8.     
stroški nakupa in postavitve zaščitnih mrež, nadstreškov ter drugih
naprav za odganjanje plenilcev v naravi;
9.     
stroški nakupa in namestitve opreme za bogatenje vode s kisikom, za
sterilizacijo vode, hlajenje oziroma ogrevanje vode;
10.  
splošni stroški, potrebni za izvedbo operacije, ki so neposredno
povezani z izvajanjem operacije do skupne vrednosti, in sicer:
- 
do 12 odstotkov od odobrene vrednosti operacije v višini do 50.000
eurov,
- 
do osem odstotkov od odobrene vrednosti operacije v višini nad 50.000
eurov;
11.  
ne glede na prejšnjo točko je vlagatelj upravičen do največ 40.000 eurov
splošnih stroškov za posamezno operacijo;
12.  
splošni stroški so:
- 
honorarji projektantov, inženirjev in svetovalcev, ki so neposredno
povezani s pridobivanjem gradbene dokumentacije za operacijo, ki pa ne smejo
presegati treh odstotkov tistega dela naložbe, na katerega se nanaša operacija,
- 
študije izvedljivosti in okoljska poročila, če se ta zahtevajo v okviru
celovite presoje vplivov operacije na okolje, ki pa skupaj ne smejo presegati
treh odstotkov celotne operacije oziroma vrednosti nad 20.000 eurov brez DDV,
- 
stroški nadzora, kadar je ta potreben, ki pa ne smejo preseči 1,5
odstotka stroškov tistega dela operacije, nad katerim se izvaja nadzor,
- 
splošni stroški, vezani na izdelavo vloge s poslovnim načrtom, vključno
s študijo ekonomske upravičenosti in pripravo zahtevkov, ki so upravičljivi do
5.000 eurov brez DDV in
- 
stroški informiranja ter obveščanja javnosti.
(2) Podrobnejši upravičeni stroški se določijo v javnem
razpisu.
71. člen
(neupravičeni stroški in operacije)
(1) Poleg neupravičenih stroškov in operacij iz
105. člena te uredbe se podpora ne dodeli za:
1.     
stroške amortizacije;
2.     
gojenje gensko spremenjenih organizmov;
3.     
operacije akvakulture na zaščitenih morskih območjih, če se z okoljsko
presojo ugotovi, da bi operacija zelo škodljivo vplivala na okolje, česar ni
mogoče ustrezno omiliti;
4.     
operacije, katerih predmet so naložbe na ravni trgovine, razen naložbe v
prodajalne znotraj objektov akvakulture za prodajo vodnih organizmov iz lastne
vzreje s pripadajočo opremo;
5.     
operacije, katerih predmet so naložbe v ribiška plovila iz 4. točke
prvega odstavka 4. člena Uredbe 1380/2013/EU;
6.     
operacije, katerih predmet so naložbe v mesta za iztovor proizvodov iz
marikulture;
7.     
operacije, ki spadajo med ukrepe za podporo raziskovalnim projektom ali
za ukrepe za promocijo proizvodov iz akvakulture;
8.     
naložbe v zdravje živali z vidika izkoreninjenja kužnih bolezni;
9.     
operacije, ki ne dosegajo najnižjega zneska dodeljene podpore 3.500
eurov na posamezno naložbo.
(2) Z javnim razpisom se lahko neupravičeni stroški
podrobneje določijo.
72. člen
(pogoji za pridobitev podpore)
(1) Pogoji za pridobitev podpore so:
1.     
obrat akvakulture, ki je predmet naložbe, je vpisan v CRA, ki ga vodi
UVHVVR, razen novogradenj, ki se morajo vpisati v register pred zaključkom
naložbe;
2.     
iz CRA so razvidni podatki vlagatelja o staležu in proizvodnji akvakulture
najmanj od leta 2014 oziroma od začetka proizvodnje, če se je ta začela po tem
letu;
3.     
vlagatelj je imetnik vodne pravice za obrat akvakulture, ki je predmet
naložbe po predpisih, ki urejajo področje voda;
4.     
vlagatelj ima pridobljeno pravnomočno uporabno dovoljenje ali
pravnomočno gradbeno dovoljenje v primeru novogradenj;
5.     
za plavajoče objekte na morju in celinskih vodah dovoljenji iz prejšnje
alineje nista potrebni;
6.     
obrat akvakulture, ki je predmet naložbe, ima status odobrenega obrata
pri UVHVVR, razen novogradenj, za katere se pridobi status odobrenega obrata
pred zaključkom naložbe;
7.     
poslovni načrt, s katerim vlagatelj izkaže ekonomsko upravičenost
operacije. Ekonomska upravičenost se preverja z interno stopnjo donosnosti, ki
mora biti pozitivna. Vlagatelj na vlogi kot izhodiščno stanje prikaže skupno
število zaposlenih v EPDČ v zadnjem koledarskem letu, za katerega so bili
poslani podatki AJPES, ter pričakovano skupno število zaposlenih, ki jih
razdeli na ohranjena in novo ustvarjena delovna mesta zaradi pridobitve podpore
iz Evropskega sklada za pomorstvo in ribištvo. Če skupna vrednost operacije
znaša 500.000 eurov ali več, mora vlagatelj ustvariti najmanj en EPDČ. Poslovni
načrt mora biti izdelan za ekonomsko dobo operacije, ki v nobenem primeru ne
sme biti krajša od petih let po zaključku operacije;
8.     
obseg dejavnosti akvakulture je najmanj v višini 0,5 EPDČ, kar je
razvidno iz poslovnega načrta;
9.     
vlagatelj ohrani oziroma poveča število delovnih mest, izraženih v EPDČ,
zaradi pridobljene podpore iz Evropskega sklada za pomorstvo in ribištvo;
10.  
če naložba posega v okolje, je treba v skladu s predpisom, ki ureja
posege v okolje, vlogi na javni razpis priložiti okoljevarstveno soglasje ali
sklep, da postopek presoje na okolje ni potreben. V primeru, da gre za poseg v
okolje, za katerega je treba pridobiti sklep v predhodnem postopku po predpisih
o varstvu okolja, se predloži navedeni sklep;
11.  
vlagatelj, ki se začne ukvarjati z dejavnostjo akvakulture, v primeru
kadar znesek naložbe presega 50.000 eurov, predloži študijo izvedljivosti, ki
zajema tudi presojo vplivov na okolje v skladu s predpisi, ki urejajo presojo
vplivov na okolje;
12.  
če se bodo predvidena dela oziroma posegi v naravo izvajali na območju,
ki ima na podlagi predpisov s področja ohranjanja narave poseben status,
vlagatelj predloži naravovarstveno mnenje;
13.  
obrat akvakulture za vzrejo hladnovodnih vrst rib, ki je predmet
naložbe, ima zagotovljeno najmanj fizikalno čiščenje vode ali usedalni bazen,
oziroma je tako čiščenje vode v naložbi predvideno;
14.  
obrat akvakulture, iz katerega se ribe lovijo ob istočasnem praznjenju,
ki je predmet naložbe, ima izlovno jamo oziroma izlovni bazen, iz katerega ribe
med praznjenjem ne morejo uhajati v odprte vode, oziroma mora biti to z naložbo
predvideno;
15.  
obrat akvakulture za vzrejo hladnovodnih vrst rib oziroma kletke za
vzrejo morskih vrst rib ima zagotovljeno zaščito pred plenilci iz narave
oziroma je ta predvidena v okviru naložbe;
16.  
če gre za naložbe v vzrejo tujerodnih vrst rib, vlagatelj priloži
ustrezno dovoljenje za njihovo vzrejo;
17.  
vlagatelj, ki izvaja naložbo v obnovo obstoječih ribnikov ali lagun
akvakulture, ima pridobljeno strokovno mnenje Zavoda za ribištvo Slovenije glede
časa in načina obnove ribnikov in ravnanja z ujetimi ribami, v primeru
odstranjevanja blata pa priloži tudi ustrezno dovoljenje pristojnega organa za
odvoz blata na drugo lokacijo;
18.  
v primeru naložbe v diverzifikacijo prihodka podjetja, ki se ukvarja z
akvakulturo, z razvojem dopolnilnih dejavnosti se podpora dodeli le
vlagateljem, ki se ukvarjajo z akvakulturo, če so dopolnilne dejavnosti
povezane z osnovnim poslovanjem podjetja na področju akvakulture, kot so
turistično trnkarjenje, okoljske storitve akvakulture ali izobraževalne
dejavnosti na področju akvakulture;
19.  
če vlagatelj izvaja naložbe v opremo ali infrastrukturo, ki zagotavljajo
skladnost z zahtevami glede okolja, zdravja ljudi ali živali, higiene ali
dobrega počutja živali v skladu s predpisi, ki urejajo ta področja, se lahko
podpora dodeli do datuma, ko take zahteve postanejo zavezujoče za podjetja, ki
se ukvarjajo z akvakulturo in
20.  
če vlagatelj kandidira za pridobitev sredstev za naložbe v novogradnjo
ali obnovo nepremičnin, ki niso v njegovi lasti, morata biti izpolnjena
naslednja pogoja:
- 
vlagatelj ima overjeno pogodbo o najemu nepremičnine za obdobje najmanj
deset let po datumu ob oddaji vloge in
- 
vlagatelj ima overjeno soglasje lastnika oziroma morebitnih solastnikov
k naložbi.
(2) Poleg pogojev iz prejšnjega odstavka mora vlagatelj
za nakup zemljišča izpolnjevati tudi naslednje pogoje:
1.     
nakup zemljišča, ki je povezan z naložbami;
2.     
v primeru nakupa pozidanega ali nepozidanega zemljišča je naložba
izvedena na zemljišču, ki je predmet nakupa;
3.     
priložena je pogodba o nakupu zemljišča ali odločba o odobritvi pravnega
posla, če pogodba še ni bila sklenjena in
4.     
upravičen je strošek nakupa zemljišča do višine posplošene tržne
vrednosti nepremičnin, kot je evidentirana v registru trga nepremičnin v skladu
s predpisi, ki urejajo množično vrednotenje nepremičnin, pri čemer strošek
nakupa nepozidanega zemljišča ne sme presegati desetih odstotkov skupnih
upravičenih stroškov oziroma 15 odstotkov skupnih upravičenih stroškov v
primeru propadajočih lokacij ali nekdanjih industrijskih lokacij v skladu z
69. členom Uredbe 1303/2013/EU.
(3) Podrobnejši pogoji za pridobitev podpore se določijo
v javnem razpisu.
73. člen
(priloge k vlogi na javni razpis)
(1) Obvezne priloge, ki jih vlagatelj priloži vlogi na
javni razpis za podporo v naložbe klasične akvakulture in brez katerih se v
skladu z zakonom, ki ureja kmetijstvo, vloga zavrže brez pozivanja k
dopolnitvi, so:
1.     
poslovni načrt;
2.     
podpisana izjava vlagatelja glede izpolnjevanja splošnih pogojev javnega
razpisa;
3.     
podpisana izjava, s katero vlagatelj izjavi, da ni storil kaznivega
dejanja iz 332., 334. in 344. člena Kazenskega zakonika (Uradni list RS,
št. 50/12 – uradno prečiščeno besedilo, 6/16 – popr., 54/15, 38/16, 27/17,
23/20 in 91/20).
(2) Priloge k vlogi na javni razpis se podrobneje
določijo v javnem razpisu.
74. člen
(merila za ocenjevanje vlog)
(1) Merila za ocenjevanje vlog so:
1.     
socio-ekonomski vidik:
- 
velikost podjetja,
- 
povečanje števila polno zaposlenih oseb,
- 
prihodek iz dejavnosti akvakulture in
- 
povečanje obsega gojitve;
2.     
okoljski vidik:
- 
okoljska sprejemljivost akvakulture za okolje in
- 
zmanjšanje negativnega vpliva akvakulture na vode;
3.     
tehnološki vidik:
- 
izboljšanje metod gojenja,
- 
izboljšanje kakovosti in dodana vrednost proizvodov iz akvakulture in
- 
razvoj dopolnilnih dejavnosti;
4.     
veterinarsko higienski vidik:
- 
izboljšave povezane z zdravjem in dobrim počutjem rib in
- 
zaščita pred plenilci iz narave;
5.     
varnostni vidik: zagotavljanje boljših delovnih pogojev in varnosti
delavcev;
6.     
operacija ima jadransko-jonsko značko.
(2) Podrobnejša merila iz prejšnjega odstavka in
točkovnik za ocenjevanje vlog se določijo v javnem razpisu.
75. člen
(pogoji ob vložitvi zadnjega zahtevka za povračilo sredstev)
(1) Operacija mora biti zaključena pred vložitvijo
zadnjega zahtevka za povračilo sredstev. Zahtevkom se priloži ustrezna
dokumentacija z dokazili o izvedenih dejavnostih. Kot zaključek operacije se
glede na njeno vrsto štejejo:
1.     
pravnomočno uporabno dovoljenje in vključitev naložbe v uporabo, kadar
gre za graditev objekta;
2.     
vključitev strojne ali transportne opreme v proizvodni proces, kadar gre
za nakup opreme;
3.     
predložitev izjave o vključitvi naložbe v uporabo;
4.     
vpis v CRA pri naložbah v nove obrate akvakulture;
5.     
vpis v register UVHVVR odobrenih obratov akvakulture v primeru naložb v
nove obrate akvakulture;
6.     
vpis lastništva nepremičnine v zemljiško knjigo pri naložbi v nakup
zemljišča.
(2) Podrobnejši pogoji se določijo v javnem razpisu.
76. člen
(obveznosti upravičenca med izvajanjem operacije in od
datuma končnega izplačila upravičencu)
(1) V času izvajanja operacije in še pet let po zadnjem
izplačilu sredstev upravičenec ne sme biti pravnomočno obsojen za kaznivo
dejanje iz 332., 334. in 344. člena Kazenskega zakonika (Uradni list RS,
št. 50/12 – uradno prečiščeno besedilo, 6/16 – popr., 54/15, 38/16, 27/17,
23/20 in 91/20).
(2) Upravičenec mora po zadnjem izplačilu sredstev poleg
obveznosti iz 113. člena te uredbe izpolnjevati naslednje obveznosti:
1.     
ohranjati delovna mesta zaradi pridobitve podpore iz Evropskega sklada
za pomorstvo in ribištvo, kot jih je vpisal v vlogo, še tri koledarska leta po
zadnjem izplačilu sredstev. Število delovnih mest mora biti izraženo v EPDČ;
2.     
v koledarskem letu zadnjega izplačila sredstev doseči nova delovna mesta
zaradi pridobitve podpore iz Evropskega sklada za pomorstvo in ribištvo, kot
jih je vpisal v vlogo, ki jih ohranja še tri koledarska leta po zadnjem
izplačilu sredstev. Število delovnih mest mora biti izraženo v EPDČ;
3.     
tretje koledarsko leto po datumu zadnjega izplačila sredstev mora
izpolniti vsaj 50 odstotkov vrednosti vsakega posameznega kazalnika rezultata,
načrtovanega v poslovnem načrtu. Kazalniki rezultata so:
- 
sprememba obsega proizvodnje akvakulture v tonah,
- 
sprememba vrednosti proizvodnje akvakulture v tisočih eurov in
- 
pri ekološki vzreji vodnih organizmov sprememba obsega ekološke
proizvodnje akvakulture v tonah.
(3) Upravičenec mora o izpolnjenih obveznostih iz
prejšnjega odstavka poročati ARSKTRP za naslednja tri koledarska leta po
zadnjem izplačilu sredstev. Poročilo iz 114. člena te uredbe pošlje do
31. marca tekočega koledarskega leta za preteklo koledarsko leto, in sicer
se prvič poroča 31. marca drugega koledarskega leta za prvo koledarsko
leto na obrazcu, objavljenem na spletni strani ARSKTRP.
(4) Upravičenec mora voditi ločeno knjigovodstvo ali
ločeno računovodsko kodo v skladu z enajstim odstavkom 110. člena te
uredbe od začetka izvajanja operacije in še pet koledarskih let od datuma
zadnjega izplačila sredstev ter knjigovodske podatke do 31. marca vsako
leto poslati ARSKTRP.
77. člen
(neizpolnitev ali kršitev obveznosti)
(1) Upravičenec, ki krši obveznosti iz prvega odstavka
prejšnjega člena, mora v proračun Republike Slovenije vrniti vsa izplačana
sredstva.
(2) Če upravičenec v predpisanem roku ne izpolni
obveznosti iz 1. in 2. točke drugega odstavka prejšnjega člena, mora v proračun
Republike Slovenije vrniti izplačana sredstva, in sicer:
1.     
vsa izplačana sredstva, če ne ohrani delovnih mest, zaradi pridobitve
podpore iz Evropskega sklada za pomorstvo in ribištvo, kot jih je navedel v vlogi.
Število delovnih mest mora biti izraženo v EPDČ;
2.     
50 odstotkov vseh izplačanih sredstev, če izpolni manj kot 50 odstotkov
ustvarjenih delovnih mest, kot jih je navedel v vlogi. Število delovnih mest
mora biti izraženo v EPDČ.
(3) Če upravičenec v predpisanem roku ne izpolni
obveznosti iz 3. točke drugega odstavka prejšnjega člena, mora v proračun
Republike Slovenije vrniti izplačana sredstva, in sicer:
1.     
20 odstotkov vseh izplačanih sredstev, če izpolni od 30 do 50 odstotkov
vrednosti vsakega posameznega kazalnika rezultata, načrtovanega v poslovnem
načrtu;
2.     
50 odstotkov vseh izplačanih sredstev, če izpolni od 20 do 30 odstotkov
vrednosti vsakega posameznega kazalnika rezultata, načrtovanega v poslovnem
načrtu,
3.     
vsa izplačana sredstva, če izpolni do 20 odstotkov vrednosti vsakega
posameznega kazalnika rezultata, načrtovanega v poslovnem načrtu.
(4) (črtan)
78. člen
(finančne določbe)
(1) Stopnja javne podpore je 50 odstotkov skupnih
upravičenih odhodkov za operacijo. Če operacijo izvaja podjetje, ki ni MSP, se
stopnja javne podpore zmanjša za 20 odstotkov v skladu s Prilogo 1 Uredbe
508/2014/EU.
(2) Najnižji znesek javne podpore je 3.500 eurov na
posamezno vlogo.
(3) Do podpore so upravičene operacije, katerih vloge so
popolne in vsebinsko ustrezne ter so v skladu z določbami iz 68. do
73. člena te uredbe.
(4) Upravičencu se sredstva izplačajo na podlagi
odobrenega zahtevka za povračilo sredstev v skladu s 110. členom te
uredbe. Upravičenec lahko na posamezno vlogo za podporo za naložbe v klasično
akvakulturo vloži največ štiri zahtevke za povračilo sredstev. Za operacije,
katerih priznana vrednost je manjša od 20.000 eurov, se lahko vloži le en
zahtevek.
(5) Sredstva, namenjena za izvajanje tega ukrepa, se
zagotovijo iz sredstev Unije v višini 75 odstotkov in iz proračuna
Republike Slovenije v višini 25 odstotkov.
IX. UKREP PRODUKTIVNE NALOŽBE V OKOLJSKO AKVAKULTURO
79. člen
(predmet podpore)
Predmet podpore je izvajanje operacij, katerih predmet so
naložbe v obrate akvakulture, ki sledijo vsaj enemu od teh ciljev:
1.     
naložbe v zmanjševanje negativnih ali povečevanje pozitivnih vplivov na
okolje ter izboljšanje učinkovite rabe virov;
2.     
naložbe, ki bistveno zmanjšajo vpliv podjetij, ki se ukvarjajo z
akvakulturo, na porabo in kakovost vode, zlasti z zmanjšanjem količine
porabljene vode ali kemikalij, antibiotikov in drugih zdravil ali izboljšanjem
kakovosti izhodne vode, vključno z uporabo večtrofičnih sistemov akvakulture
ali
3.     
spodbujanje akvakulture v zaprtih sistemih, kjer se proizvodi iz
akvakulture gojijo v zaprtih sistemih ponovnega kroženja, kar čim bolj zniža
porabo vode.
80. člen
(upravičenci)
Upravičenci do podpore so pravne ali fizične osebe, ki so
gospodarske družbe, zadruge, samostojni podjetniki posamezniki ali nosilci
dopolnilne dejavnosti na kmetiji in imajo ob oddaji vloge v Republiki Sloveniji
registrirano dejavnost gojenja vodnih organizmov.
81. člen
(upravičeni stroški)
(1) Upravičeni stroški so:
1.     
stroški novogradnje ali obnove nepremičnin, gospodarskih poslopij ter
drugih zgradb in objektov, vezanih in potrebnih za izvajanje dejavnosti
akvakulture;
2.     
nakup opreme in naprav za proizvodnjo, nakup pripadajoče računalniške
programske in strojne opreme za računalniško vodenje proizvodnje akvakulture;
3.     
pri posameznih gradbenih in obrtniških delih upoštevani stroški nakupa
gotovih elementov, prevoza in njihove montaže ali stroški izvedbe del na kraju
samem (npr. stroški materiala, prevoza in opravljenih del itd.);
4.     
pri nakupu strojne in transportne opreme za prevoz vodnih organizmov
stroški, povezani z vključitvijo opreme v proizvodni oziroma tehnološki proces,
namenjen proizvodnji akvakulture;
5.     
stroški za nakup transportnih sredstev, ki so namenjena izključno za
prevoz proizvodov iz akvakulture;
6.     
stroški nakupa delovnih plovil, ki se uporabljajo izključno v akvakulturi;
7.     
stroški nakupa nepozidanega zemljišča in pozidanega zemljišča v
vrednosti do deset odstotkov skupnih upravičenih stroškov naložbe. V primeru
propadajočih lokacijah ali za nekdanje industrijske lokacije se ta odstotek
poveča na 15 odstotkov;
8.     
stroški nakupa in postavitve zaščitnih mrež, nadstreškov ter ostalih
naprav za odganjanje plenilcev v naravi;
9.     
stroški nakupa in namestitve opreme za bogatenje vode s kisikom,
sterilizacijo vode, hlajenje oziroma ogrevanje vode;
10.  
biofilter oziroma celoten sistem biološkega filtriranja vode, vključno s
sedimentacijskim bazenom, črpalkami, cevmi, ventili, upihovalniki zraka ali
kisika;
11.  
splošni stroški, potrebni za izvedbo projekta, ki so neposredno povezani
in nujni za izvajanje projekta do skupne vrednosti:
- 
do 12 odstotkov od odobrene vrednosti operacije v višini do 50.000
eurov,
- 
do osem odstotkov od odobrene vrednosti operacija v višini nad 50.000
eurov;
12.  
ne glede na prejšnjo točko je vlagatelj upravičen do največ 40.000 eurov
splošnih stroškov za posamezno operacijo;
13.  
splošni stroški so:
- 
honorarji projektantov, inženirjev in svetovalcev, ki so neposredno
povezani s pridobivanjem gradbene dokumentacije za operacijo, ki pa ne smejo
presegati treh odstotkov tistega dela naložbe, na katerega se nanaša projekt,
- 
študije izvedljivosti in okoljska poročila, če se te zahtevajo v okviru
celovite presoje vplivov operacije na okolje, ki pa skupaj ne smejo presegati
treh odstotkov celotne naložbe oziroma vrednosti nad 20.000 eurov brez DDV,
- 
stroški nadzora, kadar je ta potreben, ki pa ne smejo pomeniti več kot
1,5 odstotka stroškov tistega dela operacije, nad katerimi se izvaja
nadzor, 
- 
stroški, vezani na izdelavo vloge s poslovnim načrtom, vključno s
študijo ekonomske upravičenosti in pripravo zahtevkov, ki so upravičljivi do
5.000 eurov brez DDV,
- 
stroški informiranja in obveščanja javnosti.
(2) Podrobnejši upravičeni stroški se določijo v javnem
razpisu.
82. člen
(neupravičeni stroški in operacije)
(1) Poleg neupravičenih stroškov in operacij iz
105. člena te uredbe se podpora ne dodeli za:
1.     
stroške amortizacije;
2.     
gojenje gensko spremenjenih organizmov;
3.     
operacije akvakulture na zaščitenih morskih območjih, če se z okoljsko
presojo ugotovi, da bi naložba zelo škodljivo vplivala na okolje, česar ni
mogoče ustrezno omiliti;
4.     
operacije, katerih predmet so naložbe na ravni trgovine, razen naložbe v
prodajalne znotraj objektov akvakulture za prodajo vodnih organizmov iz lastne
vzreje s pripadajočo opremo;
5.     
operacije, katerih predmet so naložbe v akvaponiko, razen naložbe v
bazene in opremo v katerih so ribe in sistema biološkega čiščenja vode;
6.     
operacije, katerih predmet so naložbe v ribiška plovila iz 4. točke
prvega odstavka 4. člena Uredbe 1380/2013/EU;
7.     
operacije, katerih predmet so naložbe v mesta za iztovor proizvodov iz
marikulture;
8.     
operacije, ki spadajo med ukrepe za podporo raziskovalnim projektom ali
za ukrepe za promocijo proizvodov iz akvakulture;
9.     
operacije, katerih predmet so naložbe v zdravje živali z vidika
izkoreninjenja kužnih bolezni;
10.  
operacije, ki ne dosegajo najnižjega zneska dodeljene podpore 3.500
eurov na posamezno operacijo.
(2) Z javnim razpisom se lahko neupravičeni stroški
podrobneje določijo.
83. člen
(pogoji za pridobitev podpore)
(1) Pogoji za pridobitev podpore so:
1.     
obrat akvakulture, ki je predmet naložbe, je vpisan v CRA, ki ga vodi
UVHVVR, razen novogradenj, ki se morajo vpisati v register pred zaključkom
naložbe;
2.     
iz CRA so razvidni podatki vlagatelja o staležu in proizvodnji akvakulture
najmanj za leto 2014 in nadalje oziroma od začetka proizvodnje, če se je ta
začela po tem letu;
3.     
vlagatelj je imetnik vodne pravice (razen kadar rabi vodo iz deževnice)
za obrat akvakulture, ki je predmet naložbe po predpisih, ki urejajo vode;
4.     
vlagatelj ima pridobljeno uporabno dovoljenje ali pravnomočno gradbeno
dovoljenje v primeru novogradenj;
5.     
za plavajoče objekte na morju in celinskih vodah dovoljenji iz prejšnje
alineje nista potrebni;
6.     
obrat akvakulture, namenjen gojenju vodnih živali, ki je predmet
naložbe, ima status odobrenega obrata pri UVHVVR, razen novogradenj, za katere
se status odobrenega obrata pridobi pred zaključkom naložbe;
7.     
v primeru naložbe v akvaponiko mora biti obrat registriran tudi za
primarno pridelavo živil rastlinskega izvora, razen novogradenj, ki se morajo
vpisati v register pred zaključkom naložbe;
8.     
poslovni načrt, s katerim vlagatelj izkaže ekonomsko upravičenost
operacije. Ekonomska upravičenost se preverja z interno stopnjo donosnosti, ki
mora biti pozitivna. Poslovni načrt mora biti izdelan za ekonomsko dobo
operacije, ki v nobenem primeru ne sme biti krajša od petih let po zaključku
operacije;
9.     
obseg dejavnosti akvakulture je najmanj v višini 0,5 EPDČ, kar je
razvidno iz poslovnega načrta;
10.  
če naložba posega v okolje, je treba v skladu s predpisom, ki ureja
posege v okolje, vlogi na javni razpis priložiti okoljevarstveno soglasje ali
sklep, da postopek presoje na okolje ni potreben. V primeru, da gre za poseg v
okolje, za katerega je treba pridobiti sklep v predhodnem postopku po predpisih
o varstvu okolja, se predloži navedeni sklep;
11.  
vlagatelj, ki se začne ukvarjati z dejavnostjo akvakulture, v primeru
kadar znesek naložbe presega 50.000 eurov, predloži študijo izvedljivosti,
ki zajema tudi presojo vplivov na okolje v skladu s predpisi, ki urejajo
presojo vplivov na okolje;
12.  
če se bodo predvidena dela oziroma posegi v naravo izvajali na območju,
ki ima na podlagi predpisov s področja ohranjanja narave poseben status,
vlagatelj predloži naravovarstveno mnenje;
13.  
zaprt sistem akvakulture, ki je predmet naložbe, ima biofilter za
biološko čiščenje vode oziroma je biološko čiščenje vode v naložbi predvideno;
14.  
obrat akvakulture ima zagotovljeno zaščito pred plenilci iz narave
oziroma je predvidena v okviru naložbe;
15.  
če gre za naložbe v vzrejo novih tujerodnih vrst rib, vlagatelj priloži
ustrezno dovoljenje za njihovo vzrejo;
16.  
če vlagatelj izvaja naložbe v opremo ali infrastrukturo, ki zagotavljajo
skladnost s prihodnjimi zahtevami v zvezi z okoljem, zdravjem ljudi ali živali,
higieno ali dobrim počutjem živali v skladu s predpisi, ki urejajo ta področja,
se podpora lahko dodeli do datuma, ko take zahteve postanejo zavezujoče za
podjetja, ki se ukvarjajo z akvakulturo;
17.  
vlagatelj je imetnik vodne pravice za obrat akvakulture, ki je predmet
naložbe po predpisih, ki urejajo področje voda, razen v primeru rabe meteorne
vode;
18.  
če vlagatelj kandidira za pridobitev sredstev za naložbe v novogradnjo
ali obnovo nepremičnin (ne velja za zemljišča), ki niso v njegovi lasti, morata
biti izpolnjena naslednja pogoja:
- 
vlagatelj ima overjeno pogodbo o najemu nepremičnine za obdobje najmanj
deset let po datumu oddaji vloge,
- 
vlagatelj ima overjeno soglasje lastnika oziroma morebitnih solastnikov
k naložbi za obdobje najmanj deset let po datumu ob oddaji vloge.
(2) Poleg pogojev iz prejšnjega odstavka mora vlagatelj
za nakup zemljišča izpolnjevati tudi naslednje pogoje:
1.     
nakup zemljišča je povezan z naložbami;
2.     
v primeru nakupa pozidanega ali nepozidanega zemljišča je naložba
izvedena na zemljišču, ki je predmet nakupa;
3.     
priložena je pogodba o nakupu zemljišča ali odločba o odobritvi pravnega
posla v skladu z zakonom, ki ureja kmetijska zemljišča, če pogodba še ni bila
sklenjena, in
4.     
upravičen je strošek nakupa zemljišča do višine posplošene tržne
vrednosti nepremičnin, kot je evidentirana v registru trga nepremičnin v skladu
s predpisi, ki urejajo množično vrednotenje nepremičnin, pri čemer strošek
nakupa nepozidanega zemljišča ne sme presegati desetih odstotkov skupnih
upravičenih stroškov oziroma 15 odstotkov skupnih upravičenih stroškov v
primeru propadajočih lokacij ali nekdanjih industrijskih lokacijah v skladu z
69. členom Uredbe 1303/2013/EU.
(3) Podrobnejši pogoji za pridobitev podpore se določijo
v javnem razpisu.
84. člen
(priloge k vlogi na javni razpis)
(1) Obvezne priloge, ki jih vlagatelj priloži vlogi na
javni razpis za podporo iz tega ukrepa in brez katerih se zaradi
pomanjkljivosti vloge v skladu z zakonom, ki ureja kmetijstvo, vloga zavrže
brez pozivanja k dopolnitvi, so:
1.     
poslovni načrt;
2.     
podpisana izjava vlagatelja glede izpolnjevanja splošnih pogojev javnega
razpisa;
3.     
podpisana izjava, s katero vlagatelj izjavi, da ni storil kaznivega
dejanja iz 332., 334. in 344. člena Kazenskega zakonika (Uradni list RS,
št. 50/12 – uradno prečiščeno besedilo, 6/16 – popr., 54/15, 38/16, 27/17,
23/20 in 91/20).
(2) Priloge k vlogi na javni razpis se podrobneje
določijo v javnem razpisu.
85. člen
(merila za ocenjevanje vlog)
(1) Merila za ocenjevanje vlog so:
1.     
okoljski vidik:
- 
okoljska sprejemljivost akvakulture na okolje in
- 
zmanjšanje negativnega vpliva akvakulture na vode;
2.     
socio-ekonomski vidik:
- 
velikost podjetja,
- 
povečanje števila polno zaposlenih oseb,
- 
prihodek iz dejavnosti akvakulture in
- 
povečanje obsega gojitve;
3.     
varnostni vidik: zagotavljanje boljših delovnih pogojev in varnosti
delavcev;
4.     
operacija ima jadransko-jonsko značko;
5.     
uvajanje novih vrst v akvakulturi z dobrimi tržnimi potenciali.
(2) Podrobnejša merila iz prejšnjega odstavka in
točkovnik za ocenjevanje vlog se določijo v javnem razpisu.
86. člen
(pogoji ob vložitvi zadnjega zahtevka za povračilo sredstev)
(1) Operacija mora biti zaključena pred vložitvijo
zadnjega zahtevka za povračilo sredstev. Zahtevkom se priložijo dokazila o
izvedenih dejavnostih. Kot zaključek operacije se glede na njeno vrsto štejejo:
1.     
pravnomočno uporabno dovoljenje in vključitev naložbe v uporabo, kadar
gre za graditev objekta,
2.     
vključitev strojne ali transportne opreme v proizvodni proces, kadar gre
za nakup opreme;
3.     
predložitev izjave o vključitvi naložbe v uporabo;
4.     
vpis v CRA pri naložbah v nove obrate akvakulture;
5.     
vpis v register odobrenih obratov akvakulture pri naložbah v nove obrate
akvakulture;
6.     
vpis lastništva nepremičnine v zemljiško knjigo pri naložbi v nakup
zemljišča.
(2) Podrobnejši pogoji se določijo v javnem razpisu.
87. člen
(obveznosti upravičenca med izvajanjem operacije in od
datuma končnega izplačila upravičencu)
(1) V času izvajanja operacije in še pet let po zadnjem
izplačilu sredstev upravičenec ne sme biti pravnomočno obsojen za kaznivo
dejanje iz 332., 334. in 344. člena Kazenskega zakonika (Uradni list RS,
št. 50/12 – uradno prečiščeno besedilo, 6/16 – popr., 54/15, 38/16, 27/17,
23/20 in 91/20).
(2) Upravičenec mora od datuma končnega izplačila
sredstev poleg obveznosti iz 113. člena te uredbe najpozneje v tretjem
koledarskem letu od datuma zadnjega izplačila sredstev izpolniti vsaj 50
odstotkov vrednosti vsakega posameznega kazalnika rezultata, načrtovanega v
poslovnem načrtu. Kazalniki rezultata so:
-       
sprememba obsega proizvodnje v sistemu ponovnega kroženja vode v tonah,
-       
sprememba obsega ekološke proizvodnje akvakulture v tonah (samo pri
ekološki vzreji vodnih organizmov),
-       
sprememba vrednosti proizvodnje akvakulture v tisočih eurov.
(3) Upravičenec mora o izpolnjenih obveznostih iz
prejšnjega odstavka ARSKTRP poročati za naslednja tri koledarska leta po
zadnjem izplačilu sredstev. Poročilo iz 114. člena te uredbe pošlje do
31. marca tekočega koledarskega leta za preteklo koledarsko leto, in sicer
se prvič poroča 31. marca drugega koledarskega leta za prvo koledarsko
leto na obrazcu, objavljenem na spletni strani ARSKTRP.
(4) Upravičenec mora voditi ločeno knjigovodstvo ali
ločeno knjigovodsko kodo v skladu z enajstim odstavkom 110. člena te
uredbe od začetka izvajanja operacije in še pet koledarskih let od datuma
zadnjega izplačila sredstev ter knjigovodske podatke do 31. marca vsako
leto poslati ARSKTRP.
88. člen
(neizpolnitev ali kršitev obveznosti)
(1) Upravičenec, ki krši obveznosti iz prvega odstavka
prejšnjega člena, mora v proračun Republike Slovenije vrniti vsa izplačana
sredstva.
(2) Če upravičenec v predpisanem roku ne izpolni
obveznosti iz 1. točke drugega odstavka prejšnjega člena, mora v proračun
Republike Slovenije vrniti izplačana sredstva, in sicer:
1.     
20 odstotkov vseh izplačanih sredstev, če izpolni od 30 do 50 odstotkov
vrednosti vsakega posameznega kazalnika rezultata, načrtovanega v poslovnem
načrtu;
2.     
50 odstotkov vseh izplačanih sredstev, če izpolni od 20 do 30 odstotkov
vrednosti vsakega posameznega kazalnika rezultata, načrtovanega v poslovnem
načrtu;
3.     
vsa izplačana sredstva, če izpolni do 20 odstotkov vrednosti vsakega
posameznega kazalnika rezultata, načrtovanega v poslovnem načrtu.
(3) (črtan)
89. člen
(finančne določbe)
(1) Stopnja javne podpore je 50 odstotkov skupnih
upravičenih odhodkov za operacijo. Če operacijo izvaja podjetje, ki ni MSP, se
stopnja javne podpore zmanjša za 20 odstotkov v skladu s Prilogo 1 Uredbe
508/2014/EU.
(2) Najnižji znesek javne podpore je 3.500 eurov na
posamezno vlogo.
(3) Do podpore so upravičene operacije, katerih vloge so
popolne in vsebinsko ustrezne ter so v skladu z določbami iz 79. do
84. člena te uredbe.
(4) Upravičencu se sredstva izplačajo na podlagi
odobrenega zahtevka za povračilo sredstev v skladu s 110. členom te
uredbe. Upravičenec lahko na posamezno vlogo za podporo vloži največ štiri
zahtevke za povračilo sredstev. Za naložbe, katerih priznana vrednost je manjša
od 20.000 eurov, se lahko vloži le en zahtevek.
(5) Sredstva, namenjena za izvajanje tega ukrepa, se
zagotovijo iz sredstev Unije v višini 75 odstotkov in iz proračuna
Republike Slovenije v višini 25 odstotkov.
X. UKREP PREDELAVA RIBIŠKIH PROIZVODOV IN PROIZVODOV IZ
AKVAKULTURE
90. člen
(predmet podpore)
Predmet podpore je izvajanje operacij, katerih predmet so
naložbe v obrate predelave, ki sledijo vsaj enemu od teh ciljev:
1.     
prispevajo k varčevanju z energijo ali zmanjševanju vpliva na okolje,
vključno z obdelavo odpadkov;
2.     
izboljšajo varnostne, higienske, zdravstvene in delovne pogoje;
3.     
podpirajo predelavo ulova rib, ki se lahko tržijo in niso namenjene za
prehrano ljudi;
4.     
se nanašajo na predelavo stranskih proizvodov, ki nastanejo pri glavnih
dejavnostih predelave;
5.     
se nanašajo na predelavo iz ekološke akvakulture na podlagi 6. in
7. člena Uredbe 834/2007/ES ali
6.     
bodo omogočile nove ali izboljšane proizvode, nove ali izboljšane
postopke ter nove ali izboljšane sisteme upravljanja in organizacijske sisteme.
91. člen
(upravičenci)
Upravičenci do podpore so pravne ali fizične osebe, ki so
gospodarske družbe, zadruge, samostojni podjetniki posamezniki ali nosilci
dopolnilne dejavnosti na kmetiji in imajo ob oddaji vloge v Republiki Sloveniji
registrirano dejavnost predelave in konzerviranja rib, rakov in mehkužcev ter
spadajo v kategorijo MSP.
92. člen
(upravičeni stroški)
(1) Upravičeni stroški so:
1.     
stroški novogradnje ali obnove nepremičnin, gospodarskih poslopij ter
drugih zgradb in objektov, vezanih in potrebnih za predelavo ribiških
proizvodov in proizvodov iz akvakulture;
2.     
stroški nakupa opreme in naprav za proizvodnjo, nakupa pripadajoče
računalniške programske in strojne opreme za računalniško vodenje proizvodnje
predelave;
3.     
pri posameznih gradbenih in obrtniških delih upoštevani stroški nakupa
gotovih elementov, prevoza in njihove montaže ali stroški izvedbe del na kraju
samem (npr. stroški materiala, prevoza in opravljenih del itd.);
4.     
pri nakupu strojne in transportne opreme za prevoz proizvodov iz
predelave stroški, povezani z vključitvijo opreme, namenjene predelavi, v
uporabo;
5.     
stroški nakupa transportnih sredstev, ki so namenjena izključno za
prevoz ribiških proizvodov in proizvodov iz akvakulture ter proizvodov
predelave;
6.     
stroški nakupa nepozidanega zemljišča in pozidanega zemljišča v
vrednosti do deset odstotkov vrednosti upravičljivih stroškov naložbe. V
primeru propadajočih lokacij ali za nekdanje industrijske lokacije se ta
odstotek poveča na 15 odstotkov;
7.     
splošni stroški, potrebni za izvedbo projekta in ki so neposredno
povezani in nujni za izvajanjem projekta do skupne vrednosti:
- 
do 12 odstotkov od odobrene vrednosti naložbe v višini do 50.000 eurov,
- 
do osem odstotkov od odobrene vrednosti naložbe v višini nad 50.000
eurov;
8.     
ne glede na prejšnjo točko je vlagatelj upravičen do največ 40.000 eurov
splošnih stroškov za posamezno naložbo;
9.     
splošni stroški so:
- 
honorarji projektantov, inženirjev in svetovalcev, ki so neposredno
povezani s pridobivanjem gradbene dokumentacije za operacijo, ki pa ne smejo
presegati treh odstotkov tistega dela investicije, na katerega se nanaša
operacija,
- 
študije izvedljivosti in okoljska poročila v primeru, če se te zahtevajo
v okviru celovite presoje vplivov operacije na okolje, ki pa skupaj ne smejo
presegati treh odstotkov celotne investicije oziroma vrednosti nad 20.000 eurov
brez DDV,
- 
stroški nadzora, kadar je ta potreben, ki pa ne smejo znašati več kot
1,5 odstotka stroškov tistega dela operacije, nad katerim se izvaja nadzor,
- 
splošni stroški, vezani na izdelavo vloge s poslovnim načrtom, vključno
s študijo ekonomske upravičenosti in pripravo zahtevkov, ki so upravičljivi do
5.000 eurov brez DDV,
- 
stroški informiranja in obveščanja javnosti.
(2) Podrobnejši stroški se določijo v javnem razpisu.
93. člen
(neupravičeni stroški in operacije)
(1) Poleg neupravičenih stroškov in operacij iz
105. člena te uredbe se podpora ne dodeli za:
1.     
stroške amortizacije;
2.     
operacije, katerih predmet so naložbe v mesta za iztovor proizvodov iz
marikulture;
3.     
operacije, katerih predmet so naložbe, ki spadajo med ukrepe za podporo
raziskovalnim projektom ali za ukrepe za promocijo ribiških proizvodov in
proizvodov iz akvakulture;
4.     
operacije, ki ne dosegajo najnižjega zneska dodeljene podpore 3.500
eurov na posamezno naložbo.
(2) Z javnim razpisom se lahko neupravičeni stroški
podrobneje določijo.
94. člen
(pogoji za pridobitev podpore)
(1) Pogoji za pridobitev podpore so:
1.     
vlagatelj ima pridobljeno pravnomočno uporabno dovoljenje ali
pravnomočno gradbeno dovoljenje v primeru novogradenj;
2.     
vlagatelj ima obrat predelave registriran pri UVHVVR, razen novogradenj,
ki morajo biti registrirane pred zaključkom operacije;
3.     
poslovni načrt, s katerim vlagatelj izkaže ekonomsko upravičenost
naložbe. Ekonomska upravičenost se preverja z interno stopnjo donosnosti, ki
mora biti pozitivna. Poslovni načrt mora biti izdelan za ekonomsko dobo
naložbe;
4.     
če naložba posega v okolje, je treba v skladu s predpisom, ki ureja
posege v okolje, vlogi na javni razpis priložiti okoljevarstveno soglasje ali
sklep, da postopek presoje vplivov na okolje ni potreben. V primeru, da gre za
poseg v okolje, za katerega je treba pridobiti sklep v predhodnem postopku po
predpisih o varstvu okolja, se predloži navedeni sklep;
5.     
če se bodo predvidena dela oziroma posegi v naravo izvajali na območju,
ki ima na podlagi predpisov s področja ohranjanja narave poseben status,
vlagatelj predloži naravovarstveno mnenje in
6.     
če vlagatelj kandidira za pridobitev sredstev za naložbe v novogradnjo
ali obnovo nepremičnin (ne velja za zemljišča), ki niso v njegovi lasti, morata
biti izpolnjena naslednja pogoja:
- 
vlagatelj ima overjeno pogodbo o najemu nepremičnine za obdobje najmanj
deset let po datumu ob oddaji vloge in
- 
vlagatelj ima overjeno soglasje lastnika oziroma morebitnih solastnikov
k naložbi za obdobje najmanj deset let po datumu ob oddaji vloge.
(2) Poleg pogojev iz prejšnjega odstavka mora
upravičenec za nakup zemljišča izpolnjevati tudi naslednje pogoje:
1.     
nakup zemljišča je povezan z naložbami;
2.     
v primeru nakupa pozidanega ali nepozidanega zemljišča bo naložba
izvedena na zemljišču, ki je predmet nakupa;
3.     
priložena je pogodba o nakupu zemljišča ali odločba o odobritvi pravnega
posla v skladu z zakonom, ki ureja kmetijska zemljišča, če pogodba še ni bila
sklenjena in
4.     
upravičen je strošek nakupa zemljišča do višine posplošene tržne
vrednosti nepremičnin, kot je evidentirana v registru trga nepremičnin v skladu
s predpisi, ki urejajo množično vrednotenje nepremičnin, pri čemer strošek
nakupa nepozidanega zemljišča ne sme presegati desetih odstotkov skupnih
upravičenih stroškov oziroma 15 odstotkov skupnih upravičenih stroškov v
primeru propadajočih lokacij ali nekdanjih industrijskih lokacijah v skladu z
69. členom Uredbe 1303/2013/EU.
(3) Podrobnejši pogoji za dodelitev podpore se določijo
v javnem razpisu.
95. člen
(priloge k vlogi na javni razpis)
(1) Obvezne priloge, ki jih vlagatelj priloži vlogi na
javni razpis za podporo iz tega ukrepa in brez katerih se zaradi
pomanjkljivosti vloge v skladu z zakonom, ki ureja kmetijstvo, vloga zavrže
brez pozivanja k dopolnitvi, so:
1.     
poslovni načrt;
2.     
podpisana izjava vlagatelja glede izpolnjevanja splošnih pogojev javnega
razpisa.
(2) Priloge k vlogi na javni razpis se podrobneje
določijo v javnem razpisu.
96. člen
(merila za ocenjevanje vlog)
(1) Merila za ocenjevanje vlog so:
1.     
socio-ekonomski vidik naložbe:
- 
velikost podjetja,
- 
povečanje števila polno zaposlenih oseb,
- 
povečanje prihodka iz predelovalne dejavnosti in
- 
povečanje obsega predelave;
2.     
tehnološki vidik naložbe:
- 
predelava odpadne surovine,
- 
povečanje asortimana ribjih proizvodov in
- 
izboljšanje pogojev dela in varnost delavcev;
3.     
okoljski vidik naložbe:
- 
zmanjšanje vpliva odpadnih voda na okolje,
- 
delež biološko razgradljive embalaže in
- 
povečanje energetske učinkovitosti;
4.     
operacija ima jadransko-jonsko značko.
(2) Podrobnejša merila iz prejšnjega odstavka in
točkovnik za ocenjevanje vlog se določijo v javnem razpisu.
97. člen
(pogoji ob vložitvi zadnjega zahtevka za povračilo sredstev)
(1) Operacija mora biti zaključena pred vložitvijo
zadnjega zahtevka za povračilo sredstev. Zahtevkom se priloži ustrezna
dokumentacija z dokazili o izvedenih dejavnostih. Kot zaključek naložbe se
glede na njeno vrsto šteje:
1.     
pravnomočno uporabno dovoljenje in začetek uporabe naložbe, kadar gre za
graditev objekta;
2.     
vključitev strojne ali transportne opreme v proizvodni proces, kadar gre
za nakup opreme;
3.     
predložitev izjave o začetku uporabe naložbe;
4.     
pri naložbah v nove obrate predelave vpis v register obratov predelave
pri UVHVVR;
5.     
pri naložbi v nakup vpis lastništva nepremičnine v zemljiško knjigo.
(2) Podrobnejši pogoji se določijo v javnem razpisu.
98. člen
(obveznosti upravičenca od datuma končnega izplačila
upravičencu)
(1) Upravičenec mora od datuma končnega izplačila
sredstev poleg obveznosti iz 113. člena te uredbe najpozneje v drugem koledarskem
letu po datumu zadnjega izplačila sredstev izpolniti vsaj 50 odstotkov
vrednosti vsakega posameznega kazalnika rezultata, načrtovanega v poslovnem
načrtu. Kazalniki rezultata so:
-       
sprememba vrednosti prve prodaje v tisočih eurov in
-       
sprememba obsega prve prodaje v tonah.
(2) Upravičenec mora o izpolnjenih obveznostih iz prvega
odstavka tega člena na ARSKTRP poročati za naslednja tri koledarska leta po
zadnjem izplačilu sredstev. Poročilo iz 114. člena te uredbe pošlje do
31. marca tekočega koledarskega leta za preteklo koledarsko leto, in sicer
se prvič poroča 31. marca drugega koledarskega leta za prvo koledarsko
leto na obrazcu, objavljenem na spletni strani ARSKTRP.
(3) Upravičenec mora voditi ločeno knjigovodstvo ali
ločeno knjigovodsko kodo v skladu z enajstim odstavkom 110. člena te
uredbe od začetka izvajanja operacije in še pet koledarskih let od datuma
zadnjega izplačila sredstev ter knjigovodske podatke do 31. marca vsako
leto poslati ARSKTRP.
99. člen
(neizpolnitev obveznosti)
Če upravičenec v predpisanem roku ne izpolni obveznosti iz
prvega odstavka prejšnjega člena, mora v proračun Republike Slovenije vrniti
izplačana sredstva, in sicer:
1.     
20 odstotkov vseh izplačanih sredstev, če izpolni od 30 do 50 odstotkov
vrednosti vsakega posameznega kazalnika rezultata, načrtovanega v poslovnem
načrtu;
2.     
50 odstotkov vseh izplačanih sredstev, če izpolni od 20 do 30 odstotkov
vrednosti vsakega posameznega kazalnika rezultata, načrtovanega v poslovnem
načrtu;
3.     
vsa izplačana sredstva, če izpolni do 20 odstotkov vrednosti vsakega
posameznega kazalnika rezultata, načrtovanega v poslovnem načrtu.
100. člen
(finančne določbe)
(1) Stopnja javne podpore je 50 odstotkov skupnih
upravičenih odhodkov za operacijo.
(2) Najnižji znesek javne podpore je 3.500 eurov na posamezno
vlogo.
(3) Do podpore so upravičene operacije, katerih vloge so
popolne in vsebinsko ustrezne ter so v skladu z določbami od 90. do
95. člena te uredbe.
(4) Upravičencu se sredstva izplačajo na podlagi
odobrenega zahtevka za povračilo sredstev v skladu s 110. členom te
uredbe. Upravičenec lahko na posamezno vlogo za podporo vloži največ štiri
zahtevke za povračilo sredstev. Za naložbe, katerih priznana vrednost je manjša
od 20.000 eurov, se lahko vloži le en zahtevek.
(5) Sredstva, namenjena za izvajanje tega ukrepa, se
zagotovijo iz sredstev Unije v višini 75 odstotkov in iz proračuna
Republike Slovenije v višini 25 odstotkov.
XI. SKUPNE DOLOČBE
1. Vloga in postopek za pridobitev sredstev
101. člen
(javni razpis)
(1) Sredstva se razpišejo z delno odprtim javnim
razpisom v skladu z zakonom, ki ureja kmetijstvo.
(2) MKGP objavi najavo javnega razpisa z dnevom začetka
elektronske oddaje vlog in z dnevom, do katerega se oddajajo vloge na javni
razpis v Uradnem listu Republike Slovenije.
(3) MKGP na osrednjem spletnem mestu državne uprave
objavi celoten javni razpis, prijavni obrazec za izvedbo javnega razpisa,
spremembo in zaprtje javnega razpisa.
(4) V javnem razpisu se podrobneje določijo višina
razpisanih sredstev, upravičeni in neupravičeni stroški, pogoji za dodelitev
sredstev in podrobna merila ter točkovnik za ocenjevanje vlog, pogoji za
izplačilo sredstev, postopki za vložitev vloge in zahtevka za povračilo
sredstev, rok za zaključek operacije ter obveznosti upravičenca.
(5) Za priloge, ki jih je treba priložiti vlogi na
posamezni javni razpis, se lahko v javnem razpisu določi obdobje veljavnosti, če
to ni predpisano z drugimi predpisi.
(6) Sredstva za ukrepe iz te uredbe se dodelijo v obliki
nepovratnih sredstev v skladu s točko (a) prvega odstavka 67. člena Uredbe
1303/2013/EU.
(7) Vloge in predloženi dokumenti morajo biti v slovenskem
jeziku. Če so dokumenti v tujem jeziku, vlagatelj oziroma upravičenec na
zahtevo ARSKTRP zagotovi slovenski prevod.
102. člen
(vlaganje vlog in zahtevkov za povračilo)
(1) Vlogo sestavlja prijavni obrazec s prilogami.
(2) Vloga na javni razpis se vloži na ARSKTRP v elektronski
obliki, podpisana s kvalificiranim elektronskim podpisom, v roku, ki je določen
v javnem razpisu. Priloge se predložijo kot skenogram.
(3) Za elektronsko vložitev vloge iz prejšnjega odstavka
ARSKTRP vzpostavi spletno vstopno mesto na naslovu https://e-kmetija.gov.si, na
katerem se upravičenec ali njegov pooblaščenec s sredstvom elektronske
identifikacije ravni zanesljivosti srednja ali visoka oziroma drugimi sredstvi
za dostop do elektronskih storitev ravni zanesljivosti srednja ali visoka v
skladu s predpisi, ki urejajo elektronsko identifikacijo, prijavi v
informacijski sistem ARSKTRP. Upravičenec ali njegov pooblaščenec izvede
elektronski vnos, vključno s kvalificiranim elektronskim podpisom, in vloži
vlogo na javni razpis iz prejšnjega odstavka v informacijski sistem ARSKTRP.
(4) Vlogi priloženi predračuni, posamični upravni akti in
druga dokazila se morajo glasiti na vlagatelja oziroma upravičenca. Če se
računi, predračuni ali druga nakazila ne glasijo na vlagatelja, mora vlagatelj
obrazložiti stanje ter priložiti ustrezna dokazila.
(5) Podrobnejša navodila za elektronsko izpolnjevanje vloge
pripravi ARSKTRP in se objavijo na osrednjem spletnem mestu državne uprave.
(6) Zahtevki za povračilo se vlagajo v elektronski obliki na
način, določen v drugem in tretjem odstavku tega člena.
103. člen
(nedopustnost vlog za operacije)
(1) Vloge za operacije za ukrepe po tej uredbi, razen za
operacije ukrepa iz II. in X. poglavja te uredbe, so nedopustne, če jih vloži
vlagatelj, za katerega je pristojno sodišče s pravnomočno sodbo ugotovilo, da
je storil kaznivo dejanje iz 332., 334. in 344. člena Kazenskega zakonika (Uradni
list RS, št. 50/12 – uradno prečiščeno besedilo, 6/16 – popr., 54/15, 38/16,
27/17, 23/20 in 91/20).
(2) Če je bilo dejanje iz prejšnjega odstavka storjeno
iz hude malomarnosti, je vloga nedopustna za obdobje 12 mesecev, če je
bilo dejanje storjeno naklepno, pa za obdobje 24 mesecev od datuma pravnomočne
sodbe pristojnega sodišča, v kateri je bilo ugotovljeno, da je bilo storjeno
eno ali več kaznivih dejanj iz prejšnjega odstavka tega člena.
(3) Obdobje nedopustnosti iz prejšnjega odstavka se podaljša
za šest mesecev, če se je pristojno sodišče v pravnomočni sodbi iz prvega
odstavka tega člena sklicevalo na obstoj obteževalnih okoliščin oziroma je
ugotovilo, da je dejanje, ki ga je storil vlagatelj, trajalo več kot eno leto.
(4) V primeru 12 mesečne nedopustnosti vloge iz drugega
odstavka tega člena se ta lahko skrajša za šest mesecev, če se je pristojno
sodišče s pravnomočno sodbo iz prvega odstavka tega člena izrecno sklicevalo na
olajševalne okoliščine.
(5) Za namene izračuna obdobja nedopustnosti se
upoštevajo le pravnomočne sodbe pristojnega sodišča iz prvega odstavka tega
člena, ki se nanašajo na kazniva dejanja, storjena od 1. januarja 2013.
(6) Vloge za operacije za ukrepe po tej uredbi so nedopustne
v obdobju in pod pogoji, določenimi v Uredbi 288/2015/EU, če jih je vložil
vlagatelj, za katerega je pristojni organ ugotovil, da je storil kršitev iz
točk (a), (b) in (c) prvega odstavka 10. člena Uredbe 508/2014/EU.
104. člen
(obravnava in izbor vlog)
(1) Prispele vloge obravnava ARSKTRP. Odpiranje vlog ni
javno. ARSKTRP odpira in obravnava vloge ter zahteva odpravo njihovih
pomanjkljivosti v obdobjih, določenih v javnem razpisu. Vloge za posamezni
ukrep se odobravajo in sredstva se dodeljujejo do porabe sredstev, razpisanih z
javnim razpisom. Obravnava vloge se začne s preveritvijo njene popolnosti v
skladu z določbami tretjega odstavka 125. člena Uredbe 1303/2013/EU in
določbami za posamezne ukrepe iz te uredbe.
(2) Če je vloga nepopolna ali nerazumljiva, ARSKTRP
vlagatelja pozove k njeni dopolnitvi. Po prejemu dopolnitve se vloga na javni
razpis znova pregleda.
(3) Vlagatelj popolne vloge, ki je vsebinsko
nerazumljiva, se pozove, da jo pojasni. Vlagatelj opravi pojasnitev na način,
določen v zahtevi za pojasnitev. Po prejemu pojasnitve se vloga na javni razpis
znova pregleda.
(4) Vloga na javni razpis, ki je popolna, se oceni na
podlagi meril, določenih s to uredbo in podrobneje v javnem razpisu. Sredstva
se odobrijo za vloge, prispele na javni razpis, ki izpolnjujejo pogoje za
dodelitev sredstev in presegajo vstopno mejo točk. Med vlogami, ki presežejo
vstopni prag, se izberejo tiste, ki dosežejo višje število točk, do porabe
sredstev za posamezni javni razpis. Vloge, ki ne dosegajo minimalne vstopne
meje ali ne izpolnjujejo pogojev, se zavrnejo.
(5) Če dve ali več popolnih vlog izpolnjuje vse pogoje,
določene v javnem razpisu, in dosega enako število točk ter imajo v
informacijskem sistemu ARSKTRP iz tretjega odstavka 102. člena te uredbe enak
dan, uro in minuto oddaje, sredstev pa ni dovolj za odobritev obeh oziroma vseh
vlog, se izvede žreb. Pri žrebu so lahko navzoči tudi vlagatelji. O dnevu žreba
se vlagatelji pisno obvestijo. Tričlansko komisijo, ki nadzira žrebanje, in
osebo, ki ga vodi, imenuje predstojnik ARSKTRP med javnimi uslužbenci, zaposlenimi
na ARSKTRP.
(6) Žrebanje se opravi v uradnih prostorih ARSKTRP.
Evidenčne številke vlog se izpišejo na prepognjene listke, ki se z žigom
ARSKTRP overijo v navzočnosti komisije, ki nadzira žrebanje. Listki z
evidenčnimi številkami vlog se v navzočnosti komisije zaprejo v škatlo, ki se
takoj zapečati. Škatla se odpre v navzočnosti prisotnih vlagateljev in
komisije. Oseba, ki vodi žrebanje, vleče listke iz škatle in javno pove
evidenčno številko izžrebane vloge ter izžrebani listek takoj odda komisiji.
(7) O žrebanju se sestavi zapisnik. Podpišejo ga člani
komisije, ki nadzirajo žrebanje, oseba, ki je vodila žrebanje, in vlagatelji,
če so navzoči.
(8) Vloga na javni razpis, ki je popolna in izpolnjuje
vstopne pogoje iz javnega razpisa, vendar razpoložljiva sredstva ne zadoščajo
za dodelitev sredstev v celoti, se zavrne.
(9) Sredstva se upravičencu odobrijo z odločbo o
odobritvi sredstev, ki jo izda ARSKTRP.
2. Določbe glede omejitev pri odobravanju sredstev
105. člen
(neupravičene operacije in stroški)
(1) Neupravičene operacije v okviru ukrepov so določene
v 11. členu Uredbe 508/2014/EU.
(2) Neupravičeni stroški so:
1.     
DDV, razen kadar ni izterljiv v skladu s predpisi, ki urejajo DDV;
2.     
prispevki v naravi;
3.     
plačilo davkov, carin in dajatev pri uvozu;
4.     
obresti na dolgove, bančne stroške in stroške garancij;
5.     
upravni stroški in takse;
6.     
vavčersko svetovanje;
7.     
stroški javne uprave;
8.     
prenos lastništva podjetja;
9.     
nakup rabljene opreme;
10.  
operativni stroški, vključno s stroški tekočega poslovanja (npr. stroški
vzdrževanja in najema itd.);
11.  
stroški promocije;
12.  
stroški operacij, ki so nastali zaradi pristojbin za uporabo in
kotizacijo pred dokončanjem projekta, pa ti zneski niso bili odšteti od
upravičenih stroškov;
13.  
stroški operacij, katerih predmet so naložbe v stroje, opremo in
prostore za rabo, ki ni namenjena za proizvodnjo, povezano z operacijo;
14.  
stroški operacij, katerih predmet so naložbe, ki niso sklenjena celota
oziroma pri katerih se predvidevajo še dodatna vlaganja po njihovem dokončanju;
15.  
stroški operacij, ki se sofinancirajo v okviru drugih evropskih
investicijskih in strukturnih skladov ali instrumentov financiranja Unije ali
nacionalnih instrumentov financiranja ali iz drugih javnih sredstev;
16.  
stroški leasinga in zakupa objektov, naprav in opreme;
17.  
stroški pridobitve patentih pravic, licenc, plačilnih pravic, avtorskih
pravic ter blagovnih in storitvenih znamk, nakupa »know-howa«, licenc in
nepatentiranega tehničnega znanja;
18.  
stroški nakupa zemljišča, ki je predmet izvršbe;
19.  
drugi stroški, povezani s pogodbami o zakupu, kot so marža
najemodajalca, stroški refinanciranja obresti, režijski stroški in stroški
zavarovanja;
20.  
stroški nakupa vodnih organizmov;
21.  
stroški plačila za vodno pravico in vodno povračilo.
(3) Vlagatelji lahko pridobijo sredstva za isti namen
ali operacije na podlagi posamezne vloge samo iz enega ukrepa po tej uredbi.
(4) Sredstva se ne odobrijo vlagatelju, ki je za iste
upravičene stroške, kot jih navaja v vlogi za pridobitev sredstev po tej
uredbi, že prejel sredstva Unije ali druga javna sredstva Republike Slovenije.
Vlagatelj ob vložitvi vloge priloži podpisano izjavo, da za iste upravičene
stroške še ni pridobil sredstev iz prejšnjega stavka.
106. člen
(izjave vlagatelja glede dopustnosti vlog)
(1) Vlagatelj vlogi priloži:
1.     
podpisano izjavo, s katero izjavlja, da spoštuje merila iz točk (a), (b)
in (c) prvega odstavka 10. člena Uredbe 508/2014/EU,
2.     
podpisano izjavo, s katero izjavlja, da spoštuje merila iz točke (d)
prvega odstavka 10. člena Uredbe 508/2014/EU v primeru ukrepov iz III., IV.,
V., VI, VII., VIII. in IX. poglavja te uredbe in
3.     
podpisano izjavo, s katero izjavlja, da ni storil goljufije v okviru
Evropskega sklada za ribištvo ali Evropskega sklada za pomorstvo in ribištvo,
iz tretjega odstavka 10. člena Uredbe 508/2014/EU.
(2) ARSKTRP in MKGP preverita pristnost izjav iz prejšnjega
odstavka v okviru uradnih evidenc.
107. člen
(datum upravičenosti stroškov)
(1) Upravičeni stroški operacij, razen pri ukrepu iz
VII. poglavja te uredbe, so stroški, ki so nastali od vložitve vloge do
dokončanja operacije. Zadnji zahtevek za povračilo sredstev mora upravičenec
oddati ARSKTRP do najpozneje 30. septembra 2023.
(2) Ne glede na določbe prejšnjega odstavka so
upravičeni stroški lahko tudi splošni stroški, ki so neposredno povezani s
pripravo in izvedbo operacije, nastali od 1. januarja 2014 dalje.
3. Pogoji za odobritev in porabo sredstev
108. člen
(splošni pogoji za odobritev vloge na javni razpis)
(1) Poleg pogojev za pridobitev in porabo sredstev za
posamezni ukrep iz te uredbe mora vlagatelj izpolnjevati še naslednje splošne
pogoje:
1.     
operacija je izvedena na območju Republike Slovenije;
2.     
za izvedbo operacije so pridobljena vsa predpisana upravna dovoljenja;
3.     
če je vlagatelj pravna oseba ali samostojni podjetnik posameznik, ne sme
biti v postopku prenehanja, prisilne poravnave, stečaja, prepovedi delovanja,
sodne likvidacije ali izbrisa iz registra;
4.     
če je vlagatelj fizična oseba, razen samostojni podjetnik posameznik, ne
sme biti v osebnem stečaju;
5.     
vlagatelj ne sme imeti več kot 50 eurov neporavnanih zapadlih finančnih
obveznosti do države;
6.     
vlagatelj mora biti ekonomsko in finančno sposoben, kar se preverja z
bonitetno oceno;
7.     
za nakazilo dodeljenih sredstev ima vlagatelj odprt transakcijski račun
v skladu z zakonom, ki ureja kmetijstvo;
8.     
vlogi priloženi računi in predračuni se morajo glasiti na vlagatelja.
Dokazila in upravni akti, ki so neposredno povezani z operacijo, se morajo
glasiti na vlagatelja, razen v primerih, ko to ni izvedljivo. Vlagatelj v teh
primerih predloži druga ustrezna dokazila in upravne akte;
9.     
vlagatelj se strinja, da se opis operacije ter znesek odobrenih in
izplačanih javnih sredstev objavijo na spletni strani ribiškega sklada v skladu
s poglavjem 3.2 priloge V Uredbe 508/2014/EU;
10.  
nepremičnina, na kateri se opravlja izvršba v skladu s predpisi, ki
urejajo izvršbo in zavarovanje, ne more biti predmet podpore po tej uredbi;
11.  
v skladu s šestim odstavkom 65. člena Uredbe 1303/2013/EU operacija
ne sme biti zaključena pred vložitvijo vloge za pridobitev sredstev;
12.  
pred datumom upravičenosti stroškov iz prvega odstavka prejšnjega člena
vlagatelj ne sme začeti del niti prevzeti nobenih obveznosti na račun
morebitnih dodeljenih sredstev, kot je sklenitev katere koli pogodbe ali
naročanje materiala, opreme, storitev ali del. Splošni stroški, kot so stroški
za pripravljalna dela, pridobivanje dovoljenj, izdelava študije izvedljivosti,
izvedba javnih naročil, se ne štejejo za začetek izvajanja operacije;
13.  
če se vlagatelj šteje za naročnika v skladu s predpisi, ki urejajo javno
naročanje, mora biti postopek izbire dobavitelja oziroma izvajalca izveden v
skladu s predpisi, ki urejajo javno naročanje;
14.  
iz dokumentov, priloženih vlogi na javni razpis, je razvidna zaprtost
finančne konstrukcije v skladu s 109. členom te uredbe;
15.  
če vlagatelj kandidira za pridobitev sredstev za operacije, katerih
predmet so naložbe v graditev prostorov in nakup pripadajoče opreme, ki bo v
objektih, zgrajenih tudi za druge namene, se od vseh skupnih stroškov graditve
celotnega objekta (npr. skupni prostori, streha, fasada itd.) kot upravičeni
stroški prijavijo le stroški v sorazmernem deležu glede na neto tlorisno
površino objekta, ki jo upravičeni prostori zasedajo, ali na drug razviden
način razdelitve;
16.  
za izvedbo operacije, ki zahteva pridobitev gradbenega dovoljenja,
vlagatelj pridobi pravnomočno gradbeno dovoljenje, iz katerega je razvidna
namembnost objekta, ki mora biti v skladu z dejavnostjo prijavljene operacije;
17.  
če vlagatelj ni lastnik ali solastnik nepremičnine, ki bo predmet
operacije, ima sklenjeno dolgoročno pogodbo o najemu, zakupu, služnosti ali
stavbni pravici za obdobje najmanj deset let po dnevu oddaje vloge;
18.  
če vlagatelj kandidira za pridobitev sredstev za operacije, katerih
predmet so naložbe v ureditev objektov, ki niso v njegovi lasti, morata biti
poleg pogoja iz prejšnje točke izpolnjena še naslednja pogoja:
- 
ima overjeno soglasje lastnika ali solastnika k naložbi in
- 
ima izkazano pravico do graditve;
19.  
če vlagatelj kandidira za pridobitev sredstev za operacije, katerih
predmet so naložbe v vzdrževalna dela objektov, ki niso v njegovi lasti, morata
biti izpolnjena naslednja pogoja:
- 
ima overjeno soglasje lastnika ali solastnika k naložbi;
- 
ima veljavno pravnomočno gradbeno oziroma pravnomočno uporabno
dovoljenje za nepremičnino, ki je predmet vzdrževalnih del;
20.  
gradbeno dovoljenje ali uporabno dovoljenje mora biti pravnomočno
najpozneje na dan oddaje vloge na javni razpis v primeru naložbe v opremo ali
obnovo. Uporabno dovoljenje v primeru novogradnje mora biti pravnomočno
najpozneje na dan oddaje zadnjega zahtevka;
21.  
če gre za operacijo, katere predmet je graditev objektov, mora imeti
vlagatelj pridobljeno projektno in investicijsko dokumentacijo ter dovoljenje
za graditev objektov oziroma infrastrukture v skladu s predpisi, ki urejajo
graditev objektov;
22.  
računi za morebitne že nastale splošne stroške in predračuni ter druga
nakazila se morajo glasiti na vlagatelja. Če se računi, predračuni ali druga
nakazila ne glasijo na vlagatelja, mora vlagatelj obrazložiti stanje ter
priložiti ustrezna dokazila;
23.  
v vlogi na javni razpis vlagatelj opredeli časovno dinamiko vlaganja zahtevkov
za povračilo sredstev;
24.  
v primeru, če vlagatelj ni naročnik v skladu s predpisi, ki urejajo
javno naročanje, mora za dobavo blaga oziroma izvedbo storitve ali gradnje,
katerih vrednost je višja od 3.000 eurov brez DDV, predložiti tri primerljive
ponudbe, ki ustrezajo zahtevam iz projektne dokumentacije, razen za splošne
stroške. Ponudbe morajo biti pridobljene od neodvisnih ponudnikov, pri čemer
vlagatelj izbere najugodnejšo ponudbo. Ponudbe morajo biti primerljive, ker
mora vlagatelj vsem možnim ponudnikom poslati enako povpraševanje, v katerem
navede minimalne pogoje, ki jih mora blago, storitev oziroma gradnja vsebovati,
da bo lahko izbrana. Če ponudba ne vsebuje minimalnih pogojev, ki jih mora
blago, storitev oziroma gradnja vsebovati, je vlagatelj ne sme izbrati. Če
vlagatelj kot najugodnejšo ponudbo ni izbral najcenejše ponudbe, predloži
ustrezno utemeljitev izbora ponudbe. Ponudbe lahko ARSKTRP dodatno preveri in v
skladu z ugotovitvijo omeji priznano vrednost operacije, če oceni, da so
predvideni stroški za neko operacijo, glede na njeno vrednost, nerealni oziroma
previsoki;
25.  
vlagatelj mora zagotoviti opis stanja, fotografije, tloris tehnološke
izboljšave objektov po naložbi in opis tehnoloških izboljšav, zamenjav opreme
in inštalacij, kadar se operacija nanaša na ureditev objektov, za katere ni
treba pridobiti upravnih dovoljenj;
26.  
vlagatelj mora zagotoviti projekt za izvedbo, kadar se naložba nanaša na
ureditev objektov, za katere je treba pridobiti upravno dovoljenje v skladu z
zakonom, ki ureja graditev objektov;
27.  
vlagatelj mora zagotoviti dovoljenje za gojitev vodnih organizmov v
skladu s predpisi s področja ohranjanja narave, kadar je to potrebno.
(2) Za izvajanje ukrepov iz te uredbe vlagatelj glede
izpolnjevanja obveznosti iz 3., 4., 5. in 6. točke prejšnjega odstavka te
uredbe predloži izjavo. Vlagatelj priloži tudi izjavo, ali je MSP podjetje.
Vzorci izjav iz tega odstavka so sestavni del javnih razpisov.
(3) Vlagatelj ne sme umetno ustvarjati pogojev, ki bi
upravičevali pridobitev sredstev. Za umetno ustvarjene pogoje se sredstva ne
odobrijo ali se odvzamejo.
(4) Podrobnejši pogoji, ki jih mora vlagatelj
izpolnjevati za odobritev in porabo sredstev, se določijo v javnem razpisu.
109. člen
(zaprtost finančne konstrukcije)
(1) Za ukrepe iz II., III., VIII, IX. in X. poglavja te
uredbe vlagatelj v vlogi na javni razpis izkaže zaprtost finančne konstrukcije,
ki omogoča izvedbo operacije.
(2) Iz vlagateljeve dokumentacije iz prejšnjega odstavka
mora biti razvidna zaprtost finančne konstrukcije, ki se izkaže z izjavo banke.
(3) Kadar je vlagatelj občina, ne glede na določbo
prejšnjega odstavka, izkaže zaprtost finančne konstrukcije iz prvega odstavka
tega člena z rezervacijo finančnih sredstev v njenem proračunu za čas trajanja
operacije.
(4) Ne glede na prvi odstavek tega člena za operacije
nad 1.000.000 eurov priznane vrednosti finančno sposobnost vlagatelja za kritje
stroškov izvedbe naložbe oceni ARSKTRP s pomočjo izvedenca.
4. Vlaganje zahtevka za povračilo sredstev in
obveznosti upravičenca med izvajanjem operacije
110. člen
(zahtevek za povračilo sredstev in obveznosti upravičenca
med izvajanjem operacije)
(1) Sredstva se izplačajo na podlagi zahtevka
upravičenca za povračilo sredstev. Zahtevki se vlagajo v skladu z roki,
določenimi v odločbi o pravici do sredstev.
(2) Zahtevek za povračilo sredstev vloži upravičenec v
skladu s 102. členom te uredbe.
(3) Pri vložitvi zadnjega zahtevka za povračilo sredstev
mora biti operacija zaključena in vsi računi plačani.
(4) Če gre za operacije, katerih predmet so naložbe v
objekte, morajo biti gradbena dela izvedena v skladu s predpisi, ki urejajo
graditev objektov, urejanje prostora, varstvo kulturne dediščine, narave, vode
in okolja.
(5) Računi in druga dokazila, ki dokazujejo upravičenost
za povračila sredstev, se morajo glasiti na upravičenca.
(6) Upravičenec zahtevku za povračilo sredstev priloži
naslednja dokazila:
1.     
končne ponudbe, na podlagi katerih je vlagatelj sklenil pogodbe ali
naročil opremo ali storitev, je treba priložiti skupaj z obrazložitvijo, iz
katere so razvidni povpraševanje, prejete ponudbe, odločitev za nakup in
utemeljitev izbora;
2.     
račune, kamor sodijo tudi verodostojni elektronski in e-računi;
3.     
dokazila o plačilu. Originalna dokazila o plačilu je treba predložiti na
zahtevo ARSKTRP;
4.     
poročilo o opravljenem delu, ki vsebuje tudi podatke o doseženih vmesnih
oziroma končnih ciljih operacije (vrednostih kazalnikov rezultata);
5.     
fotografije izvedbe tistih operacij, katerih predmet niso naložbe ali
nadomestila;
6.     
gradbene situacije v skladu s predpisi, ki urejajo graditev objektov, če
gre za operacije, katerih predmet je graditev objektov. Upravičenec priloži skenogram
začasne oziroma končno gradbeno situacijo, ki jo potrdita pooblaščeni nadzorni
organ in izvajalec z izvirnimi dokazili o njihovem plačilu, ter gradbeno
situacijo z natančno specifikacijo po vrstah gradbenih del, po cenah na enoto
in porabljenih količinah, ki jo podpiše upravičenec. Gradbeno situacijo morajo
podpisati in ožigosati glavni nadzorni organ, izvajalec del in
upravičenec/naročnik. Originalni dokument mora biti na vpogled ARSKTRP, če
ARSKTRP to zahteva;
7.     
fotografijo vgrajene opreme v času vgradnje in tehnično dokumentacijo
opreme, ki je predmet gradnje v primeru operacij, katerih predmet so naložbe,
kjer gre za vgrajeno skrito opremo, ki se je po končani naložbi ne more več
preveriti (oprema, do katere po končani investiciji med preverjanjem na kraju
samem ni več dostopa);
8.     
račun ali račun s specifikacijo, iz katerega so razvidni vsaj serijska
številka, tip stroja ali opreme in nazivna moč pri operacijah, katerih predmet
so naložbe v strojno in transportno opremo;
9.     
izjavo, da ni prejel javnih sredstev za iste upravičene stroške;
10.  
izjavo o vključitvi strojne in transportne opreme v proizvodni proces,
kadar gre za nakup opreme;
11.  
vpis lastništva nepremičnine v zemljiško knjigo pri operacijah, katerih
predmet je naložba v nakup tega zemljišča;
12.  
knjigo obračunskih izmer v skladu z zakonom, ki ureja graditev objektov,
ki jo mora hraniti na kraju samem ter jo predložiti na zahtevo ARSKTRP pri
operacijah, katerih predmet so gradnje;
13.  
pri operacijah, katerih predmet je nakup strojne in transportne opreme,
za katero je obvezno ugotavljanje skladnosti s standardi in predpisi o varnosti
strojev, upravičenec dokument, ki to izkazuje, hrani na kraju samem ter ga
predloži na zahtevo ARSKTRP;
14.  
podrobnejše določbe glede zahtevanih prilog in dokazil ob vlaganju
zahtevka za povračilo sredstev se določijo v javnih razpisih za posamezne
ukrepe iz te uredbe;
15.  
če se vlagatelj šteje za naročnika v skladu s predpisi, ki urejajo javno
naročanje, mora ob zahtevku za povračilo sredstev predložiti skenogram
dokumentacije postopka izbire izvajalca oziroma dobavitelja v skladu s
predpisom, ki ureja javno naročanje. Vlagatelj mora dovoliti vpogled v
originalno dokumentacijo, če ARSKTRP to zahteva.
(7) Če gre za operacije, katerih predmet so naložbe v
objekte, upravičenec ob vložitvi zadnjega zahtevka za povračilo sredstev
predloži tudi skenogram pravnomočnega uporabnega dovoljenja in projekt
izvedenih del. Upravičenec mora dovoliti vpogled v originalno dokumentacijo, če
ARSKTRP to zahteva.
(8) Če gre za operacije, katerih predmet so naložbe v
opremo ali investicijsko vzdrževanje obstoječega objekta, upravičenec predloži
pravnomočno uporabno dovoljenje za ta objekt.
(9) Upravičenec za vse vrste gradenj in rekonstrukcij
vodi in hrani knjigo obračunskih izmer, ki mora biti pripravljena v skladu z
zakonom, ki ureja graditev objektov. Knjiga obračunskih izmer ni potrebna le,
kadar upravičenec izvaja izključno manjša obrtniška dela, kot so pleskanje,
fasaderska dela itd. Če so obrtniška dela del graditve oziroma rekonstrukcije,
je vodenje in hramba knjige obračunskih izmer obvezna. Knjigo obračunskih izmer
upravičenec hrani na kraju samem ter jo predloži na zahtevo ARSKTRP.
(10) Pri nakupu strojne in transportne opreme, za katero
je obvezno ugotavljanje skladnosti s standardi in predpisi o varnosti strojev,
upravičenec dokument, ki to izkazuje, predloži ob zahtevku, s katerim zahteva
povračilo stroška.
(11) Upravičenec vodi ustrezno ločeno računovodstvo ali
ločeno računovodsko kodo v skladu s slovenskimi računovodskimi standardi in
pravili skrbnega računovodenja ter zagotavlja evidentiranje poslovnih dogodkov,
vezanih na operacijo, v skladu s predpisanim kontnim okvirjem.
(12) Upravičenec, ki je pravna oseba ali samostojni
podjetnik posameznik, za operacije, katerih predmet so naložbe v infrastrukturo
ali druge oblike naložb iz te uredbe, vzpostavi register osnovnih sredstev
oziroma podobno knjigovodsko evidenco, iz katere bodo za predmet operacije
razvidni:
-       
opis predmeta operacije,
-       
lastništvo predmeta operacije,
-       
nabavna vrednost predmeta operacije in
-       
stanje in gibanje predmeta operacije.
(13) Upravičenec vsako finančno, vsebinsko in časovno
spremembo operacije utemelji in obrazloži ter pridobi zanjo soglasje ARSKTRP.
(14) Podrobnejše določbe glede zahtevanih prilog in
dokazil ob vlaganju zahtevka za povračilo sredstev se določijo v javnem
razpisu.
(15) Na podlagi vloženega popolnega in ustreznega zahtevka
za povračilo sredstev in po opravljenem preverjanju iz 112. člena te
uredbe se sredstva izplačajo na transakcijski račun upravičenca.
(16) Upravičenec v skladu z Uredbo 763/2014/EU ter
navodili za informiranje in obveščanje javnosti o operacijah, ki prejemajo
podporo iz OP ESPR 2014–2020, objavljenimi na spletni strani ribiškega sklada,
izpolni zahteve glede označevanja operacij.
111. člen
(časovna dinamika vlaganja zahtevkov za povračilo sredstev)
(1) Upravičenec, razen za ukrep iz VII. poglavje te uredbe,
vlaga zahtevke za povračilo sredstev v skladu s časovno dinamiko, določeno v
odločbi o pravici do sredstev. Zahtevek za povračilo sredstev se odda
najpozneje na datum, določen v odločbi o pravici do sredstev.
(2) Največje število zahtevkov je določeno v javnem
razpisu za vsak posamezen ukrep.
(3) Kadar upravičenec vloži obrazložen zahtevek za
spremembo obveznosti v skladu z zakonom, ki ureja kmetijstvo, lahko ARSKTRP
podaljša rok za vložitev zahtevka za največ 12 mesecev, vendar ne več kot
do datuma zaključka operacije, ki je določen v javnem razpisu.
112. člen
(pristojni organ za preverjanje zahtevkov za povračilo
sredstev)
(1) ARSKTRP izvaja upravna preverjanja pred izplačilom
sredstev za posamezne ukrepe v skladu s točko (a) petega odstavka
125. člena Uredbe 1303/2013/EU.
(2) Služba za kontrolo ARSKTRP je odgovorna za izvajanje
preverjanj operacij na kraju samem pred izplačilom sredstev in preverjanj po
izplačilu sredstev v skladu s točko (b) petega odstavka 125. člena Uredbe
1303/2013/EU.
(3) Ne glede na določbe prejšnjega odstavka tega člena
se pri ukrepu iz VII. poglavja te uredbe ne izvajajo preverjanja na kraju
samem.
(4) Organiziranost ARSKTRP zagotavlja ločeno izvajanje
nalog upravnih preverjanj in preverjanj na kraju samem.
(5) Zahtevek, ki izpolnjuje pogoje iz te uredbe, javnega
razpisa in odločbe o odobritvi sredstev, ARSKTRP odobri in izplača sredstva v
skladu s 132. členom Uredbe 1303/2013/EU na transakcijski račun
upravičenca, ki ga ta sporoči prek spletnega vstopnega mesta na naslovu: http://e-kmetija.gov.si. Če je zahtevku za
povračilo sredstev v celoti ugodeno, se upravičencu zahtevana višina sredstev v
celoti nakaže na transakcijski račun. Če zahtevku ni v celoti ugodeno, ARSKTRP
o zahtevku odloči z odločbo in upravičencu odobreni del sredstev nakaže na
transakcijski račun.
(6) Zahtevek, ki je v nasprotju z zahtevami iz te
uredbe, javnega razpisa ali odločbe o odobritvi sredstev, ARSKTRP z odločbo
zavrne.
(7) Če se pri upravnem preverjanju vlog ali preverjanju
na kraju samem ugotovijo nepravilnosti, ARSKTRP sredstev ne izplača ali jih
izplača delno. Če so bila sredstva že izplačana upravičencu, ARSKTRP izda
odločbo o vračilu dodeljene podpore ali dela podpore. Če upravičenec podpore
ali dela podpore v z odločbo določenem roku ne vrne, ARSKTRP sproži postopek za
izterjavo zneskov dodeljene podpore ali dela podpore.
(8) Preverjanja zahtevkov na kraju samem pred zadnjim
izplačilom sredstev oziroma ob zaključku operacije se izvajajo v najmanj petih
odstotkih vseh odobrenih operacij v tekočem koledarskem letu.
(9) Služba za kontrolo ARSKTRP izvaja naknadna
preverjanja investicijskih dejavnosti v obsegu najmanj enega odstotka
izplačanih vlog, za katere velja še pet-letna oziroma deset-letna obveznost.
5. Obveznosti od
datuma končnega izplačila upravičencu
113. člen
(skupne določbe glede obveznosti upravičenca od datuma
končnega izplačila)
(1) Za operacije, katerih predmet so naložbe v
infrastrukturo ali druge oblike naložb iz te uredbe, se mora podprta operacija
uporabljati v skladu s predmetom podpore ukrepa, za katero so bila sredstva po
tej uredbi dodeljena, še najmanj naslednjih pet let oziroma za ukrep iz II.
poglavja te uredbe še najmanj deset let od datuma končnega izplačila.
(2) Za operacije, katerih predmet so naložbe v
infrastrukturo ali druge oblike naložb iz te uredbe, morajo upravičenci
izpolnjevati pogoje iz 71. člena Uredbe 1303/2013/EU še pet let oziroma za
ukrep iz II. poglavja deset let od datuma končnega izplačila upravičencu.
(3) Upravičenec mora vso dokumentacijo, ki je bila
podlaga za pridobitev sredstev po tej uredbi, hraniti še najmanj pet let
oziroma za ukrep iz II. poglavja te uredbe najmanj deset let od datuma končnega
izplačila. Dokumenti se hranijo v skladu s tretjim odstavkom 140. člena
Uredbe 1303/2013/EU. Dokumenti se hranijo kot izvirniki, kopije izvirnikov ali
na splošno sprejetih nosilcih podatkov.
(4) Upravičenec mora omogočiti dostop do dokumentacije o
operaciji ter preverjanje operacije na kraju samem ARSKTRP, MKGP, revizijskemu
organu, izvajalcu vrednotenja, pooblaščenemu s strani MKGP, ter drugim
nadzornim organom Unije in Republike Slovenije.
(5) V skladu z drugim odstavkom 10. člena Uredbe
508/2014/EU mora upravičenec po vložitvi vloge še naprej izpolnjevati pogoje iz
103. člena te uredbe v celotnem obdobju izvajanja operacije ter pet let od
datuma končnega izplačila.
(6) Upravičenec mora obveznost obveščanja javnosti
izpolnjevati pet let oziroma za ukrep iz II. poglavja te uredbe deset let od
datuma končnega izplačila upravičencu v skladu z navodili za informiranje in
obveščanje javnosti o operacijah, ki prejemajo podporo iz OP ESPR 2014-2020,
objavljenimi na spletni strani ribiškega sklada.
114. člen
(poročilo o uresničevanju obveznosti)
(1) Poročilo o uresničevanju obveznosti se predloži, kot
to določajo tretji odstavek 23. člena, tretji odstavek 36. člena,
četrti odstavek 45. člena, 55. člen, tretji odstavek 76. člena,
tretji odstavek 87. člena in drugi odstavek 98. člena te uredbe. Poročilo
vloži upravičenec.
(2) Podrobnejša navodila glede poročanja o izpolnjenih
obveznostih se objavijo na spletni strani ribškega sklada in ARSKTRP.
6. Neizpolnjevanje obveznosti
115. člen
(izvedba preverjanj izpolnjevanja obveznosti ter sistem
kršitev in sankcij)
(1) Za preverjanje izpolnjevanja vseh obveznosti
upravičenca, določenih v tej uredbi, je odgovorna ARSKTRP.
(2) Preverjanje podatkov o uresničevanju obveznosti za
vse ukrepe te uredbe izvaja ARSKTRP za vsako operacijo. Ob tem ARSKTRP preveri
še izpolnjevanje obveznosti iz prvega odstavka 23., 36., 45., 76. in
87. člena ter 56. in 65. člena te uredbe.
(3) MKGP kot OU preverja pravilnost izvajanja ukrepov iz
te uredbe.
(4) Neizpolnitev ali kršitev obveznosti iz te uredbe se
sankcionira v skladu zakonom, ki ureja kmetijstvo, in določbami te uredbe.
(5) Za kršitve obveznosti, ki zahtevajo vračilo
sredstev, ARSKTRP upravičencu izda odločbo v skladu z zakonom, ki ureja
kmetijstvo.
(6) Upravičenec lahko, v skladu z zakonom, ki ureja
kmetijstvo, po izdaji odločbe o pravici do sredstev in pred potekom roka za
izpolnitev obveznosti, določenega v tej uredbi, javnem razpisu in v odločbi o
pravici do sredstev, pri ARSKTRP vloži obrazloženi zahtevek za spremembo
obveznosti, določenih v odločbi o pravici do sredstev.
(7) Če ARSKTRP ugotovi, da so tudi s spremembo
obveznosti izpolnjene vse obveznosti, določene v tej uredbi in javnem razpisu,
ter je dosežen namen, za katerega je bila upravičencu dodeljena pravica do
sredstev, zahtevku za spremembo ugodi.
116. člen
(kršitve in sankcije za kršitve)
(1) Pri namerni vložitvi napačne vloge ali zahtevka za
povračilo, namerni nepravilnosti v skladu s predpisi Unije in kadar upravičenec
sredstva uporablja v nasprotju z namenom, za katerega so mu bila dodeljena, ali
je sredstva pridobil nezakonito, na podlagi lažnih podatkov ali lažnih izjav,
ARSKTRP zahteva vračilo dodeljenih sredstev v skladu z zakonom, ki ureja
kmetijstvo.
(2) Če MKGP ali ARSKTRP na podlagi uradnih dokumentov, evidenc
inšpekcijskih zapisnikov, ladijskih dnevnikov, evidenc Zavoda za zdravstveno
zavarovanje Slovenije ali Finančne uprave Republike Slovenije ugotovita
nepravilnosti, navedene v vlogi, oziroma neizpolnjevanje pogojev, določenih s
to uredbo, se vloga zavrne.
(3) Če upravičenec zamudi rok za vložitev zahtevka za
povračilo sredstev, ki je določen v odločbi o pravici do sredstev, ni upravičen
do sredstev, določenih v odločbi.
(4) Če upravičenec ne uporablja operacije v skladu s
prvim odstavkom 113. člena te uredbe še najmanj pet let oziroma za ukrep
iz II. poglavja te uredbe deset let od datuma končnega izplačila, mora v
proračun Republike Slovenije vrniti vsa izplačana sredstva.
(5) Če upravičenec v petih letih oziroma za ukrep iz
II. poglavja te uredbe desetih letih od datuma končnega izplačila ne
upošteva določb drugega odstavka 113. člena te uredbe, mora v proračun
Republike Slovenije vrniti vsa izplačana sredstva. Upravičenec se izključi iz
prejemanja podpore v okviru istega ukrepa v koledarskem letu ugotovitve kršitve
in naslednjem koledarskem letu.
(6) V skladu s četrtim odstavkom 71. člena Uredbe
1303/2013/EU se prejšnji odstavek ne uporablja, če proizvodna dejavnost preneha
zaradi stečaja, ki ni posledica goljufij.
(7) Upravičencu, ki ne vodi ločenega knjigovodstva in ne
poroča o izpolnjenih obveznostih za ukrepe iz te uredbe, se določijo sankcije,
in sicer:
-       
po prvi ugotovljeni kršitvi upravičenec prejme opozorilo,
-       
po drugi ugotovljeni kršitvi mora vrniti celotno višino izplačanih
sredstev.
(8) Upravičenec, ki ne hrani dokumentacije v skladu s
tretjim odstavkom 113. člena te uredbe, mora v proračun Republike Slovenije
vrniti izplačana sredstva, in sicer v naslednjih deležih:
-       
po prvi ugotovljeni kršitvi mora vrniti deset odstotkov izplačanih
sredstev,
-       
po drugi ugotovljeni kršitvi mora vrniti 20 odstotkov izplačanih
sredstev,
-       
po tretji ugotovljeni kršitvi mora vrniti razliko med skupno višino
izplačanih sredstev in vrnjenimi sredstvi.
(9) Upravičenec, ki iz neutemeljenega razloga ne omogoči
preverjanj na kraju samem oziroma dostopa do dokumentacije o operaciji iz
četrtega odstavka 113. člena te uredbe, mora v proračun Republike
Slovenije vrniti vsa izplačana sredstva.
(10) Če upravičenec ne označi operacije ali označenosti
ne zagotavlja v času trajanja obveznosti označevanja v skladu s šestim
odstavkom 113. člena te uredbe:
-       
po prvi ugotovljeni kršitvi prejme opozorilo,
-       
po drugi in vsaki nadaljnji ugotovljeni kršitvi mora v proračun
Republike Slovenije vrniti po deset odstotkov skupnih izplačanih sredstev.
117. člen
(višja sila in izjemne okoliščine)
(1) Za doseganje vrednosti kazalnikov za ukrepe iz te
uredbe in za prvo točko prvega odstavka 14. člena te uredbe se priznavajo
primeri višje sile in izjemnih okoliščin.
(2) O višji sili ali izjemnih okoliščinah mora
upravičenec ali njegova pooblaščena oseba ARSKTRP pisno obvestiti in predložiti
ustrezna dokazila v 15 delovnih dneh od dneva, ko je upravičenec oziroma
njegova pooblaščena oseba to zmožna storiti.
(3) O višji sili ali izjemnih okoliščinah odloči ARSKTRP
ter na podlagi prejetih dokazil izda odločbo.
118. člen
(javna objava upravičencev)
Seznam operacij in podatki o upravičencih se objavijo na
spletni strani ribiškega sklada v skladu s prvim odstavkom priloge V Uredbe
508/2014/EU.
119. člen
(spremljanje izvajanja operacij in informacijska podpora)
(1) Podatke o posameznih operacijah v skladu z zahtevami
iz Uredbe 1014/2014/EU, Uredbe 1242/2014/EU, Uredbe 1243/2014/EU, Uredbe
480/2014/EU, Uredbe 215/2014/EU, Uredbe 1232/2014/EU in Uredbe 616/2015/EU
hrani, spremlja in zagotavlja ARSKTRP.
(2) Informacijska podpora za spremljanje podatkov o
operacijah se zagotovi v informacijskem sistemu ARSKTRP z namenom shranjevanja
podatkov o posameznih operacijah, potrebnih za spremljanje, vrednotenje,
finančno upravljanje, preverjanje in revizijo, vključno s podatki o posameznih
udeležencih v operacijah.
(3) Informacijska podpora iz prejšnjega odstavka
zagotavlja vnos vseh potrebnih podatkov za spremljanje operacij in sledljivosti
podatkov v skladu z Uredbo 480/2014/EU, Uredbo 1242/2014/EU in Uredbo
1243/2014/EU.
(4) ARSKTRP zagotavlja OU podatke in vnos v sistem za
računalniško beleženje in shranjevanje podatkov o operacijah za namene
poročanja v skladu s točko (a) prvega odstavka 97. člena in 114. členom Uredbe
508/2014/EU.
120. člen
(hramba dokumentacije)
MKGP in ARSKTRP morata v skladu s 140. členom Uredbe
1303/2013/EU hraniti vso dokumentacijo o dodeljenih nepovratnih sredstvih v
skladu s to uredbo in dokumente iz 141. člena Uredbe 1303/2013/EU.

Uredba o izvajanju ukrepov iz Operativnega
programa za izvajanje Evropskega sklada za pomorstvo in ribištvo v Republiki
Sloveniji za obdobje 2014–2020, ki se izvajajo z javnimi razpisi (Uradni list
RS, št. 14/17) vsebuje naslednjo končno določbo:
»XII. KONČNA DOLOČBA
121. člen
(začetek veljavnosti)
Ta uredba začne veljati naslednji dan po objavi v Uradnem listu
Republike Slovenije.«.

Uredba o spremembah in dopolnitvah Uredbe o
izvajanju ukrepov iz Operativnega programa za izvajanje Evropskega sklada za
pomorstvo in ribištvo v Republiki Sloveniji za obdobje 2014–2020, ki se
izvajajo z javnimi razpisi (Uradni list RS, št. 16/18) vsebuje naslednjo prehodno in
končno določbo:
»PREHODNA IN KONČNA DOLOČBA
36. člen
(končanje postopkov)
Postopki, začeti na podlagi Uredbe o izvajanju ukrepov iz
Operativnega programa za izvajanje Evropskega sklada za pomorstvo in ribištvo v
Republiki Sloveniji za obdobje 2014–2020, ki se izvajajo z javnimi razpisi
(Uradni list RS, št. 14/17), se končajo v skladu z Uredbo o izvajanju ukrepov
iz Operativnega programa za izvajanje Evropskega sklada za pomorstvo in
ribištvo v Republiki Sloveniji za obdobje 2014–2020, ki se izvajajo z javnimi
razpisi (Uradni list RS, št. 14/17).
37. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.

Uredba o spremembah in dopolnitvah Uredbe o
izvajanju ukrepov iz Operativnega programa za izvajanje Evropskega sklada za
pomorstvo in ribištvo v Republiki Sloveniji za obdobje 2014–2020, ki se
izvajajo z javnimi razpisi (Uradni list RS, št. 80/18) vsebuje naslednjo prehodno in
končno določbo:
»PREHODNA IN KONČNA DOLOČBA
40. člen
(končanje postopkov)
Postopki, začeti na podlagi Uredbe o izvajanju ukrepov iz
Operativnega programa za izvajanje Evropskega sklada za pomorstvo in ribištvo v
Republiki Sloveniji za obdobje 2014–2020, ki se izvajajo z javnimi razpisi
(Uradni list RS, št. 14/17 in 16/18), se končajo v skladu z Uredbo o izvajanju
ukrepov iz Operativnega programa za izvajanje Evropskega sklada za pomorstvo in
ribištvo v Republiki Sloveniji za obdobje 2014–2020, ki se izvajajo z javnimi
razpisi (Uradni list RS, št. 14/17 in 16/18).
41. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.

Uredba o spremembah Uredbe o izvajanju ukrepov
iz Operativnega programa za izvajanje Evropskega sklada za pomorstvo in
ribištvo v Republiki Sloveniji za obdobje 2014–2020, ki se izvajajo z javnimi
razpisi (Uradni list RS, št. 78/19) vsebuje naslednjo končno določbo:
»KONČNA DOLOČBA
4. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.

Uredba o spremembah in dopolnitvah Uredbe o
izvajanju ukrepov iz Operativnega programa za izvajanje Evropskega sklada za
pomorstvo in ribištvo v Republiki Sloveniji za obdobje 2014–2020, ki se
izvajajo z javnimi razpisi (Uradni list RS, št. 41/21) vsebuje naslednje prehodne in
končno določbo:
»PREHODNE IN KONČNA DOLOČBA
26. člen
(končanje postopkov)
(1) Postopki, začeti na podlagi Uredbe o izvajanju ukrepov iz
Operativnega programa za izvajanje Evropskega sklada za pomorstvo in ribištvo v
Republiki Sloveniji za obdobje 2014–2020, ki se izvajajo z javnimi razpisi
(Uradni list RS, št. 14/17, 16/18, 80/18 in 78/19), se končajo v skladu z
Uredbo o izvajanju ukrepov iz Operativnega programa za izvajanje Evropskega
sklada za pomorstvo in ribištvo v Republiki Sloveniji za obdobje 2014–2020, ki
se izvajajo z javnimi razpisi (Uradni list RS, št. 14/17, 16/18, 80/18 in
78/19).
(2) Ne glede na določbe 36. člena Uredbe o spremembah in
dopolnitvah Uredbe o izvajanju ukrepov iz Operativnega programa za izvajanje
Evropskega sklada za pomorstvo in ribištvo v Republiki Sloveniji za obdobje
2014–2020, ki se izvajajo z javnimi razpisi (Uradni list RS, št. 16/18), morajo
upravičenci, ki so pridobili sredstva na 1. javnem razpisu za ukrep produktivne
naložbe v klasično akvakulturo (Uradni list RS, št. 29/17), 2. javnem razpisu
za ukrep produktivne naložbe v klasično akvakulturo (Uradni list RS, št. 58/17)
ali 3. javnem razpisu za ukrep produktivne naložbe v klasično akvakulturo
(Uradni list RS, št. 9/18), v tretjem koledarskem letu po dnevu zadnjega
izplačila sredstev izpolnjevati pogoje iz 3. točke drugega odstavka 76. člena Uredbe
o izvajanju ukrepov iz Operativnega programa za izvajanje Evropskega sklada za
pomorstvo in ribištvo v Republiki Sloveniji za obdobje 2014–2020, ki se
izvajajo z javnimi razpisi (Uradni list RS, št. 14/17, 16/18, 80/18 in 78/19).
(3) Ne glede na določbe 40. člena Uredbe o spremembah in
dopolnitvah Uredbe o izvajanju ukrepov iz Operativnega programa za izvajanje
Evropskega sklada za pomorstvo in ribištvo v Republiki Sloveniji za obdobje
2014–2020, ki se izvajajo z javnimi razpisi (Uradni list RS, št. 80/18), morajo
upravičenci, ki so pridobili sredstva na 4. javnem razpisu za ukrep produktivne
naložbe v klasično akvakulturo (Uradni list RS, št. 31/18), v tretjem
koledarskem letu po dnevu zadnjega izplačila sredstev izpolnjevati pogoje iz 3.
točke drugega odstavka 76. člena Uredbe o izvajanju ukrepov iz Operativnega
programa za izvajanje Evropskega sklada za pomorstvo in ribištvo v Republiki
Sloveniji za obdobje 2014–2020, ki se izvajajo z javnimi razpisi (Uradni list
RS, št. 14/17, 16/18, 80/18 in 78/19).
27. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.

Uredba o spremembah in dopolnitvi Uredbe o
izvajanju ukrepov iz Operativnega programa za izvajanje Evropskega sklada za
pomorstvo in ribištvo v Republiki Sloveniji za obdobje 2014–2020, ki se
izvajajo z javnimi razpisi (Uradni list RS, št. 140/21) vsebuje naslednje prehodne in
končno določbo:
»PREHODNE IN KONČNA DOLOČBA
5. člen
(končanje postopkov)
(1) Postopki, začeti na podlagi Uredbe o izvajanju ukrepov iz
Operativnega programa za izvajanje Evropskega sklada za pomorstvo in ribištvo v
Republiki Sloveniji za obdobje 2014–2020, ki se izvajajo z javnimi razpisi (Uradni
list RS, št. 14/17, 16/18, 80/18, 78/19 in 41/21) se končajo v skladu z Uredbo
o izvajanju ukrepov iz Operativnega programa za izvajanje Evropskega sklada za
pomorstvo in ribištvo v Republiki Sloveniji za obdobje 2014–2020, ki se
izvajajo z javnimi razpisi (Uradni list RS, št. 14/17, 16/18, 80/18, 78/19 in
41/21).
(2) Ne glede na določbe 36. člena Uredbe o spremembah in
dopolnitvah Uredbe o izvajanju ukrepov iz Operativnega programa za izvajanje
Evropskega sklada za pomorstvo in ribištvo v Republiki Sloveniji za obdobje
2014–2020, ki se izvajajo z javnimi razpisi (Uradni list RS, št. 16/18) morajo
upravičenci, ki so pridobili sredstva v prvem javnem razpisu za ukrep
»Produktivne naložbe v okoljsko akvakulturo« (Uradni list RS, št. 35/17) ter
prvem javnem razpisu za ukrep »Predelava ribiških proizvodov in proizvodov iz
akvakulture« (Uradni list RS, št. 35/17), v drugem javnem razpisu za ukrep
»Produktivne naložbe v okoljsko akvakulturo« (Uradni list RS, št. 58/17) ter
drugem javnem razpisu za ukrep »Predelava ribiških proizvodov in proizvodov iz
akvakulture« (Uradni list RS, št. 58/17) ali v tretjem javnem razpisu za ukrep
»Produktivne naložbe v okoljsko akvakulturo« (Uradni list RS, št. 9/18) ter
tretjem javnem razpisu za ukrep »Predelava ribiških proizvodov in proizvodov iz
akvakulture« (Uradni list RS, št. 9/18), v drugem oziroma tretjem koledarskem
letu po dnevu zadnjega izplačila sredstev izpolnjevati pogoje iz drugega
odstavka 87. člena oziroma prvega odstavka 98. člena Uredbe o izvajanju ukrepov
iz Operativnega programa za izvajanje Evropskega sklada za pomorstvo in
ribištvo v Republiki Sloveniji za obdobje 2014–2020, ki se izvajajo z javnimi
razpisi (Uradni list RS, št. 14/17, 16/18, 80/18, 78/19 in 41/21).
(3) Ne glede na določbe 40. člena Uredbe o spremembah in
dopolnitvah Uredbe o izvajanju ukrepov iz Operativnega programa za izvajanje
Evropskega sklada za pomorstvo in ribištvo v Republiki Sloveniji za obdobje
2014–2020, ki se izvajajo z javnimi razpisi (Uradni list RS, št. 80/18) morajo
upravičenci, ki so pridobili sredstva v četrtem javnem razpisu za ukrep
»Produktivne naložbe v okoljsko akvakulturo« (Uradni list RS, št. 31/18) ter
četrtem javnem razpisu za ukrep »Predelava ribiških proizvodov in proizvodov iz
akvakulture« (Uradni list RS, št. 31/18), v drugem oziroma tretjem koledarskem
letu po dnevu zadnjega izplačila sredstev izpolnjevati pogoje iz drugega
odstavka 87. člena oziroma prvega odstavka 98. člena Uredbe o izvajanju ukrepov
iz Operativnega programa za izvajanje Evropskega sklada za pomorstvo in
ribištvo v Republiki Sloveniji za obdobje 2014–2020, ki se izvajajo z javnimi
razpisi (Uradni list RS, št. 14/17, 16/18, 80/18, 78/19 in 41/21).
6. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.

Uredba o spremembah Uredbe o izvajanju ukrepov
iz Operativnega programa za izvajanje Evropskega sklada za pomorstvo in
ribištvo v Republiki Sloveniji za obdobje 2014–2020, ki se izvajajo z javnimi
razpisi (Uradni list RS, št. 49/22) vsebuje naslednjo prehodno in
končno določbo:
»PREHODNA IN KONČNA DOLOČBA
4. člen
(končanje postopkov)
Postopki, začeti na podlagi Uredbe o izvajanju ukrepov iz
Operativnega programa za izvajanje Evropskega sklada za pomorstvo in ribištvo v
Republiki Sloveniji za obdobje 2014–2020, ki se izvajajo z javnimi razpisi
(Uradni list RS, št. 14/17, 16/18, 80/18, 78/19, 41/21 in 140/21), se končajo v
skladu z Uredbo o izvajanju ukrepov iz Operativnega programa za izvajanje
Evropskega sklada za pomorstvo in ribištvo v Republiki Sloveniji za obdobje
2014–2020, ki se izvajajo z javnimi razpisi (Uradni list RS, št. 14/17, 16/18,
80/18, 78/19, 41/21 in 140/21).
5. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.