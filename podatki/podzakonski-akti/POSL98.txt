I. SPLOŠNE DOLOČBE
1. člen
(vsebina poslovnika)
Ta poslovnik ureja organizacijo in
poslovanje Komisije za preprečevanje korupcije Republike Slovenije kot
samostojnega in neodvisnega državnega organa in podrobneje določa postopke, s
katerimi komisija uresničuje svoje zakonske naloge na področjih preprečevanja
in omejevanja korupcije, nasprotja interesov, krepitve integritete in
transparentnosti javnega sektorja ter pravne države.
2. člen
(pomen izrazov)
(1) Izrazi v tem poslovniku, zapisani
v moški slovnični obliki, kot so predsednik, namestnik, tajnik, pooblaščenec,
uslužbenec in drugi imajo nevtralen pomen in se uporabljajo za oba spola.
(2) Izrazi, uporabljeni v tem
poslovniku, imajo naslednji pomen:
-      
»komisija« je Komisija za preprečevanje korupcije kot samostojen in
neodvisen državni organ Republike Slovenije, ustanovljen na podlagi Zakona o
integriteti in preprečevanju korupcije,
-      
»predsednik« je predsednik komisije, ki zastopa in vodi komisijo,
organizira njeno delo in ima v skladu z zakonom vse pristojnosti in
odgovornosti predstojnika državnega organa,
-      
»namestnik« je prvi ali drugi namestnik predsednika,
-      
»senat komisije« je kolegijski organ,
sestavljen iz predsednika in dveh namestnikov ali iz predsednika in enega
namestnika ali iz dveh namestnikov, ki na sejah odloča o izdaji mnenj, stališč,
pojasnil, ugotovitev, priporočil, opozoril in drugih odločitev iz pristojnosti
komisije po zakonu in tem poslovniku,
-      
»predsedujoči« je predsednik ali namestnik, ki skladno s tem poslovnikom
skliče in vodi posamezno sejo senata komisije,
-      
»pomočnik predsednika« je javni uslužbenec komisije, med drugim
odgovoren za pomoč predsedniku in senatu komisije pri oblikovanju strateških
rešitev in politik na področju razvoja protikorupcijske doktrine, integritete
ter etike delovanja javnega sektorja, ter za koordinacijo dela na področju
izvajanja sistemskih nadzorov komisije,
-      
»nosilec zadeve« je javni uslužbenec komisije, ki mu je posamezna zadeva
dodeljena v obravnavo, nadzor ali preiskavo,
-      
»poročevalec« je član senata komisije, ki je s sklepom predsednika ali
senata komisije določen za podrobnejše spremljanje reševanja posamezne zadeve
izven sej senata komisije ter za usmerjanje in pomoč nosilcu zadeve,
-      
»SNAP« je notranje organizacijska enota komisije – Služba za nadzor in
preiskave,
-      
»CIP« je notranje organizacijska enota komisije – Center za integriteto
in preventivo,
-      
»vodja SNAP« je javni uslužbenec komisije, odgovoren za vodenje,
koordiniranje, načrtovanje, organiziranje, usmerjanje in nadzorovanje dela na
področju nadzora, preiskav in zaščite prijaviteljev v okviru pristojnosti
komisije ter za koordiniranje operativnega sodelovanja z organi odkrivanja in
pregona ter drugimi nadzornimi in regulatornimi državnimi organi,
-      
»tajnik senata komisije« je javni uslužbenec komisije, imenovan s
sklepom predsednika, ki je odgovoren za organiziranje in nemoten potek sej
senata komisije, pri čemer skrbi zlasti za sklice sej, dnevni red, gradiva za
obravnavo na seji in zapisnik, za ustrezno seznanjanje notranje javnosti o delu
senata komisije in o njegovih odločitvah ter za objavljanje sklicev sej in
zapisnikov sej na spletnih straneh komisije.
3. člen
(sedež in pečat komisije)
(1) Sedež komisije je v Ljubljani.
(2) Komisija ima pečat okrogle oblike,
ki ima v sredini grb Republike Slovenije, okrog njega pa napis »Republika
Slovenija, Komisija za preprečevanje korupcije«.
4. člen
(identifikacijska kartica pooblaščenih
oseb komisije)
(1) Članom senata in uslužbencem
komisije, ki opravljajo nadzorne in preiskovalne naloge v povezavi z
uresničevanjem in kršitvami ZIntPK, komisija izda identifikacijsko kartico, s
katero lahko izkazujejo pooblaščenost in istovetnost pri opravljanju nalog po
ZIntPK, zlasti v zvezi z vpogledom in pridobivanjem podatkov ter dokumentov in
v zvezi z zbiranjem informacij iz pristojnosti komisije.
(2) Identifikacijska kartica vsebuje
logotip Komisije za preprečevanje korupcije z grbom Republike Slovenije,
fotografijo imetnika, datum izdaje izkaznice, registrsko številko, varnostno črtno
kodo, ime in priimek imetnika ter podpis predsednika.
(3) Identifikacijska kartica je last
komisije, izdana je določenemu imetniku in ni prenosljiva. Kartice izdaja in
podpisuje predsednik. Seznam izdanih in veljavnih kartic vodi tajnik senata
komisije.
II. ORGANIZACIJA IN NAČIN DELA KOMISIJE
1. Organi komisije in njihove
pristojnosti
5. člen
(predsednik)
Predsednik zastopa in vodi komisijo,
organizira njeno delo in ima v skladu z zakonom vse pristojnosti in
odgovornosti predstojnika državnega organa, med drugim:
-      
sklicuje in vodi seje senata komisije,
-      
usmerja delo komisije kot državnega organa ter nadzira izvrševanje
njenih politik na posameznem področju dela,
-      
sklicuje in vodi strokovne kolegije komisije,
-      
določa politiko sodelovanja z drugimi državnimi organi in organizacijami
ter politiko mednarodnega sodelovanja s podobnimi organi in organizacijami,
-      
podpisuje memorandume, sporazume, dogovore ali druge akte o sodelovanju
z domačimi ali tujimi državnimi organi, nevladnimi organizacijami ali drugimi
subjekti skladno z zakonom,
-      
odloča o ukrepih, povezanih z zaščito prijaviteljev in o predlogu
pristojni Komisiji za zaščito ogroženih oseb, za vključitev zaščitenega
prijavitelja oziroma njegovih družinskih članov v program zaščite po zakonu, ki
ureja zaščito prič,
-      
v zadevah, ki jih obravnava komisija, daje predlog državnemu tožilstvu
ali pristojnemu organu s področja preprečevanja pranja denarja, davkov ali
finančnega nadzora, da ti v okviru svojih pristojnosti ukrenejo vse potrebno za
začasno zaustavitev transakcij ali zavarovanja denarja in premoženja z namenom
odvzema protipravno pridobljene premoženjske koristi oziroma denarja in
premoženja nezakonitega izvora,
-      
v imenu komisije predlaga državnemu zboru ali državnemu svetu udeležbo
na posameznih sejah njihovih delovnih teles s strani predstavnikov komisije,
-      
v imenu komisije predlaga vladi ali posameznim ministrstvom vključitev v
posamezne delovne skupine, za pripravo zakonskih ali podzakonskih predpisov,
-      
podpisuje mnenja glede posameznih določb predlogov zakonov in
podzakonskih aktov,
-      
sprejema letni finančni načrt komisije in odloča o finančni politiki ter
porabi sredstev v skladu z letnim finančnim načrtom,
-      
sprejema kadrovski načrt komisije,
-      
predlaga senatu komisije sprejem letnega poročila o delu komisije,
-      
predlaga senatu komisije sprejem akta o notranji organizaciji in
sistemizaciji delovnih mest komisije ali njegovih sprememb,
-      
sprejema interne akte komisije, razen tistih, ki jih po tem poslovniku
sprejema senat komisije,
-      
skrbi za izvajanje tega poslovnika in senatu komisije predlaga sprejem
njegovih sprememb in dopolnitev in
-      
opravlja druge naloge predstojnika državnega organa na podlagi zakonov
in tega poslovnika.
6. člen
(namestnika)
(1) Prvi in drugi namestnik
predsednika sodelujeta in odločata v senatu komisije, na podlagi pooblastila
predsednika organizirata in vodita delo na posameznih področjih iz pristojnosti
komisije ter opravljata druge naloge po pooblastilu ali odredbi predsednika v
skladu z zakoni in tem poslovnikom.
(2) Predsednik s sklepom izmed
namestnikov določi prvega in drugega namestnika.
(3) V času odsotnosti ali zadržanosti
predsednika le tega nadomešča prvi namestnik, v primeru zadržanosti ali
odsotnosti predsednika in prvega namestnika pa drugi namestnik.
(4) Namestnika imata v času
nadomeščanja enake pravice in dolžnosti kot predsednik, če ni z zakonom ali s
tem poslovnikom drugače določeno.
7. člen
(senat komisije)
(1) Člani senata komisije pri
odločanju niso vezani na nobene usmeritve ali napotke in odločajo po svoji
vesti, skladno z ustavo in zakonom.
(2) Senat komisije o vprašanjih iz
svoje pristojnosti odloča na rednih sejah. O posameznem vprašanju lahko odloča
tudi na dopisni seji skladno s tem poslovnikom.
(3) Senat komisije je sklepčen, če sta
na seji senata komisije prisotna vsaj dva člana senata. Kadar senat komisije
zaseda v polni sestavi, odločitve sprejema z večino glasov navzočih članov, v
primeru, ko zaseda v sestavi dveh članov, odločitve sprejema soglasno.
(4) Senat komisije odloča:
-      
o upravnih zadevah iz drugega odstavka 34. člena tega poslovnika,
-      
o sprejemu sistemskega načelnega
mnenja, načelnega mnenja in ugotovitev o konkretnem primeru ter o sprejemu
drugih stališč, priporočil, opozoril ali pojasnil, povezanih z ugotavljanjem
koruptivnih ravnanj po ZIntPK ter posamičnih ali sistemskih korupcijskih
tveganj, z uveljavljanjem predpisov o nasprotju interesov, z uporabo protikorupcijske
klavzule, z omejitvami poslovanja, sprejemanjem daril, lobiranjem, krepitvijo
etike in integritete ter z drugimi nalogami in pristojnostmi komisije,
-      
o sprejemu sistemskih pojasnil o posameznih institutih, ki jih ureja
ZIntPK,
-      
o izdaji sklepa za izvedbo ukrepov in metod po ZIntPK v obliki
sistemskega ali tematskega nadzora v subjektih javnega sektorja in o sprejemu
poročila o nadzoru,
-      
o prijavah neetičnega oziroma nezakonitega ravnanja, in sicer senat
komisije na podlagi ocene dejanskega stanja po potrebi izda ustrezna navodila
za ravnanje in ukrene, kar je potrebno, da se preprečijo nezakonite ali
neetične zahteve ter nastanek škodljivih posledic,
-      
o nudenju pomoči dobrovernemu prijavitelju pri ugotavljanju vzročne
zveze med škodljivimi posledicami in povračilnimi ukrepi,
-      
o izdaji opozorila funkcionarju o
nezdružljivosti opravljanja pridobitne dejavnosti z njegovo funkcijo in o
nezdružljivosti njegove funkcije s članstvom in dejavnostjo v organih pravnih
oseb,
-      
o uvedbi postopka ocene nezdružljivosti funkcije z opravljanjem
pridobitne dejavnosti,
-      
o obstoju nasprotja interesov pri uradnih ravnanjih uradnih oseb, ki
nimajo predstojnika,
-      
o sprejemu poziva za pričetek postopka za uveljavljanje ničnosti pogodb,
sklenjenih v nasprotju z določbami ZIntPK o omejitvah poslovanja,
protikorupcijski klavzuli in dolžnosti razkritja, ter drugih ukrepih v zvezi s
tem,
-      
o sprejemu in spremembah smernic za izdelavo načrtov integritete,
-      
o vlogah za izdelavo načrtov integritete za pravne osebe, ki niso
zavezanci po ZIntPK,
-      
o sprejemu izhodišč za kodekse ravnanja,
-      
o izdaji soglasja k načrtom aktivnosti za uresničevanje resolucije, ki
ureja preprečevanje korupcije v Republiki Sloveniji,
-      
o sprejemu poročila o izvajanju
resolucije, ki ureja preprečevanje korupcije v Republiki Sloveniji, in mnenja
o spremembah in dopolnitvah resolucije, s katerim seznani državni zbor,
-      
o pobudah državnemu zboru in vladi za ureditev določenega področja s
sprejetjem zakona ali drugega predpisa,
-      
o splošnih usmeritvah kaznovalne politike komisije na področju prekrškov
iz njene pristojnosti,
-      
o kriterijih izbora zavezancev za redno obdobno preverjanje prijav
premoženjskega stanja, ki zagotavlja, da so podatki pregledani in preverjeni za
vsakega zavezanca najkasneje v enem letu po prvi prijavi in najkasneje v enem
letu po prenehanju funkcije oziroma dela,
-      
o sprejemu letnega načrta dela komisije,
-      
o investicijah komisije v vrednosti več kot 20.000 eurov brez DDV,
-      
o sklenitvi memorandumov, sporazumov, dogovorov ali drugih aktov o
sodelovanju z domačimi ali tujimi državnimi organi, nevladnimi organizacijami
ali drugimi subjekti skladno z zakonom,
-      
o sprejemu predloga cenika za opravljanje lastne dejavnosti in načinu
njegove javne objave,
-      
o sprejemu akta o notranji
organizaciji in sistemizaciji delovnih mest v komisiji ter spremembah ali
dopolnitvah tega akta,
-      
o sprejemu internih aktov iz pristojnosti organizacije dela in vodenja
komisije, če odločanje na senatu komisije predlaga predsednik in
-      
o sprejemu poslovnika komisije ali njegovih sprememb ali dopolnitev,
-      
o sprejemu letnega poročila komisije in
-      
o drugih zadevah po zakonu in tem poslovniku.
(5) Skladno z ZIntPK in tem
poslovnikom senat komisije opravlja tudi razgovore z vabljenimi osebami in
odloča o kategorizaciji reševanja posamičnih zadev skladno z merili in postopki
za določanje vrstnega reda obravnave zadev, določenih s tem poslovnikom.
(6) V zadevah, ki niso predmet
obravnave senata komisije, samostojno odloča predsednik komisije kot
predstojnik organa ali eden od namestnikov na podlagi njegovega pooblastila.
2. Notranja organizacija
8. člen
(notranja organizacija)
(1) Notranje organizacijske enote
komisije so:
-      
Urad komisije,
-      
Služba za nadzor in preiskave (SNAP) in
-      
Center za integriteto in preventivo (CIP).
(2) Urad komisije opravlja zlasti naloge
glavne pisarne, naloge administrativne, kadrovske, logistične, finančne,
analitične in informacijske podpore komisiji, skrbi za pripravo in usklajevanje
normativnih podlag iz pristojnosti organizacije dela in vodenja komisije, za
odnose z javnostmi, komuniciranje preko spletnih vsebin in usklajuje mednarodno
sodelovanje komisije.
(3) SNAP vodi postopke ugotavljanja
dejanskega stanja v povezavi s sumom korupcije, zahtevami neetičnega oziroma
nezakonitega ravnanja, izvaja nadzorne naloge v zvezi s kršitvijo predpisov o
nasprotju interesov, omejitvi poslovanja ali lobiranju, nadzorne naloge s
področja nezdružljivosti funkcije z opravljanjem pridobitne dejavnosti,
nezdružljivosti funkcije s članstvom in dejavnostmi v organih pravnih oseb,
prepovedi oziroma omejitev sprejemanja daril, nadzor nad premoženjskim stanjem,
postopke zaradi ocene in odprave posamičnih ali sistemskih korupcijskih tveganj
ali kršitve etike in integritete javnega sektorja, naloge v zvezi z zaščito
prijaviteljev ter opravlja naloge operativnega sodelovanja z organi odkrivanja
in pregona ter drugimi nadzornimi in regulatornimi organi.
(4) CIP opravlja zlasti naloge
preventive, koordinacije in izobraževanja na področju načrtov integritete,
lobiranja ter identifikacije in odpravljanja tveganj za korupcijo v javnem in
zasebnem sektorju, spremlja uresničevanje obveznosti, ki izhajajo iz
resolucije, ki ureja preprečevanje korupcije v Republiki Sloveniji, ter
obveznosti iz mednarodnih aktov s področja preprečevanja in omejevanja
korupcije, ter sodeluje z znanstvenimi, strokovnimi, medijskimi in neprofitnimi
organizacijami zasebnega sektorja s področja preprečevanja in omejevanja
korupcije. Hkrati opravlja svetovalne in nadzorne naloge s področja
protikorupcijske klavzule, dolžnosti razkritja, akcijskega načrta ter načrtov
integritete.
(5) Pooblaščene uradne osebe komisije
kot prekrškovnega organa vodijo in odločajo v postopkih o prekrških iz svojega
delovnega področja.
(6) Notranja organizacija komisije je
podrobneje urejena z aktom o notranji organizaciji in sistemizaciji delovnih
mest.
9. člen
(strokovni kolegij komisije)
(1) Za obravnavanje posameznih
strokovnih in organizacijskih vprašanj, ki se nanašajo na delo in organizacijo
komisije, predsednik s sklepom imenuje stalne člane strokovnega kolegija.
Predsednik s sklepom imenuje tajnika strokovnega kolegija, ki skrbi za vodenje
evidence sprejetih in realiziranih sklepov na kolegiju.
(2) Seje strokovnega kolegija sklicuje
ter vodi predsednik ali namestnik predsednika. Na sejah se obravnavajo vprašanja
in okoliščine, povezane z delom in organizacijo komisije, predstavijo
zahtevnejša pravna in dejanska vprašanja iz posameznega delovnega področja,
skrbi za poenotenje prakse komisije ter obravnavajo druge zadeve na predlog
uslužbencev komisije.
(3) Seje strokovnega kolegija se na
vabilo predsednika ali namestnika lahko udeležijo tudi drugi uslužbenci
komisije, ki niso stalni člani.
(4) Za redno spremljanje posameznih
strokovnih področij se lahko po sklepu predsednika oblikujejo dodatni strokovni
kolegiji (npr. za področje vodenja prekrškovnih postopkov).
3. Upravljanje z dokumentarnim
gradivom, poslovni čas in
uradne ure
10. člen
(upravljanje z dokumentarnim gradivom)
(1) Komisija način upravljanja z
dokumentarnim gradivom in upravljanja z gradivom, ki vsebuje tajne podatke po
zakonu, ki ureja tajne podatke, osebne podatke po zakonu, ki ureja varstvo
osebnih podatkov, poslovne skrivnosti in druge varovane podatke, podrobneje
ureja z internimi akti.
(2) V komisiji je organizirana glavna
pisarna oziroma je zaposlena oseba, pooblaščena za upravljanje z dokumentarnim
gradivom, usklajevanje dela in ravnanje z dokumentarnim gradivom ter za druge
naloge, določene s sklepom predsednika ali z internimi akti komisije.
(3) Komisija z zunanjimi subjekti
praviloma posluje v elektronski obliki (e-pošta), pri čemer se pri poslovanju s
tajnimi in drugimi varovanimi podatki upoštevajo veljavni predpisi in interni
akti komisije, ki urejajo poslovanje s tajnimi in drugimi varovanimi podatki.
11. člen
(poslovni dnevi in poslovni čas)
(1) Komisija posluje pet dni v tednu,
in sicer v ponedeljek, torek, sredo, četrtek in petek.
(2) Poslovni čas je čas poslovanja
komisije z državnimi organi, organi lokalnih skupnosti, organizacijami javnega
sektorja, osebami z javnimi pooblastili, institucijami civilne družbe, medijev
in drugimi organi ter organizacijami.
(3) Poslovni čas se začne ob 9. uri in
konča ob 15. uri, razen v petek, ko se poslovni čas konča ob 14. uri.
(4) V primerih povezanih z nadzornimi
in preiskovalnimi postopki, zaščito prijaviteljev in sodelovanjem z organi
odkrivanja, pregona in nadzora komisija posluje tudi izven poslovnih dni in
poslovnega časa.
12. člen
(uradne ure)
Uradne ure in telefonske številke, prek
katerih se zagotavlja poslovanje po telefonu, za posamezna področja dela,
določi predsednik s sklepom, ki se ga objavi na spletnih straneh komisije.
4. Javnost dela komisije in odnosi z
javnostmi
13. člen
(obveščanje javnosti o delu komisije)
(1) Komisija posveča posebno pozornost
rednemu, celovitemu in objektivnemu obveščanju splošne in strokovne javnosti o
svojem delu, pri čemer mora ob interesu javnosti upoštevati tudi varovanje
integritete organa, interese postopkov pred komisijo in pred drugimi
pristojnimi organi, zaščito prijaviteljev ter dostojanstvo in pravice oseb v
postopkih komisije.
(2) Komisija komunicira z javnostmi z
objavami na svojih spletnih straneh, s sporočili za javnost in odgovori
medijem, novinarskimi konferencami in drugimi dogodki za posamezne javnosti,
sestanki s predstavniki medijev, z udeležbami na javnih in strokovnih srečanjih
in s posebnimi publikacijami.
(3) Komisija javno objavlja mnenja,
stališča, priporočila, ugotovitve in druge odločitve s področja krepitve
delovanja pravne države, integritete in transparentnosti, preprečevanja in omejevanja
korupcije ter nasprotja interesov. Skladno z zakonom in tem poslovnikom
komisija na svojih spletnih straneh objavlja tudi sklice sej senata komisije in
njegove zapisnike.
(4) Komisija vsako leto na svojih
spletnih straneh objavi letno poročilo o svojem delu in ga na primeren način
dodatno predstavi javnosti.
14. člen
(predstavljanje komisije v javnosti ter
izražanje mnenj in stališč)
(1) Komisijo v javnosti predstavlja
predsednik, po dogovoru oziroma pooblastilu predsednika pa tudi prvi ali drugi
namestnik ali drugi uslužbenci komisije. V odsotnosti predsednika komisijo v
javnosti predstavlja prvi ali drugi namestnik, uslužbenci komisije pa po
dogovoru oziroma pooblastilu namestnika.
(2) Za organizacijo in koordinacijo
dela na področju obveščanja in sodelovanja z javnostmi na komisiji skrbi
pooblaščenec za odnose z javnostmi oziroma oseba, ki ga nadomešča.
(3) Člani senata komisije in
uslužbenci komisije, ki izražajo mnenja in stališča v imenu komisije, morajo v
javnih izjavah in pri svojih nastopih izražati, zastopati in predstavljati
stališča in politiko komisije.
(4) Če posamezen član senata komisije
ali uslužbenec komisije v javnosti nastopa v lastnem imenu oziroma piše in
objavlja z delovnega področja komisije, mora o tem predhodno obvestiti predsednika
ter v izjavah in prispevkih na primeren način opozoriti, da gre za njegova
lastna stališča, ki niso nujno stališča komisije.
15. člen
(omejitev obveščanja javnosti v interesu
postopka in zaščite
prijaviteljev)
(1) Člani senata komisije in uslužbenci
komisije morajo posebej paziti, da s podajanjem informacij splošni in strokovni
javnosti ter medijem ne omogočijo razkritja identitete prijavitelja in ne
ogrozijo interesa postopkov komisije ter interesov predkazenskega, kazenskega
in postopkov iz pristojnosti drugih organov.
(2) O vsebini obvestila javnosti v
povezavi s konkretnim primerom, ki ga obravnava komisija, se pooblaščenec za
odnose z javnostmi predhodno posvetuje z vodjo SNAP, poročevalcem ali nosilcem
zadeve.
(3) Komisija javnosti brez soglasja
dobrovernega prijavitelja, ne razkriva niti ne potrjuje njegove identitete.
5. Sodelovanje z drugimi nadzornimi
organi ter organi odkrivanja
in pregona
16. člen
(splošna določba)
(1) Sodelovanje z državnimi nadzornimi
organi ter organi odkrivanja in pregona kaznivih dejanj poteka v skladu z
ustavo, zakoni in podzakonskimi predpisi. Posebne oblike sodelovanja (na primer
izmenjava podatkov, informacij in dokumentov, dostopanje do zbirk osebnih in
drugih podatkov, skupna usposabljanja in izpopolnjevanja, obdobni sestanki in
podobno) se lahko opredelijo s sporazumi ali drugimi oblikami urejanja
sodelovanja med državnimi organi ter drugimi subjekti javnega in zasebnega
sektorja.
(2) Sodelovanje z nadzornimi organi
ter organi odkrivanja in pregona kaznivih dejanj drugih držav ali mednarodnih
organizacij, poteka v skladu z notranjim pravom Republike Slovenije,
mednarodnimi standardi in mednarodnimi pogodbami. Posebne oblike sodelovanja se
lahko opredeli s sporazumi in drugimi oblikami urejanja sodelovanja med državnimi
organi oziroma drugimi subjekti javnega in zasebnega sektorja iz različnih
držav.
17. člen
(operativno sodelovanje z drugimi
nadzornimi organi)
(1) Poleg odstopov prijav v pristojno
reševanje na podlagi 43. člena tega poslovnika, komisija v okviru operativnega
sodelovanja glede postopkov ugotavljanja koruptivnih ravnanj in drugih kršitev
ZIntPK organe pregona in odkrivanja kaznivih dejanj, inšpekcijske, regulatorne
in druge nadzorne ter upravne organe sproti obvešča in seznanja z informacijami
ter jim posreduje predloge, obvestila, pobude oziroma priporočila za izvedbo
ukrepov in postopkov iz njihove pristojnosti, vključno z zadevami upravljanja
in poslovodenja, s katerimi se lahko povečajo učinkovitost, kakovost,
pravočasnost in preglednost opravljanja njihovih nalog in delovanja, s ciljem
krepitve delovanja pravne države in odpravljanja ter preprečevanja in
omejevanja korupcijskih tveganj.
(2) Predlog, obvestilo, pobudo oziroma
priporočilo iz prejšnjega odstavka, naslovljeno organom pregona in odkrivanja
kaznivih dejanj, inšpekcijskim organom, regulatornim in drugim nadzornim ter
upravnim organom, pripravi pristojna notranje organizacijska enota komisije,
kadar v konkretnem primeru operativnega sodelovanja ugotovi očitno kršitev
postopkovnih rokov, kršitev ali neupoštevanje organizacijskih določb ali
kršitev drugih predpisov, katerih namen in cilj je zagotavljanje učinkovitosti
sodelovanja pristojnih organov v posameznih zadevah oziroma postopkih.
(3) Predlog, obvestilo, pobudo oziroma
priporočilo iz prvega odstavka tega člena predsednik komisije naslovi
neposredno na pristojno osebo organa, ki je odgovorna oziroma pooblaščena za
zagotavljanje zakonitosti, pravilnosti, pravočasnosti in kakovosti opravljanja
nalog tega organa. V primerih, ko ta oseba ni predstojnik organa, se dopis v
vednost pošlje tudi predstojniku.
18. člen
(sodelovanje z neprofitnimi organizacijami
zasebnega sektorja s področja preprečevanja korupcije)
(1) Komisija posebno pozornost namenja
sodelovanju z neprofitnimi organizacijami zasebnega sektorja in
reprezentativnimi sindikati javnega sektorja. Za projektne oblike sodelovanja
se določi skrbnika sodelovanja za vsak projekt posebej.
(2) Financiranje neprofitnih
organizacij zasebnega sektorja poteka v skladu z zakonom in na podlagi internega
akta o financiranju neprofitnih organizacij zasebnega sektorja, ki ga sprejme
senat komisije in ga objavi na spletnih straneh.
III. ZAGOTAVLJANJE INTEGRITETE, NEPRISTRANSKOSTI IN
OBJEKTIVNOSTI DELA KOMISIJE
1. Izločitev člana senata komisije ali
uslužbenca komisije
19. člen
(uporaba predpisov)
Določbe tega poslovnika o izločitvi člana
senata ali uslužbenca komisije se uporabljajo glede postopkov iz tretje alineje
prvega odstavka 34. člena tega poslovnika in v ostalih postopkih iz
pristojnosti komisije, razen postopkov za vodenje in odločanje v upravnih
zadevah in v prekrškovnih postopkih iz pristojnosti komisije, v katerih se
glede izločitve uporabljajo predpisi, ki urejajo splošni upravni postopek
oziroma predpisi, ki urejajo postopek o prekršku in podrejeno določbe tega
poslovnika.
20. člen
(izločitev člana senata komisije ali
uslužbenca komisije)
(1) Člani senata komisije in
uslužbenci komisije morajo ves čas opravljanja svojih nalog paziti na dolžnost
izogibanja nasprotju interesov in posebno skrb namenjati varovanju poklicne
integritete in integritete komisije ter nepristranskosti in objektivnosti pri
opravljanju javnih nalog in izvajanju uradnih postopkov.
(2) Član senata komisije ali
uslužbenec komisije ne sme sodelovati pri odločanju ali obravnavi zadeve, v
kateri je udeležen sam ali je z osebo, ki je v zadevi udeležena, ali njenim
zakonitim zastopnikom ali pravnim pooblaščencem v konkretni zadevi:
-      
v zakonski zvezi oziroma živi z njo v skupnem gospodinjstvu,
zunajzakonski skupnosti ali registrirani istospolni partnerski skupnosti, kar
velja tudi, če je zakonska zveza oziroma zunajzakonska skupnost ali
registrirana istospolna partnerska skupnost prenehala,
-      
v razmerju krvnega sorodstva v ravni vrsti, krvnega sorodstva v stranski
vrsti do vštetega tretjega kolena oziroma v svaštvu do drugega kolena, ali
-      
v razmerju skrbnika, oskrbovanca, posvojitelja, posvojenca, rejnika ali
rejenca.
(3) Član senata komisije ali
uslužbenec komisije prav tako ne sme sodelovati pri odločanju ali obravnavi
zadeve, v kateri obstajajo druge okoliščine, v katerih zasebni interes (kot je
opredeljen z ZIntPK) člana senata komisije ali uslužbenca komisije vpliva
oziroma vzbuja videz, da vpliva ali bi lahko vplival na njegovo nepristranskost
in objektivnost pri opravljanju javnih nalog in izvajanju uradnih postopkov.
21. člen
(postopek)
(1) Član senata komisije ali
uslužbenec komisije mora takoj, ko izve za okoliščine, ki bi lahko zahtevale
njegovo izločitev iz obravnave konkretnega primera, prenehati z delom v tej
zadevi in o tem nemudoma obvestiti:
-      
predsednika, če gre za člana senata komisije, pomočnika predsednika,
vodjo SNAP ali tajnika senata komisije,
-      
prvega namestnika, če gre za predsednika, ali
-      
vodjo SNAP, če gre za druge uslužbence komisije.
(2) V obvestilu iz prejšnjega odstavka
član senata komisije ali uslužbenec komisije po svoji presoji predlaga lastno
izločitev ali pa odločitev o tem prepusti drugemu skladno s tretjim, četrtim
ali petim odstavkom tega člena.
(3) O izločitvi ali neizločitvi člana
senata komisije s sklepom odločita preostala dva člana, najkasneje na naslednji
seji senata komisije.
(4) O izločitvi ali neizločitvi
pomočnika predsednika, vodje SNAP ali tajnika senata komisije s sklepom odloči
predsednik ali po njegovem pooblastilu namestnik najkasneje v petih delovnih
dneh od prejema obvestila.
(5) V primeru izločitve drugega
uslužbenca komisije vodja SNAP najkasneje v petih delovnih dneh od prejema
obvestila pripravi predlog sklepa o izločitvi ali neizločitvi in ga posreduje
predsedniku v podpis.
(6) V primeru, ko se vprašanje
izločitve člana senata komisije ali uslužbenca komisije pojavi pri sami
obravnavi na seji senata komisije, o izločitvi ali neizločitvi takoj odloči
senat komisije v obliki zapisniškega sklepa seje senata komisije.
(7) Kadar člani senata komisije ali
uslužbenci komisije pri svojem delu izvedo ali zaznajo obstoj okoliščin, ki bi
lahko zahtevale izločitev in ki se nanašajo na drugega člana senata komisije
ali druge uslužbence komisije, o tem nemudoma obvestijo ustrezno osebo iz prve,
druge ali tretje alineje prvega odstavka tega člena. Ta brez odlašanja o tem
seznani člana senata komisije oziroma uslužbenca komisije, na katerega se te
okoliščine nanašajo, ki bodisi predlaga svojo izločitev ali odločitev prepusti
drugemu skladno s tretjim, četrtim ali petim odstavkom tega člena.
(8) Zahtevo za izločitev člana senata
komisije ali uslužbenca komisije lahko poda tudi pravna ali fizična oseba, ki
ima zaradi postopka pred komisijo interes kot prijavitelj ali oseba v
obravnavi. V tem primeru se z zahtevo za izločitev smiselno postopa po tem
členu.
(9) Sklep o odločitvi glede izločitve
vsebuje klasifikacijsko številko zadeve in ime osebe, na katero se nanaša. S
sklepom o odločitvi glede izločitve člana senata komisije ali uslužbenca se
seznani člane senata komisije, vodjo SNAP, tajnika senata komisije in nosilca
zadeve, ki so dolžni paziti, da izločena oseba nima vpogleda v potek reševanja
zadeve do njenega zaključka. Komisija v svojem informacijskem sistemu
zagotavlja ustrezno varnostno shemo in sledljivost, ki preprečujejo, da bi se
izločen član senata komisije ali uslužbenec komisije pred zaključkom postopka
seznanil z nejavnimi dokumenti, informacijami oziroma podatki, povezanimi z
obravnavo zadeve, iz katere je izločen. Podatke o izločitvi oziroma izločenem
članu senata komisije ali uslužbencu komisije se na podlagi sklepa ali uradnega
zaznamka vnese tudi v zbirko dokumentarnega gradiva oziroma elektronsko bazo.
(10) Zoper sklep, s katerim se po tem
členu odloči o izločitvi ali neizločitvi člana senata ali uslužbenca komisije,
ni pritožbe.
(11) Če je pri obravnavi zadeve
sodeloval uslužbenec komisije, ki bi moral biti izločen, se zadevo dodeli v
reševanje drugemu nosilcu in o tej zadevi, če tako glede na okoliščine primera
oceni senat komisije, ponovno odloča. Če je pri odločanju o zadevi sodeloval
član senata komisije, ki bi moral biti izločen, senat komisije o zadevi ponovno
odloča.
(12) V primeru, da bi se iz odločanja
o zadevi morala izločiti dva člana senata komisije in zato senat komisije ne bi
bil sklepčen in ne bi mogel sprejeti odločitve, predsednik ali namestnik ter
vodja SNAP in nosilec zadeve, ki je obravnaval zadevo, proučijo možnosti
odstopa zadeve v obravnavo drugim pristojnim organom.
2. Načrt integritete komisije in kodeks
ravnanja uslužbencev komisije
22. člen
(načrt integritete komisije)
(1) Za izdelavo, uresničevanje in
dopolnjevanje načrta integritete komisije je odgovoren skrbnik načrta
integritete, ki ga s sklepom določi predsednik.
(2) Uslužbenci komisije so se dolžni
seznaniti in ravnati v skladu z načrtom integritete komisije in navodili
skrbnika pri njegovem uresničevanju. Seznanitev uslužbencev komisije z načrtom
integritete izvede skrbnik načrta integritete ali v dogovoru z njim drug
uslužbenec komisije, in sicer najpozneje v sedmih dneh od dneva zaposlitve
oziroma od sprejema ali posodobitve načrta integritete, ko uslužbenec komisije
podpiše tudi izjavo o seznanitvi z načrtom integritete.
(3) Vsak član senata komisije izjavo o
seznanitvi z načrtom integritete podpiše najpozneje v sedmih dneh od dneva
imenovanja oziroma od sprejema ali posodobitve načrta integritete.
(4) Uslužbenec komisije ali oseba, ki
sodeluje s komisijo, ob zaznavi znakov korupcije, drugih protipravnih ali
neetičnih okoliščin in ravnanj, ki predstavljajo ali bi lahko predstavljala
tveganje za organizacijske pogoje, osebje ali procese dela komisije, mora o tem
brez odlašanja obvestiti skrbnika načrta integritete, da oceni potrebo po
posodobitvi načrta integritete s primernimi ukrepi in obveščanjem.
(5) Če skrbnik načrta integritete ob
razkritju okoliščin iz prejšnjega odstavka oceni, da je za postopek pristojen
svetovalec za pomoč in informiranje o ukrepih v zvezi z varstvom pred spolnim
in drugim nadlegovanjem ali trpinčenjem, predlaga osebi, ki ga je obvestila o
okoliščinah, da sama ali skupaj z njim o tem seznani svetovalca za navedeno
področje. V tem primeru je celoten postopek zaupen in poteka v skladu s
predpisi, ki urejajo varovanje človekovega dostojanstva.
(6) Če skrbnik načrta integritete
oceni, da je nevarnost okoliščin, ki lahko predstavljajo tveganje iz četrtega
odstavka tega člena tako izrazita, da je potrebna pomoč ali ukrepanje
predsednika komisije, pristojnega državnega organa ali strokovne institucije,
predlaga tistemu, ki ga je o tem obvestil, da jih sam ali skupaj z njim o tem
obvesti.
(7) Če komisija za določene storitve
najame zunanje izvajalce, lahko predsednik skrbniku načrta integritete naloži,
da izdela oceno tveganj in ukrepov v okviru načrta integritete, ki jih komisija
vključi kot obvezne pogoje v pogodbo o izvajanju storitev.
23. člen
(kodeks ravnanja uslužbencev in sodelavcev
komisije)
(1) Komisija ima svoj Kodeks ravnanja
uslužbencev in sodelavcev. Kodeks sprejme svet delavcev z večino glasov vseh
uslužbencev.
(2) O kršitvah kodeksa odloča etična
komisija, sestavljena iz namestnika, ki ga imenuje predsednik, in dveh
predstavnikov zaposlenih, ki jih izmed zaposlenih za dobo dveh let na tajnem
glasovanju izvolijo zaposleni na komisiji. Etična komisija o svojem delovanju
sprejme poslovnik.
(3) Etična komisija svoje ugotovitve
in odločitve ustrezno predstavi notranji in po potrebi tudi zunanji javnosti.
(4) Če je zaradi kršitve kodeksa v
postopku namestnik, ki je član etične komisije, ga v etični komisiji za ta
primer nadomesti predsednik. Če je zaradi kršitve kodeksa v postopku član
etične komisije, izvoljen izmed predstavnikov zaposlenih, ga v etični komisiji
za ta primer nadomesti najstarejši uslužbenec komisije.
IV. SEJE SENATA KOMISIJE
24. člen
(sklic seje)
(1) Seje senata komisije sklicuje
predsednik.
(2) Prvi ali drugi namestnik lahko
skličeta sejo senata komisije po pooblastilu predsednika.
(3) Na pisno zahtevo obeh namestnikov
mora predsednik sklicati sejo senata komisije o posameznem vprašanju najpozneje
v petih dneh od prejema zahteve za sklic.
(4) Seje senata komisije potekajo na
sedežu komisije. Iz tehtnih razlogov lahko predsedujoči sejo skliče na kakšnem
drugem kraju oziroma mestu.
(5) Predlog dnevnega reda za sejo
pripravi tajnik senata komisije po posvetovanju s predsedujočim in nosilci
zadev. V primeru odsotnosti tajnika senata komisije predsedujoči določi drugega
uslužbenca komisije za opravljanje nalog v zvezi s pripravo na posamezno sejo
in opravili na seji.
(6) Nosilci zadev morajo tajniku
senata komisije gradivo za obravnavo na seji dostaviti najkasneje tri delovne
dni pred datumom seje. Gradivo in predlog dnevnega reda pošlje tajnik senata
komisije skupaj s sklicem seje članom senata komisije vsaj dva delovna dni pred
pričetkom seje. S soglasjem predsedujočega se lahko iz opravičljivih razlogov
roki po tem odstavku skrajšajo.
25. člen
(udeležba na seji)
(1) Na seji senata komisije morata
biti ves čas prisotna vsaj dva člana senata komisije. Če senat komisije ni
sklepčen, predsedujoči sejo prekine.
(2) Poleg članov senata komisije je na
seji ves čas prisoten tudi tajnik senata komisije ali uslužbenec komisije, ki
ga nadomešča.
(3) Član senata komisije, ki se zaradi
odsotnosti ali zadržanosti ne nahaja v prostorih, kjer se opravlja seja, se
lahko k obravnavi posamezne točke dnevnega reda ali na sejo v celoti vključi z
uporabo sodobnih tehničnih sredstev za prenos slike oziroma glasu (tele ali
videokonferenca).
(4) Na sejo senata komisije so k
posameznim točkam vabljeni nosilci zadev, predsedujoči pa lahko na sejo povabi
tudi druge uslužbence komisije in osebe, ki so za komisijo v posamezni zadevi
pripravile zunanje strokovno mnenje, če je njihova udeležba pomembna zaradi
dodatne razjasnitve okoliščin zadeve, ki je na dnevnem redu seje, ali iz drugih
utemeljenih razlogov.
(5) Na sejo senata komisije lahko
predsedujoči, glede na dnevni red, povabi tudi predstavnike neprofitnih
organizacij zasebnega sektorja s področja preprečevanja korupcije,
reprezentativnih sindikatov javnega sektorja in drugih organizacij, ter posameznike,
za katere predsedujoči oceni, da bi s svojim znanjem in izkušnjami lahko
pripomogli k uspešni obravnavi posameznih točk dnevnega reda.
(6) Na lastno pobudo ali na predlog
vabljene osebe sme senat komisije, če so za to podani tehtni razlogi, dovoliti,
da vabljene osebe pri obravnavi posamezne točke dnevnega reda prisostvujejo z
uporabo sodobnih tehničnih sredstev za prenos slike oziroma glasu (tele ali
videokonferenca).
(7) Komisija osebam, ki so vabljene na
sejo, ne krije stroškov udeležbe, kot so prevozni stroški, stroški izostanka od
dela, stroški pooblaščenca oziroma drugih morebitnih stroškov, povezanih z
udeležbo na seji senata komisije.
26. člen
(prepoved sodelovanja na seji zaradi
izločitve)
(1) Član senata komisije ali
uslužbenec komisije, ki je skladno z zakonom in tem poslovnikom izločen iz
sodelovanja, obravnave ali odločanja v posamezni zadevi, ni vabljen in ne sme
biti prisoten pri obravnavi, razpravi in odločanju o točki dnevnega reda, ki se
nanaša na zadevo, iz katere je izločen.
(2) Če član senata komisije ali
uslužbenec komisije šele ob sklicu ali med samo sejo ugotovi, da zanj pri
obravnavi posamezne točke dnevnega reda obstaja izločitveni razlog po zakonu in
tem poslovniku, mora o tem takoj seznaniti senat komisije ali tajnika senata
komisije. Odločitev o izločitvi se vnese v zapisnik, lahko pa predsedujoči
odloči, da se obravnava predmetne točke dnevnega reda preloži.
27. člen
(javnost sej)
(1) Seje senata komisije so zaprte za
javnost. Izjemoma lahko senat komisije odloči, da zaradi interesov izvajanja
nalog in mandata komisije, širše izmenjave mnenj o posameznem vprašanju,
krepitve transparentnosti in pravne države, posamezno točko dnevnega reda odpre
za javnost.
(2) Sklici sej senata komisije so
javni in se pred sejo objavijo na spletnih straneh komisije. Javni so tudi
zapisniki sej senata komisije.
(3) Sklici sej in zapisniki sej senata
komisije se javno objavljajo na način, da iz njih ni mogoče razbrati tajnih in
drugih varovanih podatkov ter ob upoštevanju interesov postopkov pred komisijo
in interesov predkazenskega, kazenskega in postopkov pred drugimi pristojnimi
organi.
(4) Sej senata komisije ni dovoljeno
slikovno snemati. Izjemoma sme predsedujoči dovoliti slikovno snemanje seje ali
posamezne točke dnevnega reda seje senata komisije.
28. člen
(dolžnost varovanja podatkov in informacij
s seje)
(1) Udeleženci seje senata komisije so
dolžni varovati podatke (podatki o zaščitenih prijaviteljih, tajni podatki,
osebni podatki, poslovne skrivnosti in drugi varovani podatki), s katerimi so
se seznanili na seji, ki ni bila odprta za javnost. Objavo podatkov s seje
lahko upoštevajoč predpise, ki urejajo varovanje tajnih, osebnih in drugih
varovanih podatkov, dovoli le predsedujoči ali senat komisije.
(2) Udeleženci seje senata komisije
javnosti ali nepooblaščenim tretjim osebam brez dovoljenja predsedujočega ne
smejo razkrivati nejavnih informacij in podatkov, s katerimi so se seznanili na
seji, še posebej, če bi s tem lahko ogrozili interese postopkov pred komisijo
ali interese predkazenskega, kazenskega in postopkov pred drugimi pristojnimi
organi.
(3) Predsedujoči o dolžnosti iz tega
člena posebej seznani in opozori udeležence seje, ki niso uslužbenci komisije.
29. člen
(vodenje seje)
(1) Sejo senata komisije vodi
predsednik, po njegovem pooblastilu oziroma v primeru njegove odsotnosti pa
prvi ali drugi namestnik.
(2) Če se predsednik seje, ki jo je
sklical, iz opravičljivih razlogov ne more udeležiti in sklica ne prekliče, ga
pri vodenju seje nadomešča prvi ali drugi namestnik.
(3) Predsedujoči vodi sejo senata
komisije in daje besedo članom senata komisije, nosilcem zadeve, tajniku senata
komisije in ostalim udeležencem.
(4) Dolžnost in pravica predsedujočega
je zagotavljati učinkovit, nemoten in zakonit potek seje, vzdrževati red na
seji in varovati dostojanstvo komisije in udeležencev seje senata komisije.
(5) Predsedujoči lahko zaradi
vzdrževanja reda na seji senata komisije, zaradi zaščite tajnih ali drugih
varovanih podatkov ali zaradi posvetovanja članov senata komisije kadarkoli med
sejo odredi, da vsi ali posamezni udeleženci, razen članov senata komisije,
sejo za določen čas zapustijo. Iz istih razlogov lahko predsedujoči sejo senata
komisije, ki je bila odprta za javnost, v celoti ali v posameznih delih zapre
za javnost.
(6) Predsedujoči lahko po lastni
presoji ali na predlog udeležencev iz opravičljivih razlogov sejo senata
komisije za določen čas prekine ali preloži.
(7) Če mora predsedujoči zaradi
izločitve ali iz drugih opravičljivih razlogov zapustiti sejo in seje ne
prekine ali preloži, vodenje seje za čas odsotnosti po njegovem pooblastilu
prevzame drug član senata komisije.
30. člen
(potek seje)
(1) Seja senata komisije se začne z
določitvijo dnevnega reda. Po določitvi dnevnega reda se praviloma potrdi
zapisnik prejšnje seje.
(2) Seja senata komisije poteka po
sprejetem dnevnem redu. Med sejo sme senat komisije iz utemeljenih razlogov
razširiti dnevni red z novo točko, spremeniti dnevni red obravnavanja
posameznih zadev ali posamezno točko dnevnega reda prekiniti in preložiti na drugo
sejo.
(3) Obravnava posamezne točke dnevnega
reda se začne s kratko obrazložitvijo oziroma predstavitvijo nosilca zadeve ali
poročevalca, če je določen. Po dani obrazložitvi se lahko začne razprava, v
kateri podajo sodelujoči na seji senata komisije morebitne pripombe in dodatna
pojasnila.
31. člen
(odločanje na seji)
(1) Po koncu obravnave posamezne točke
dnevnega reda, glede katere je predvideno odločanje senata komisije, senat
komisije sprejme odločitev iz svoje pristojnosti po zakonu in tem poslovniku.
(2) Predsedujoči lahko na lastno
pobudo ali na predlog člana senata komisije odloči, da se za čas posvetovanja
senata komisije o končni odločitvi ostali udeleženci s seje umaknejo.
(3) Senat komisije lahko odloči, da se
odločitev o posameznem vprašanju preloži na eno od naslednjih sej. Ob tem lahko
senat komisije nosilcu zadeve da navodila in usmeritve za dodatno razjasnitev
dejanskega stanja, pravnih ali drugih okoliščin primera, oziroma da se v zadevi
izvedejo nadaljnja dejanja iz pristojnosti komisije, lahko pa izmed članov
senata komisije določi poročevalca, ki izven sej senata komisije podrobneje
spremlja in usmerja delo na zadevi.
(4) Odločitev v obliki mnenja, sklepa,
odločbe, stališča, pojasnila, ugotovitev oziroma opozorila mora biti pisna in obrazložena.
Če zakon ne določa drugače, mora odločitev vsebovati imena članov senata
komisije, ki so sodelovali pri odločanju in poimenski rezultat glasovanja.
Odločitev podpiše predsedujoči, na njegov predlog pa tudi ostali člani senata
komisije, ki so sprejeli odločitev.
(5) Posamezen član senata komisije
lahko ob sprejemu odločitve napove pisno pritrdilno ali odklonilno ločeno
mnenje. Ločeno mnenje mora v roku petih dni posredovati tajniku senata
komisije, ki ga objavi skupaj z odločitvijo večine.
32. člen
(zapisnik seje)
(1) O seji senata komisije se vodi
zapisnik, ki obsega navedbo številke seje v koledarskem letu, datum in uro
pričetka ter zaključka seje, ime predsedujočega in prisotnih na seji, sprejeti
dnevni red seje ter sprejete sklepe. Pri sklepih se v zapisnik navede tudi
poimenski rezultat glasovanja članov senata komisije.
(2) Za vodenje zapisnika skrbi tajnik
senata komisije, v njegovi odsotnosti pa drug uslužbenec komisije po
pooblastilu predsedujočega.
(3) Po odločitvi senata komisije se
lahko seja ali posamezna točka dnevnega reda zvočno snema. O snemanju
predsedujoči vnaprej seznani vse udeležence seje, v zapisniku pa se navede
klasifikacijska številka zadeve, v spisu katere se posnetek hrani.
(4) V zapisniku o seji senata komisije
se obravnavane zadeve navajajo s klasifikacijskimi številkami zadev, razen
gradiv, kjer je mogoče navesti naziv oziroma besedilo dokumenta (npr. sprejem
načelnega mnenja, pojasnila, stališča ipd.).
(5) Zapisnik seje senata komisije se
praviloma potrdi na naslednji seji, nato se objavi na spletnih straneh komisije
skladno z določbami tega poslovnika o obveščanju javnosti in določbami zakona,
ki ureja dostop do informacij javnega značaja.
33. člen
(dopisna seja)
(1) Če zaradi odsotnosti ali
zadržanosti članov senata komisije oziroma nujnosti odločanja o posamezni
zadevi iz pristojnosti senata komisije ni mogoče sklicati redne seje, skliče
predsednik ali v njegovi odsotnosti prvi namestnik dopisno sejo senata
komisije. Odločitev, sprejeta na dopisni seji, ima enako pravno veljavo kot
odločitev, sprejeta na redni seji. Predsednik ali namestnik lahko dopisno sejo
skliče tudi v primeru prisotnosti oziroma dosegljivosti le dveh članov
komisije, če je to nujno za pravočasno in kakovostno izvajanje zakonskih nalog
komisije.
(2) O sklicu dopisne seje tajnik
senata komisije ali predsednik na primeren način (elektronska pošta, telefon
ipd.) obvesti člane senata komisije in v notranje informacijskem sistemu
komisije objavi gradiva za obravnavo na seji oziroma na drug primeren način
omogoči odsotnim članom senata komisije seznanitev z gradivi, ki bodo
obravnavana na dopisni seji.
(3) V sklicu dopisne seje senata
komisije se navede, kako in do kdaj lahko člani senata komisije izrazijo svoje
stališče, mnenja ali glas. Rok za odločanje, ki se lahko določi za vsako točko
dnevnega reda posebej, ne sme biti krajši od dveh ur in ne daljši od treh dni.
(4) Predsednik lahko kadar koli
prekine obravnavo določene zadeve na dopisni seji, prekine dopisno sejo ter
odloči o nadaljnjem načinu obravnave zadeve.
(5) Za komunikacijo med dopisno sejo
člani senata komisije uporabljajo oddaljen dostop do informacijskega sistema
komisije, elektronsko pošto, telefonsko komunikacijo ali druga primerna
komunikacijska sredstva.
(6) Odločitev na dopisni seji je sprejeta,
če pred iztekom roka iz tretjega odstavka tega člena večina članov senata
komisije sporoči svojo odločitev. Če odločitev ni sprejeta ali če se večina
članov senata komisije med dopisno sejo ne izjasni, se odločanje o zadevi
prestavi na naslednjo redno sejo senata komisije, lahko pa se skliče nova
dopisna seja senata komisije.
(7) Tajnik senata komisije na koncu
dopisne seje sestavi zapisnik skladno z določbami tega poslovnika.
V. NADZORNI IN PREISKOVALNI POSTOPKI
1. Vrste postopkov v pristojnosti komisije
34. člen
(vrste postopkov pred komisijo)
(1) Komisija skladno s svojimi
pristojnostmi vodi naslednje postopke:
-      
postopek odločanja v upravni zadevi,
-      
hitri prekrškovni postopek,
-      
postopek zaradi suma korupcije, kršitve predpisov o nasprotju interesov,
omejitvi poslovanja, lobiranju ali zaradi ocene in odprave posamičnih ali
sistemskih korupcijskih tveganj ali kršitve etike in integritete javnega
sektorja skladno z ZIntPK, postopke s področja nezdružljivosti funkcij s
članstvom in dejavnostmi, prepovedi oziroma omejitev sprejemanja daril, zahteve
neetičnega oziroma nezakonitega ravnanja, kršitve uporabe protikorupcijske
klavzule in dolžnosti razkritja lastniške strukture ponudnika, postopke s
področja nadzora nad premoženjskim stanjem, postopke v zvezi z zaščito
prijaviteljev, načrti integritete, izvajanja ukrepov iz akcijskega načrta za
uresničevanje resolucije, in druge postopke skladno z ZIntPK in tem
poslovnikom, ki niso upravni postopki.
(2) Komisija skladno z ZIntPK in
zakonom, ki ureja splošni upravni postopek, vodi naslednje postopke odločanja v
upravni zadevi:
-      
izdaja dovoljenja za sklenitev pogodbe brez protikorupcijske klavzule,
-      
izdaja dovoljenja funkcionarju za opravljanje poklicne ali druge
dejavnosti, namenjene pridobivanju dohodka,
-      
izdaja odločbe o prepovedi opravljanja dodatne dejavnosti ali postavitvi
pogojev in omejitev, ki jih mora funkcionar spoštovati pri opravljanju te
dejavnosti,
-      
izdaja odločbe o preklicu dovoljenja, če komisija ugotovi, da funkcionar
ne spoštuje pogojev in omejitev iz določbe po tretjem ali četrtem odstavku 26.
člena ZIntPK ali opravlja poklicno ali drugo dejavnost na način, ki vpliva na
objektivno in nepristransko opravljanje funkcije,
-      
izdaja odločbe, da določeno darilo, dano funkcionarju, postane last
Republike Slovenije ali samoupravne lokalne skupnosti oziroma organizacije, v
kateri funkcionar opravlja svojo funkcijo,
-      
odloča o prenosu daril v last Republike Slovenije ali samoupravne
lokalne skupnosti oziroma o dolžnosti vplačila vrednosti darila v državni
oziroma občinski proračun s strani funkcionarja,
-      
odloča o odvzemu sprejetega darila funkcionarju, ki presega znesek,
določen z ZIntPK, ali ki je ali bi lahko vplivalo na objektivno in
nepristransko opravljanje njegove funkcije,
-      
odloča o obstoju nasprotja interesov po pisnem obvestilu uradne osebe,
ki nima predstojnika,
-      
odloča o znižanju plače oziroma nadomestila plače zavezanca zaradi
zavrnitve sporočanja podatkov o funkcijah, dejavnostih, premoženju in dohodkih
v skladu z zakonom,
-      
vpis lobista v register lobistov (registracija lobista) in vpis
spremembe podatkov lobista (spremembe podatkov v registru lobistov),
-      
izbris lobista iz registra lobistov (izbris lobista),
-      
izrekanje sankcij na podlagi 73. in 74. člena ZIntPK,
-      
izdaja sklepa in odredbe iz drugega odstavka 47. člena ZIntPK, na
podlagi katerega mora zavezanec v sodelovanju s komisijo izdelati, uresničiti
ali dopolniti načrt integritete.
(3) O kršitvah, za katere ZIntPK v
kazenskih določbah predpisuje globe, vodi komisija prekrškovni postopek v
skladu z zakonom, ki ureja postopek o prekršku.
35. člen
(uvedba postopka)
(1) Postopek iz tretje alineje prvega
odstavka 34. člena tega poslovnika komisija uvede:
-      
na lastno pobudo,
-      
na zahtevo pristojnega organa ali ustanove iz drugega odstavka 13. člena
ZIntPK za postopke iz prvega odstavka 13. člena ZIntPK, ali
-      
na podlagi prijave fizične ali pravne osebe.
(2) Določbe tega poslovnika glede
postopanja s prijavo se smiselno uporabljajo tudi za postopek, začet na lastno
pobudo ali na zahtevo, če ZIntPK ali ta poslovnik ne določata drugače.
(3) Postopek na podlagi prijave je
uveden po predhodnem preizkusu s ponovno dodelitvijo prijave v reševanje enemu
ali več uslužbencem komisije.
36. člen
(uvedba postopka na lastno pobudo)
(1) Postopek na lastno pobudo komisija
uvede na podlagi informacij, pridobljenih od fizičnih ali pravnih oseb, ali
informacij, ki jih sama zazna v medijih, pri obravnavi prijav ali na kakšen
drug način.
(2) Obrazložen predlog o uvedbi
postopka na lastno pobudo lahko da predsedniku vsak član senata komisije ali uslužbenec
komisije. Obrazložitev mora biti utemeljena s prevladujočim javnim interesom
ali z utemeljitvijo pomembnega preventivnega ali preiskovalno nadzorstvenega
učinka. Če da predlog član senata komisije in se predsednik s predlogom ne
strinja, o predlogu odloči senat komisije.
(3) Postopek na lastno pobudo se
uvede, ko predsednik ali namestnik, ki ga nadomešča dodeli zadevo v reševanje
pristojni notranje organizacijski enoti komisije oziroma, ko o predlogu iz
prejšnjega odstavka odloči senat komisije.
37. člen
(uvedba postopka na zahtevo)
(1) V primeru zahteve pristojnega
organa ali ustanove iz drugega odstavka 13. člena ZIntPK, SNAP v roku petih
delovnih dni za senat komisije pripravi poročilo o zahtevi za uvedbo postopka.
(2) Senat komisije na podlagi poročila
iz prejšnjega odstavka:
-      
zavrže zahtevo, če oceni, da so podani razlogi za zavrženje prijave iz
40. člena tega poslovnika,
-      
zavrne zahtevo, kadar ugotovi, da jo obravnava drug pristojni organ ali
sodišče in ni utemeljenih razlogov oziroma prevladujočega javnega interesa ali
pomembnega preventivnega ali preiskovalno nadzorstvenega učinka, da bi zadevo
obravnavala tudi komisija, ali
-      
sprejme zadevo v obravnavo in odloči o prednostni ali redni obravnavi
zadeve.
(3) Če je potrebno od vložnika zahteve
iz drugega odstavka 13. člena ZIntPK pridobiti dodatna pojasnila ali podatke,
ga komisija pozove, da jih posreduje v določenem roku. Po prejemu dopolnitve
zahteve senat komisije na seji odloči v skladu s prejšnjim odstavkom.
(4) Določbe tega člena se smiselno
uporabljajo tudi v primeru prijave zahteve za neetično ali nezakonito ravnanje.
38. člen
(uvedba postopka na podlagi prijave)
(1) Vsaka fizična ali pravna oseba
lahko sama ali prek pooblaščenca na komisijo poda prijavo zaradi kršitev iz
pristojnosti komisije.
(2) Prijava se lahko vloži pisno,
ustno na zapisnik, prek obrazca na spletnih straneh komisije ali preko drugih
elektronskih medijev in komunikacij. Vsaka prejeta prijava se evidentira
skladno z internimi navodili v evidenco prijav o sumih korupcije in kršitev
ZIntPK oziroma ustrezni elektronski bazi.
(3) Prijavitelja, ki želi prijavo
podati ustno na zapisnik ali po telefonu, uslužbenec komisije opozori na
posledice zlonamerne prijave. Pouk o posledicah zlonamerne prijave komisija
objavi tudi ob povezavi na obrazec za vložitev prijave na spletnih straneh
komisije.
(4) Če je prijava podana preko
pooblaščenca, mora biti prijavi priloženo pooblastilo. Če pooblastilo ni
priloženo, komisija pooblaščenca pozove, da predloži pooblastilo in če
pooblaščenec v roku, ki ga določi komisija, ki ne sme biti krajši od treh
delovnih dni, pooblastila ne predloži, komisija s prijavo postopa v skladu z
41. členom tega poslovnika.
39. člen
(anonimna prijava)
(1) Komisija lahko uvede postopek tudi
na podlagi anonimne prijave, če je na prvi pogled očitno, da je prijava
verodostojna in dobronamerna, njena vsebina in priloženi dokumenti oziroma
podatki, pa kažejo na zadostne razloge za sum korupcije ali drugih kršitev
ZIntPK, smotrnost uvedbe postopka in verjetnost uspešnosti ugotavljanja
koruptivnega ravnanja oziroma kršitev ZIntPK.
(2) Če niso izpolnjeni pogoji iz
prejšnjega odstavka, komisija anonimno prijavo zavrže v skladu s 40. členom
tega poslovnika.
(3) Zavržena anonimna prijava, ki
vsebuje osebne podatke, se lahko posreduje drugim pristojnim organom ali
poslovodnim osebam le, če prijava vsebuje informacije in podatke, na podlagi
katerih je mogoče začeti oziroma uvesti ustrezne delovnopravne ali druge
postopke, iz pristojnosti in dolžnosti drugih organov oziroma predstojnikov in
poslovodnih oseb.
40. člen
(zavrženje prijave)
(1) Komisija postopka na podlagi
prijave ne uvede oziroma ne začne predhodnega preizkusa prejete prijave, če je
na prvi pogled očitno:
-      
da ne gre za prijavo, ampak predvsem za izražanje mnenja, kritike, stališča,
pogleda ipd.,
-      
da so navedbe prijavitelja nerazumljive, neresne ali žaljive,
-      
da je prijava komisiji poslana le v vednost, v reševanje pa drugim
primarno pristojnim organom, iz same prijave pa ni mogoče razbrati obstoja
dokazov koruptivnega ravnanja ali kršitev ZIntPK,
-      
da prijavitelj navaja kršitve dolžnostnega ravnanja uradnih ali
odgovornih oseb v javnem ali zasebnem sektorju, s katerimi je povzročena zgolj
škoda ne pa korist, iz same prijave pa ni mogoče razbrati obstoja dokazov
koruptivnega ravnanja ali kršitev ZIntPK,
-      
da se navedbe v prijavi nanašajo na dogodek oziroma ravnanje iz časa
pred 30. 1. 2004 oziroma začetka veljavnosti Zakona o preprečevanju
korupcije, iz prijave pa ne izhajajo kršitve iz pristojnosti drugih organov,
-      
da gre za anonimno prijavo, iz katere na prvi pogled ne izhaja, da so
navedbe v njej verodostojne oziroma jih ni mogoče preveriti na podlagi javno
dostopnih podatkov oziroma prijavi niso priloženi relevantni dokumenti in
informacije, iz katerih je mogoče razbrati zadostne podatke in informacije za
učinkovit postopek ugotavljanja korupcije, drugih kršitev ZIntPK ali kršitev
predpisov oziroma dolžnega ravnanja iz pristojnosti drugih organov ali,
-      
da gre za prijavo, ki jo je komisija vsebinsko že obravnavala in
prijavitelj v njej ne navaja nobenih novih dejstev ali relevantnih informacij.
(2) Če je podan kakšen od razlogov iz
prejšnjega odstavka, vodja SNAP ali pooblaščeni uslužbenec SNAP prijavo zavrže
tako, da na prijavi navede ugotovljeni razlog zavržbe, jo zabeleži in z ustrezno
klasifikacijsko številko evidentira v zbirki dokumentarnega gradiva oziroma
elektronski bazi.
2. Predhodni preizkus prijave
41. člen
(predhodni preizkus prejete prijave)
(1) Najpozneje v roku 14 dni od
prejema prijave uslužbenec komisije z namenom preizkusa ali ugotovitve obstoja
predpisanih pogojev za uvedbo preiskave in morebitno prednostno obravnavo ter
verodostojnosti prijave in pristojnosti komisije za njeno obravnavo opravi
predhodni preizkus prijave. V primeru prijave zahteve nezakonitega ali neetičnega
ravnanja komisija postopa na način, določen v 37. členu tega poslovnika in v
roku petih delovnih dni od prejema prijave pooblaščenec za zaščito
prijaviteljev ali drug uslužbenec komisije, ki mu je zadeva dodeljena v
obravnavo pripravi poročilo za senat komisije, ki vsebuje predhodno oceno
dejanskega stanja.
(2) Predhodni preizkus prijave obsega
pregled prejete prijave in priloženega gradiva (v nadaljevanju: prijava), oceno
verodostojnosti in dobronamernosti prijave ter oceno o tem, ali je v skladu s
pristojnostmi komisije in določili 44. člena tega poslovnika potrebno začeti
postopek nadzora ali ugotavljanja kršitve ZIntPK, ali obstajajo okoliščine iz
42. ali 43. člena tega poslovnika, zaradi katerih se prijava ne sprejme v
obravnavo oziroma odstopi v reševanje drugemu pristojnemu organu, organizaciji
ali ustanovi.
(3) V okviru predhodnega preizkusa
lahko uslužbenec komisije, ki mu je zadeva dodeljena v obravnavo, če je to
potrebno za odločitev o nadaljnjem postopku:
-      
prijavitelja, če je ta znan, pozove k dopolnitvi prijave in zahteva ali
zaprosi za posredovanje dodatnega gradiva,
-      
preveri potrebna dejstva in okoliščine pri drugih pristojnih organih, v
javno dostopnih bazah podatkov in evidencah komisije.
(4) Po predhodnem preizkusu prijave
komisija:
-      
prijave ne sprejme v obravnavo (42. člen poslovnika),
-      
prijavo zavrže na podlagi 40. člena, če se šele med predhodnim
preizkusom ugotovi, da so podani pogoji iz 40. člena tega poslovnika,
-      
prijavo evidentira, vendar se njena obravnava upoštevajoč merila iz 45.
člena tega poslovnika za določanje vrstnega reda oziroma prednostno obravnavo
ali zaradi razlogov iz 47. člena tega poslovnika, v katerikoli fazi postopka s
prijavo na predlog SNAP, odloži do drugačnega sklepa senata komisije,
-      
prijavo odstopi v pristojno reševanje drugemu organu (43. člen
poslovnika), ali
-      
prijavo sprejme v reševanje kot novo samostojno zadevo ali kot del že
obstoječe zadeve, ki jo obravnava komisija.
42. člen
(zavrnitev obravnave prijave)
(1) Komisija prijave ne sprejme v
obravnavo, če na podlagi predhodnega preizkusa prijave oceni, da:
-      
je vsebina prijave neverodostojna, lažna ali zgolj šikanoznega značaja,
-      
se prijava nanaša na dogodek oziroma ravnanje iz časa pred začetkom
veljavnosti Zakona o preprečevanju korupcije, iz prijave pa izhajajo kršitve iz
pristojnosti drugih organov,
-      
se prijava nanaša na dogodek ali ravnanje, ki je bilo ali je predmet
postopka pred komisijo ali drugim državnim organom in ni zadostnih razlogov za
ponoven ali ločen postopek pred komisijo,
-      
navedbe iz prijave ne dajejo podlage za resen sum kršitve iz
pristojnosti komisije ali kršitev predpisov iz pristojnosti drugih organov, ali
-      
če časovna oddaljenost dogodka onemogoča ali bistveno otežuje
ugotavljanje dejanskega stanja.
(2) Sklep, da se prijava ne sprejme v
obravnavo, sprejme predsednik na obrazložen predlog SNAP. Predsednik lahko
odloči, da o predlogu SNAP odloči senat komisije.
(3) Če se prijava nanaša na
ugotavljanje nasprotja interesov, je komisija ne sprejme v obravnavo, če na
podlagi predhodnega preizkusa prijave ugotovi, da:
-      
oseba, zoper katero je podana prijava, nima statusa uradne osebe, kot jo
določa ZIntPK,
-      
je izločitev uradne osebe urejena z drugim zakonom in bi tam lahko bila
uporabljena pravna sredstva ali,
-      
da sta od opravljenih spornih uradnih dejanj uradne osebe minili več kot
dve leti.
(4) Sklep, da se prijava iz prejšnjega
odstavka ne sprejme v obravnavo, na obrazložen predlog pooblaščenca za
nasprotje interesov, sprejme predsednik ali namestnik, pooblaščen za to delovno
področje, ki lahko predlaga, da o predlogu odloči senat komisije.
43. člen
(odstop prijave)
(1) Komisija prijavo ali njen del
odstopi v pristojno reševanje ali informacijo drugemu organu, če na podlagi
predhodnega preizkusa oceni, da:
-      
iz prijave izhajajo razlogi za sum storitve kaznivega dejanja, za
katerega se storilec preganja po uradni dolžnosti,
-      
prijava vsebuje znake kršitev predpisov ali druge relevantne informacije
iz pristojnosti drugih organov, ali
-      
iz prijave, ki se nanaša na nasprotje interesov, izhaja, da je nasprotje
interesov za konkretno uradno osebo oziroma izločitev uradne osebe urejena z
drugim zakonom oziroma da ima uradna oseba predstojnika, ki je skladno z ZIntPK
pristojen za odločanje o nasprotju interesov v konkretnem primeru.
(2) Sklep o odstopu prijave iz prve in
druge alineje prejšnjega odstavka sprejme predsednik na obrazložen predlog
SNAP. Na podlagi sklepa predsednika o odstopu prijave pristojnemu organu lahko
odstopni dokument podpiše vodja SNAP. Iz razlogov učinkovitosti in hitrosti
postopka lahko odstopni dokument podpiše vodja SNAP pred izdajo sklepa
predsednika in o tem naknadno obvesti predsednika.
(3) Sklep o odstopu iz tretje alineje
prvega odstavka tega člena na obrazložen predlog pooblaščenca za nasprotje
interesov sprejme predsednik ali namestnik, pooblaščen za to delovno področje,
lahko pa predlagata, da o predlogu za odstop posamezne prijave odloči senat
komisije. Iz razlogov učinkovitosti in hitrosti postopka lahko odstopni
dokument podpiše pooblaščenec za nasprotje interesov in o tem naknadno obvesti
predsednika ali namestnika, pooblaščenega za to delovno področje.
(4) Pri odstopu prijave mora komisija
paziti na zaščito prijaviteljev skladno z ZIntPK in tem poslovnikom.
(5) Tudi prijava, ki ni bila sprejeta
v obravnavo iz razlogov po 42. členu tega poslovnika, se odstopi v reševanje
drugemu organu, če so izpolnjeni pogoji iz prvega odstavka tega člena.
(6) Z odstopom prijave v reševanje
drugemu pristojnemu organu se postopek pred komisijo zaključi. Izjemoma se
postopek z odstopljeno prijavo nadaljuje, če tako odloči predsednik na pobudo
SNAP-a oziroma na predlog predsednika senat komisije, upoštevajoč subjektivne
in objektivne kriterije iz 45. člena tega poslovnika, za določanje prednostne
obravnave in interese postopka pred pristojnim organom.
(7) Ob ali po odstopu zadeve, zlasti v
pristojno reševanje organu, lahko komisija ta organ pozove, da jo obvesti o
svojih ugotovitvah v zvezi z odstopljeno zadevo najpozneje ob zaključku zadeve.
Če okoliščine primera to zahtevajo, se komisija z organom dogovori za način
nadaljnjega sodelovanja in obveščanja glede obravnave zadeve.
3. Uvedba nadzora ali preiskave
44. člen
(začetek obravnave zadeve)
(1) Prijavo, ki prestane predhodni
preizkus ter zadevo, začeto na lastno pobudo ali na podlagi zahteve, vodja SNAP
ponovno dodeli v reševanje enemu ali več uslužbencem komisije in med njimi
določi nosilca zadeve.
(2) Nosilec zadeve pripravi predlog
načrta dela na zadevi in predlog kategorizacije prijave glede na sprejeta
merila in postopek za določanje vrstnega reda obravnave zadev, določen s tem
poslovnikom.
(3) Predlog načrta dela in predlog
kategorizacije zadeve potrjuje senat komisije za posamično zadevo ali za več
zadev hkrati.
(4) Če gre za zahteven ali odmeven
primer, lahko senat komisije v posamezni zadevi določi poročevalca izmed svojih
članov, ki podrobneje spremlja potek preiskave in reševanja posamezne prijave
in delo nosilca zadeve ter je pooblaščen za podpisovanje izhodnih dokumentov v
tej zadevi.
(5) Postopek obravnave v zadevi se
začne s ponovno dodelitvijo zadeve po predhodnem preizkusu nosilcu zadeve, za
dodatno zbiranje podatkov, dokumentov in informacij od prijavitelja ali drugih
oseb ali organov.
(6) Če okoliščine, povezane s
posamezno zadevo, narekujejo hitro ukrepanje, lahko SNAP prične s posameznimi preiskovalnimi
in nadzornimi dejanji še pred potrditvijo načrta dela in kategorizacijo prijave
s strani senata komisije. Vodja SNAP o tem obvesti predsednika ali namestnika.
(7) Od trenutka, ko ima zadeva status
zadeve v obravnavi, je za vsa dejanja, ki imajo za posledico zaključek postopka
(prekinitev, ustavitev ipd.), pristojen senat komisije.
45. člen
(vrstni red obravnave)
(1) Zadeve, začete na zahtevo in na
lastno pobudo, imajo praviloma status prednostne zadeve.
(2) Prednostno se obravnavajo tudi
zadeve, povezane s prijavami o zahtevah neetičnih in nezakonitih ravnanj, z
izdelavo sistemskega načelnega mnenja, pobude ali priporočila po 55. členu tega
poslovnika ter pripravo ugotovitev o konkretnem primeru, priporočil, predlogov
ali pobud predstojnikom, poslovodstvu ali nadzornim organom, katerih namen in
cilj je spodbujati sprejemanje poslovodnih, organizacijskih, upravljavskih ali
nadzorstvenih odločitev oziroma ukrepov predstojnika oziroma pristojnega
nadzornega organa s ciljem preprečevanja in odpravljanja konkretnega hujšega
koruptivnega ravnanja:
-      
ki ima znake trajajočega ali ponavljajočega kršenja ZIntPK,
-      
pri katerem je pridobljena ali pričakovana velika premoženjska korist
oziroma povzročena velika javnofinančna škoda, kot jih določa Kazenski zakonik,
-      
ki je javno odmevno in ima znake protipravnega, nevestnega, neetičnega,
nestrokovnega ali kako drugače očitno nepoštenega, nečastnega, negospodarnega
ali neskrbnega ravnanja,
-      
pri katerem obstaja izrazita izpostavljenost korupcijskim in drugim
tveganjem za protipravna ravnanja, ali
-      
ki ima znake mednarodne korupcije.
(3) Pri določanju vrstnega reda
obravnav komisija upošteva subjektivne in objektivne kriterije ter morebitno
dejstvo, da določeno zadevo že obravnavajo drugi nadzorni ali preiskovalni
organi.
(4) Po subjektivnem kriteriju imajo
prednost prijave, ki se nanašajo na sum korupcije, nasprotja interesov in
kršitev predpisov o lobiranju:
-      
funkcionarjev zakonodajne veje oblasti ali najvišjih funkcionarjev
izvršilne veje oblasti (ministri, državni sekretarji), županov, pravosodnih
funkcionarjev (vključno z državnimi tožilci) ali uradnikov na položaju,
-      
predstojnikov ali vodilnih uslužbencev v policiji ali Slovenski vojski,
-      
predstojnikov ali vodilnih uslužbencev v samostojnih nadzornih ali
regulatornih organih (agencije, skladi, uradi, inšpekcije itd.),
-      
predstojnikov ali visokih uradnikov obveščevalno-varnostnih organov,
-      
v poslovodstvih ali nadzornih organih finančnih in bančnih institucij iz
javnega sektorja,
-      
v organih nadzora in upravljanja v gospodarskih družbah, v katerih imata
država ali samoupravna lokalna skupnost večinski delež ali prevladujoč vpliv.
(5) Po objektivnem kriteriju imajo
prednost prijave:
-      
ki se nanašajo na sum korupcije, pri katerem gre za domnevno veliko
oškodovanje ali veliko premoženjsko korist,
-      
ki se nanašajo na sum korupcije z mednarodnim elementom,
-      
v zvezi s katerimi se z delom komisije lahko prepreči koruptivno
ravnanje, nastanek nasprotja interesov, veliko oškodovanje ali kršitev zakona
oziroma bistveno pripomore k hitri in učinkoviti izvedbi (pred)kazenskega ali
drugih nadzornih postopkov oziroma je podana velika medijska odmevnost zadeve,
ki zahteva javni odziv komisije v javnem interesu,
-      
v drugih primerih, ko izrazita izpostavljenost korupcijskim ali drugim
tveganjem za protipravna ravnanja narekuje potrebo, da se z ukrepi in metodami,
ki jih določa ZIntPK, zavarujejo javni interes ali javne koristi.
46. člen
(postopek obravnave zadeve)
(1) Pri obravnavi mora nosilec zadeve
pridobiti in preveriti vsa pomembna dejstva ter okoliščine, da se ugotovi
pravilno dejansko stanje ter omogoči ustrezna ocena dogodka ali ravnanja z
vidika določb ZIntPK. Prav tako mora paziti, da se zadeva zaključi v razumnem
roku, glede na njeno zahtevnost in obremenjenost komisije.
(2) Če nosilec zadeve med obravnavo
oceni:
-      
da so podane okoliščine za odstop celotne ali dela zadeve v pristojno
reševanje drugemu organu, ravna po 43. členu poslovnika,
-      
da so podane okoliščine o zavrnitvi prijave iz 42. člena tega
poslovnika, predlaga senatu komisije ustavitev postopka,
-      
da je v interesu ekonomičnosti in uspešnega zaključka postopka smotrno
obravnavano zadevo združiti z drugo zadevo ali obravnavano zadevo razdružiti na
več zadev, to predlaga senatu komisije.
(3) Nosilec zadeve lahko med obravnavo
predlaga, da se o posameznem pravnem, postopkovnem ali dejanskem vprašanju,
povezanem z obravnavano zadevo, pridobi mnenje oziroma usmeritev senata
komisije ali opravi razprava na strokovnem kolegiju. Predsedniku lahko
predlaga, da v zapletenih strokovnih vprašanjih, za katera komisija nima
zaposlenih strokovnjakov, skladno s 16.a členom ZIntPK odloči o sodelovanju
zunanjih strokovnjakov ali uporabi zunanjih strokovnih mnenj.
(4) Senat komisije lahko med postopkom
zaradi novih okoliščin spremeni kategorizacijo zadeve v obravnavi v skladu s
45. členom tega poslovnika, postavi v zadevi poročevalca ali odredi zamenjavo
nosilca zadeve. Če zamenjavo nosilca zadeve odredi vodja SNAP, o tem obvesti
senat komisije.
(5) Vsa dejanja komisije, povezana z
ugotavljanjem dejanskega stanja in okoliščin v zvezi z obravnavano zadevo, se
evidentirajo v evidenci dokumentarnega gradiva oziroma ustrezni elektronski
bazi. V njej se evidentira tudi vsaka sprememba statusa obravnavane zadeve
(sprememba kategorizacije, ustavitve, odstopi ipd.).
47. člen
(sklep o začasni prekinitvi postopka)
(1) Senat komisije lahko na lastno
pobudo, na predlog SNAP ali na obrazložen predlog drugega državnega organa
sprejme obrazložen sklep, da se obravnava zadeve za določen čas prekine, če:
-      
nastopijo okoliščine dejanske ali pravne narave, ki preprečujejo, da bi
se obravnava zadeve uspešno zaključila, in je utemeljeno pričakovati, da bodo v
razumnem času te okoliščine odpravljene,
-      
nastopijo trenutne objektivne okoliščine, povezane s kadrovskimi in
materialnimi zmožnostmi komisije, ki preprečujejo aktivno in strokovno delo na
zadevi,
-      
senat komisije oceni, da z nadaljnjo obravnavo zadeve ne bi sledili
ciljem in namenu ZIntPK,
-      
je utemeljeno aktivno obravnavo zadeve začasno prekiniti zaradi
interesov predkazenskega, kazenskega ali drugega nadzornega ali sodnega
postopka, ali
-      
je potrebno pred nadaljnjo obravnavo zadeve počakati na odločitev
drugega državnega, nadzornega ali regulatornega organa.
(2) Po prenehanju razlogov iz
prejšnjega odstavka sprejme senat komisije sklep, s katerim se obravnava zadeve
nadaljuje.
(3) V času prekinitve se lahko v zvezi
z zadevo opravijo posamezna dejanja, povezana z ugotavljanjem dejanskega stanja
in okoliščin, če bi bilo nevarno odlašati. O vsakem od teh dejanj mora biti
brez odlašanja obveščen predsednik in na prvi naslednji seji senat komisije.
48. člen
(zaznava prekrška iz pristojnosti
komisije)
Če nosilec zadeve med postopkom ugotovi
elemente prekrška, senatu komisije predlaga uvedbo postopka o prekršku ali da
se obravnava celotne ali dela zadeve zaključi z uradnim zaznamkom ter odstopi
pooblaščeni uradni osebi komisije, v nadaljnji prekrškovni postopek.
49. člen
(seznanitev in poziv predstojniku ali
odgovorni osebi za ukrepanje
pri odpravljanju korupcijskih tveganj in zavarovanju integritete javnega
sektorja)
(1) Komisija lahko, med ali po
zaključku postopka, z vmesnimi ali zaključnimi ugotovitvami seznani pristojni
nadzorni organ, odgovorno osebo organa ali institucije ali predstojnika osebe,
v povezavi s katero se pred komisijo vodi postopek, in ji predlaga izvedbo
ukrepov v okviru njenih delovnopravnih in vodstvenih pristojnosti in
odgovornosti z namenom zagotavljanja zakonitosti delovanja organa, odpravljanja
korupcijskih tveganj in zagotovitve integritete organa in javnega sektorja.
(2) Seznanitev oziroma poziv iz
prejšnjega odstavka sprejme senat komisije na seji, če oceni, da se v
obravnavani zadevi ali v povezavi z obravnavano osebo pojavljajo resna
korupcijska tveganja, tveganja za zakonito in smotrno porabo javnih sredstev
oziroma je ogrožena integriteta organa ali javnega sektorja.
(3) Pri uporabi instituta iz tega
člena komisija skrbi, da z vsebino ne ogrozi interesov postopka pred komisijo,
ki še teče, interesov predkazenskega, kazenskega ali postopkov pred drugimi
pristojnimi organi.
(4) Seznanitev oziroma poziv iz tega
člena lahko komisija, na podlagi sklepa senata komisije, tudi javno objavi, pri
čemer v primeru, da seznanitev ali poziv pošlje še pred zaključkom zadeve, ne
sme prejudicirati zaključne odločitve, kar mora komisija v seznanitvi ali
pozivu posebej poudariti.
50. člen
(pobuda za uvedbo internega nadzora,
revizije oziroma disciplinskega postopka)
(1) Če komisija med ali po zaključku
postopka z zadostno verjetnostjo ugotovi nepravilnosti ali kršitve, ki jih je
potrebno oceniti oziroma preiskati v okviru in po pravilih internih oziroma
stanovskih nadzornih postopkov organov, institucij in gospodarskih družb, lahko
v skladu z ZIntPK da pobudo za izvedbo nadzora ali uvedbo disciplinskega
postopka, vključno z uvedbo postopka rednega ali izrednega prenehanja delovnega
razmerja.
(2) Pobudo iz prejšnjega odstavka
sprejme senat komisije s sklepom. Senat komisije lahko odloči, da se pobuda
oziroma odziv nanjo predstavita javnosti.
4. Zaključek nadzora ali preiskave
51. člen
(zaključek obravnave zadeve)
(1) Ko nosilec zadeve oceni, da so
relevantne dejanske in pravne okoliščine obravnavane zadeve dovolj razjasnjene,
da lahko senat komisije sprejme odločitev, pripravi zaključne ugotovitve o
posameznem primeru s predlogom senatu komisije za odločanje. Zaključne
ugotovitve vsebujejo povzetek dejanskega stanja, oceno dejstev in okoliščin z
vidika določb ZIntPK, predlog odločitve senata komisije in utemeljitev
predloga.
(2) Na podlagi predloga iz prejšnjega
odstavka senat komisije na seji odloči, da:
-      
postopek s sklepom ustavi, ker v obravnavani zadevi glede na zbrane
podatke ni mogoče potrditi obstoja kršitev iz pristojnosti komisije,
-      
postopek s sklepom ustavi iz razlogov po 42. členu tega poslovnika ali
odstopi v reševanje drugemu organu v skladu z 43. členom tega poslovnika,
-      
sprejme sklep o začasni prekinitvi postopka po 47. členu tega
poslovnika,
-      
sprejme osnutek ugotovitev ali druge odločitve in postopa skladno z 52.
členom tega poslovnika,
-      
v zadevi sprejme ugotovitve o konkretnem primeru po ZIntPK ali prične
postopek za izdelavo sistemskega načelnega mnenja,
-      
v povezavi z zadevo sprejme pojasnilo, priporočilo, ugotovitve,
opozorilo ali drugo odločitev iz pristojnosti komisije,
-      
sprejme ugotovitev o obstoju nasprotja interesov in o posledicah nasprotja
interesov,
-      
sprejme ugotovitev o kršitvi določb glede omejitev poslovanja,
-      
postopka ne zaključi in nadaljuje z
obravnavo zadeve, ali
-      
v povezavi s primerom sprejme drugo odločitev iz pristojnosti komisije.
(3) Če senat komisije na seji ne
sprejme odločitve o zaključku postopka, lahko da nosilcu zadeve navodila in
usmeritve za nadaljnja opravila ali pripravo končnega akta, lahko pa izmed
svojih članov določi tudi poročevalca, ki usmerja in spremlja izdelavo končnega
akta ter določi enega ali več uslužbencev SNAP ali CIP kot nosilca zadeve, ter
predvideni rok za izdelavo akta.
(4) Ko senat komisije sprejme končno
odločitev v zadevi, odloči tudi:
-      
ali oziroma na kakšen način se o odločitvi obvesti prijavitelja,
-      
ali oziroma na kakšen način se o odločitvi obvesti osebo, na katero se
nanaša odločitev,
-      
ali oziroma na kakšen način se o odločitvi skladno z devetim odstavkom
13. člena ZIntPK obvešča pristojne osebe in organe zaradi ocene škodljivih
posledic za ugled funkcije oziroma položaja ter ugled organa oziroma subjekta
in zaradi uvedbe nadzornih in disciplinskih postopkov in drugih ustreznih
ukrepov,
-      
ali oziroma na kakšen način se skladno z desetim odstavkom 13. člena
ZIntPK pristojnemu organu pošlje predlog za razrešitev posameznika, in
-      
ali so podane okoliščine, zaradi katerih bi javna objava odločitve ali
ugotovitev lahko ogrozila interese drugih postopkov pred komisijo,
predkazenskega, kazenskega ali drugega nadzornega ali sodnega postopka in je
potrebno pred objavo posvetovanje s pristojnim organom.
52. člen
(sprejem osnutka odločitve in pravica do
predhodne izjasnitve glede ugotovitev)
(1) Kadar se ugotovitve v povezavi s
sprejemom načelnega mnenja ali ugotovitev o konkretnem primeru koruptivnega
ravnanja nanašajo na določeno ali določljivo fizično ali pravno osebo, senat komisije na seji sprejme osnutek mnenja
oziroma ugotovitev in ga pošlje osebi ali organu v predhodno izjasnitev in
mnenje.
(2) Če senat komisije oceni, da
obstaja verjetnost, da bi vnaprejšnje seznanjanje osebe z ugotovitvami komisije
ogrozilo interese predkazenskega, kazenskega ali drugega nadzornega ali sodnega
postopka, zaprosi za mnenje organ, ki ta postopek vodi. Organ mora svoje mnenje
komisiji sporočiti najpozneje v roku petih dni od prejema zaprosila, sicer se
šteje, da nima zadržkov. Senat komisije na mnenje ni vezan.
(3) Oseba, ki ji je bil osnutek
poslan, lahko v roku sedmih delovnih dni komisiji posreduje svoje stališče,
argumente in navedbe v povezavi z dejanskimi in pravnimi vidiki osnutka mnenja
ali ugotovitev. Na utemeljeno prošnjo osebe lahko predsednik rok podaljša za nadaljnjih
sedem delovnih dni. Če se obravnavana oseba do navedb
v osnutku v predpisanem ali podaljšanem roku ne izjasni, to ni ovira za sprejem
in javno objavo končne odločitve. Osnutek se obravnavani osebi posreduje in
vroča v izjasnitev osebno preko organa ali organizacije, kjer je zaposlena
oziroma opravlja funkcijo, razen v primerih, ko komisija oceni, da bi bilo
vročanje hitreje izvedeno na naslovu prebivališča.
(4) Odgovor osebe, ki ji je bil poslan
osnutek mnenja ali ugotovitev, po proučitvi nosilca zadeve obravnava senat
komisije na seji. Po oceni navedb v odgovoru lahko senat komisije odloči:
-      
da se postopek obravnave zadeve zaključi in osnutek sprejme brez
sprememb,
-      
da se sprejme drugačna odločitev kot je bila v osnutku mnenja in
ugotovitev,
-      
da se zadevo vrne nazaj v obravnavo in izvede nadaljnje ukrepe za
razjasnitev primera,
-      
da se osebo, ki je poslala odgovor, povabi na sejo senata komisije z
namenom razjasnitve dodatnih okoliščin.
(5) Končna odločitev se objavi na
spletnih straneh komisije ali na tiskovni konferenci, skupaj z vsebino pisnega
odgovora osebe, razen če ta objavi odgovora ali njegovega dela, izrecno vnaprej
nasprotuje. V objavljenih odločitvah se lahko obdelujejo osebni podatki funkcionarjev,
uradnikov na položaju in poslovodnih oseb, kot jih opredeljuje ZIntPK, in
sicer: ime, priimek, funkcija, položaj in subjekt javnega sektorja, v katerem
je obravnavana oseba zaposlena oziroma opravlja funkcijo.
(6) Če senat komisije na isti seji ali
po dodatni obravnavi zadeve oceni, da bo sprejel odločitev, ki se v dejanskih
in pravnih okoliščinah pomembno razlikuje od osnutka v škodo osebe, na katero
se ugotovitve nanašajo, sprejme nov osnutek odločitve in ponovno izvede
postopek po tem členu.
(7) Senat komisije lahko tudi v
primeru, ko ne gre za sprejem načelnega mnenja ali ugotovitev o konkretnem
primeru koruptivnega ravnanja, odloči, da pred sprejemom končne odločitve v
obliki pojasnila, priporočila, ugotovitve, opozorila ali druge odločitve iz pristojnosti
komisije, osnutek odločitve posreduje organu ali subjektu, na katerega delo,
ravnanje ali pristojnosti se odločitev nanaša oziroma drugemu organu, ki ima
pristojnost izvajati nadzor nad tem organom ali subjektom, ter mu določi
razumen rok, v katerem lahko ta komisiji posreduje stališče, argumente in
navedbe v povezavi z dejanskimi in pravnimi vidiki osnutka.
(8) Po preteku roka ali prejemu
odgovora iz prejšnjega odstavka komisija postopa ob smiselni uporabi četrtega
in šestega odstavka tega člena.
53. člen
(obnova zaključenega postopka)
(1) Postopek, ki se je končal z
zavržbo prijave, s sklepom, da se prijava ne sprejme v obravnavo ali sklepom o
ustavitvi obravnave, lahko komisija obnovi na lastno pobudo ali na predlog
fizične ali pravne osebe ali na zahtevo iz drugega odstavka 13. člena ZIntPK,
če se pojavijo nova relevantna dejstva in okoliščine, ki v času zavržbe ali
odločanja niso bile znane in je utemeljeno pričakovati, da bi privedle do
drugačne odločitve komisije.
(2) Postopek se obnovi tudi v primeru,
če komisija po pridobitvi obvestila drugega pristojnega organa, ki mu je
odstopila zadevo v nadaljnje reševanje, ugotovi resen sum korupcije ali druge
kršitve ZIntPK.
(3) O obnovitvi postopka odloči senat
komisije.
5. Pravica do vpogleda v spis
54. člen
(vpogled v spis)
(1) Komisija je v vsakem trenutku
dolžna skladno z zakonom zagotoviti, da se pri vpogledu v spis ne razkrije
identitete prijavitelja ali podatkov, na podlagi katerih ga je mogoče
identificirati.
(2) V zadevah, ki jih komisija vodi po
določbah zakona, ki ureja splošni upravni postopek, se vpogled v spis s strani
posameznika, ki ima za to pravni interes, uveljavlja po določbah zakona, ki
ureja splošni upravni postopek, v zadevah prekrškovnega postopka pa po določbah
zakona, ki ureja postopek o prekršku.
(3) V postopkih iz tretje alineje
prvega odstavka 34. člena tega poslovnika, ki jih komisija vodi po ZIntPK in
tem poslovniku, se za vpogled v spis uporabljajo določbe ZIntPK, predpisov, ki
urejajo dostop do informacij javnega značaja in ta poslovnik.
(4) Vpogled v spis pred koncem
predhodnega preizkusa prijave ni dopusten, razen v primeru, ko zakon določa
drugače.
6. Posebna pravila glede posameznih
postopkov
55. člen
(postopek za izdelavo sistemskega
načelnega mnenja, priporočila ali pobude)
(1) O uvedbi postopka za izdelavo
sistemskega načelnega mnenja, priporočila ali pobude na predlog članov senata
komisije, na predlog SNAP ali CIP odloča senat komisije. Pred odločitvijo senat
komisije praviloma poda pobudo v razpravo na strokovni kolegij komisije.
(2) Namen sistemskega načelnega
mnenja, priporočila ali pobude vladi, državnemu zboru in drugim organom državne
uprave ter lokalne samouprave, organom pravosodja, nadzorstvenim organom in
ustanovam, organizacijam in institucijam finančnega, bančnega in
zavarovalniškega sistema, je preprečevanje, odprava ali zmanjševanje
korupcijskih tveganj oziroma tveganj za integriteto institucij javnega sektorja
in njihovih zaposlenih zaradi:
-      
odsotnosti, nedelovanja ali neučinkovitosti samoregulatornih oziroma
nadzorstvenih mehanizmov,
-      
nereguliranosti, neustreznosti ali pomanjkljivosti predpisov, ali
-      
neučinkovitosti ukrepov ali neodzivnosti na ugotovljene, opozorjene ali
drugače izpostavljene ponavljajoče kršitve integritete, dolžnostnega ravnanja
in etike (vodenja).
(3) Predlog SNAP ali CIP iz prvega
odstavka tega člena vsebuje osnovne podatke o zadevi, osnovne podatke o
sistemski naravi oziroma pomenu zadeve, okvirni načrt dela, čas trajanja in
predvideno obliko končnega akta oziroma rezultatov (priporočila, pobude za
spremembo predpisov ipd.) postopka preiskave.
(4) Pri sistemskih zadevah, za katere
senat komisije odloči, da se sprejmejo v obravnavo in uvede postopek, lahko
vodja SNAP glede na obsežnost in zahtevnost primera, zadevo dodeli v obravnavo
dvema ali več uslužbencem SNAP, določi nosilca zadeve, predvideni rok za
izdelavo zaključnih ugotovitev primera in predvideni rok za izdelavo osnutka
končnega akta ali aktov zadeve.
(5) Na lastno pobudo ali na predlog
vodje SNAP lahko predsednik določi, da pri obravnavi zadeve in izdelavi
sistemskega načelnega mnenja sodelujejo tudi drugi člani senata komisije in
uslužbenci komisije.
(6) V primerih, ko se obravnava
prijave nanaša na ravnanje, ki je enako ali v bistvenem podobno ravnanju, ki ga
je komisija s pravnega vidika ali z vidika krepitve integritete in korupcijskih
tveganj že ocenila ter v primeru ugotovljenih nepravilnosti ali tveganj v že
izdanem načelnem mnenju ali ugotovitvah o konkretnem primeru pojasnila, kakšno
bi bilo dolžno ravnanje, se prijavitelja in obravnavano osebo seznani z
ugotovitvijo komisije, da je o enakem ali bistveno podobnem ravnanju načelno
mnenje ali ugotovitve o konkretnem primeru že izdala. Obravnavano osebo
komisija, upoštevajoč določila sedmega odstavka 13. člena ZIntPK, pozove, da se
o navedbah v prijavi, ugotovitvi komisije, da je o takšnem ravnanju že izdano
načelno mnenje ali ugotovitve o konkretnem primeru, in navedbah v načelnem
mnenju oziroma ugotovitvah o konkretnem primeru, lahko izjasni v roku sedmih
delovnih dni. Pozivu se priloži prijava brez podatkov o prijavitelju in že
izdano načelno mnenje oziroma ugotovitve o konkretnem primeru. Na utemeljeno
prošnjo osebe lahko predsednik rok podaljša za nadaljnjih sedem delovnih dni.
(7) Odgovor obravnavane osebe in
ugotovitev komisije, da je o enakem ali bistveno podobnem ravnanju že izdala
načelno mnenje ali ugotovitve o konkretnem primeru se, upoštevajoč določila
osmega odstavka 13. člena ZIntPK, objavijo pri že objavljenem načelnem mnenju.
56. člen
(postopek ocene nezdružljivosti funkcije z opravljanjem pridobitne dejavnosti)
(1) Komisija na podlagi drugega
odstavka 26. člena ZIntPK vodi seznam pisnih obvestil funkcionarjev o
opravljanju poklicne ali druge pridobitne dejavnosti, za katero ima funkcionar
dovoljenje delodajalca ali sklenjeno pogodbo za opravljanje dejavnosti ali
poklica.
(2) Seznam vsebuje obvestilo
funkcionarja in dovoljenje delodajalca oziroma pogodbo za opravljanje
dejavnosti ali poklica, če je slednje po zakonu zahtevano.
(3) Uslužbenec komisije, ki je odgovoren
za vodenje seznama, na podlagi tretjega odstavka 26. člena ZIntPK oceni, ali je
dejavnost skladna z zakonom. Če ugotovi, da je skladna, to na prejetem
obvestilu označi z uradnim zaznamkom in o tem seznani predsednika in
namestnika, pooblaščenega za to delovno področje, v nasprotnem primeru pa
senatu komisije predlaga uvedbo postopka za oceno nezdružljivosti funkcije z
opravljanjem pridobitne dejavnosti.
(4) O prejetih obvestilih
funkcionarjev o opravljanju poklicne ali druge pridobitne dejavnosti pooblaščenec
za nasprotje interesov tedensko seznanja senat komisije.
57. člen
(postopek izrekanja opozorila o
nezdružljivosti funkcije s
članstvom ali dejavnostmi funkcionarja v organih pravnih oseb)
(1) Komisija prične postopek za
ugotavljanje in izrek opozorila o nezdružljivosti funkcije s članstvom ali
dejavnostmi funkcionarja v organih pravnih oseb na lastno pobudo ali na podlagi
prijave, da članstvo ali dejavnosti funkcionarja v organih pravne osebe skladno
s 27. členom ZIntPK ni združljiva z opravljanjem funkcije tega funkcionarja.
(2) Če nosilec zadeve ugotovi, da gre
za nezdružljivost, ki jo ureja drug zakon, ravna skladno z določbami tega
poslovnika, ki urejajo ustavitev zadeve oziroma odstop zadeve v reševanje
drugemu pristojnemu organu.
58. člen
(postopek odvzema darila)
(1) Če komisija pri preverjanju
seznamov daril, ki jih komisiji posredujejo organi ali organizacije, ali na
podlagi prijave ali objav v medijih oziroma na drug način pridobi podatke, ki
izkazujejo verjetnost, da je funkcionar sprejel darilo, ki presega vrednost 75
eurov ali ki je oziroma bi lahko (ne glede na vrednost) vplivalo na objektivno
in nepristransko opravljanje njegove funkcije, po uradni dolžnosti uvede
upravni postopek odvzema sprejetega darila ali daril.
(2) Nosilec zadeve, ki mu je zadeva
dodeljena v reševanje, preizkusi:
-      
ali je oseba, ki je prejela darilo, funkcionar po ZIntPK, in
-      
ali je funkcionar o prejetem darilu izpolnil obrazec za evidentiranje
prejetega darila ter ga izročil organu, v katerem opravlja funkcijo, skladno s
pravilnikom, ki ureja omejitve in dolžnosti funkcionarjev v zvezi s
sprejemanjem daril.
(3) Če nosilec zadeve ugotovi, da
oseba, ki je prejela darilo, ni funkcionar oziroma da je oseba javni uslužbenec
in obstaja sum kršitve zakona, ki ureja javne uslužbence, ravna skladno z
določbami tega poslovnika, ki urejajo ustavitev zadeve oziroma odstop zadeve v
reševanje drugemu pristojnemu organu.
(4) Če nosilec zadeve ugotovi, da je
vrednost darila, ki ga je prejel funkcionar, večja od 75 eurov, pripravi osnutek
odločbe, na podlagi katere postane darilo last Republike Slovenije, lokalne
skupnosti oziroma organizacije, v kateri funkcionar opravlja svojo funkcijo. Če
darilo fizično ne obstaja več ali ga iz drugih razlogov ni mogoče predati v
upravljanje organu oziroma organizaciji, v kateri funkcionar opravlja svojo
funkcijo, pripravi osnutek odločbe, na podlagi katere mora funkcionar vplačati
vrednost darila v državni oziroma občinski proračun ter gradivo pripravi za
sejo senata komisije.
(5) Kadar nosilec zadeve tehta, ali je
funkcionar sprejel darilo, ki je ali bi lahko vplivalo na objektivno in
nepristransko opravljanje njegove funkcije, presoja predvsem:
-      
namene in cilje veljavne zakonske ureditve glede sprejemanja daril,
-      
možnost vpliva ali videza vpliva sprejetega darila na delovanje
posameznega funkcionarja,
-      
dejansko oziroma potencialno nasprotje interesov, ki bi ga darilo lahko
povzročilo v trenutku sprejema ali pozneje in
-      
posledice sprejema darila za dobro ime funkcionarja, organa ali
organizacije.
(6) Nosilec zadeve zbere vsa dejstva
in okoliščine, ki so za ugotavljanje okoliščin v zvezi s sprejetim darilom
pomembne in pri tem omogoči funkcionarju in organu, pri katerem opravlja
funkcionar svojo funkcijo, da sodeluje v postopku.
(7) Če nosilec zadeve ugotovi, da
sprejem darila ni vplival na objektivno in nepristransko opravljanje funkcije
funkcionarja, pripravi predlog uradnega zaznamka o zaključku zadeve za sejo
senata komisije.
(8) Če nosilec zadeve ugotovi, da je
sprejem darila vplival na objektivno in nepristransko opravljanje funkcije
funkcionarja, pripravi osnutek odločbe, na podlagi katere postane darilo last
Republike Slovenije, lokalne skupnosti ali organa pri katerem funkcionar
opravlja svojo funkcijo, po potrebi pa tudi osnutek obvestila organom odkrivanja
in pregona kaznivih dejanj oziroma obvestilo drugim pristojnim organom ter
gradivo pripravi za sejo senata komisije.
59. člen
(poziv za začetek postopka za
uveljavljanje ničnosti pogodbe)
(1) Komisija lahko na podlagi
ugotovitev, da je subjekt javnega sektorja sklenil pogodbo v nasprotju z
ZIntPK, zakon pa kot posledico te kršitve predvideva ničnost pogodbe (obstoj
dejanskega stanja iz prvega odstavka 14. člena ZIntPK, predložitev lažne
izjave oziroma neresničnih podatkov v izjavi o lastništvu iz šestega odstavka
14. člena ZIntPK, sklenitev pogodbe kljub omejitvam poslovanja po prvem,
drugem, tretjem in četrtem odstavku 35. člena ZIntPK), pozove subjekt javnega
sektorja, da oceni primernost uveljavljanja ničnosti oziroma prične s postopkom
uveljavljanja ničnosti pogodbe ter odprave posledic nične pogodbe.
(2) Subjekt javnega sektorja je dolžan
komisijo o odločitvi oziroma o izvedenih ukrepih v zvezi z uveljavljanjem
ničnosti obvestiti v 30 dneh od prejema poziva komisije.
(3) Komisija lahko naknadno pri
subjektu javnega sektorja preverja uresničevanje odločitve oziroma izvedenih
ukrepov v zvezi z uveljavljanjem ničnosti.
(4) Če subjekt javnega sektorja ne
upošteva poziva komisije, komisija izvede ukrepe skladno z zakonom in tem
poslovnikom.
60. člen
(postopek komisije z zahtevo za pravno
varstvo javnega interesa v postopkih javnega naročanja)
(1) Komisija lahko v skladu z določili
zakona, ki ureja pravno varstvo v postopkih javnega naročanja uveljavlja pravno
varstvo javnega interesa v postopku oddaje javnega naročila v predrevizijskem,
revizijskem in sodnem postopku.
(2) Zahtevo za pravno varstvo javnega
interesa v predrevizijskem postopku komisija lahko vloži v katerikoli fazi
postopka oddaje javnega naročila, vendar najpozneje do pravnomočnosti odločitve
o oddaji javnega naročila. Po končanem predrevizijskem postopku lahko komisija
uveljavlja pravno varstvo v revizijskem postopku. Ob vložitvi zahtevka za
revizijo lahko komisija naročniku posreduje tudi predlog za izdajo sklepa o
zadržanju postopka oddaje javnega naročila.
(3) Komisija lahko predlaga državnemu
pravobranilstvu, da v imenu Republike Slovenije v sodnem postopku uveljavlja
tudi ničnost pogodbe ali posameznega naročila, ki ga je naročnik oddal na
podlagi okvirnega sporazuma ali v dinamičnem nabavnem sistemu, če pogodbena
stranka ni Republika Slovenija, njen organ ali upravna organizacija v sestavi,
ki je pravna oseba.
(4) Odločitev za vložitev zahteve za
pravno varstvo javnega interesa v predrevizijskem in revizijskem postopku in
odločitev za predlog državnemu pravobranilstvu za uveljavljanje ničnosti
pogodbe ali posameznega naročila sprejme senat komisije, če v postopku zaradi
suma korupcije ali drugih kršitev ZIntPK ugotovi kršitev določil zakona, ki
ureja javno naročanje in obstoj dejanskega stanja (koruptivnega ravnanja) iz
prvega odstavka 14. člena ZIntPK, kršitev prvega, drugega, tretjega ali
četrtega odstavka 35. člena ZIntPK (omejitve poslovanja) ali če ugotovi, da je
ponudnik v sklopu obveznosti iz šestega odstavka 14. člena ZIntPK predložil
lažno izjavo o lastništvu oziroma dal neresnične podatke oseb v lastništvu
ponudnika, vključno z udeležbo tihih družbenikov, ter o gospodarskih subjektih,
za katere se glede na določbe zakona, ki ureja gospodarske družbe šteje, da so
povezane družbe s ponudnikom.
(5) Kadar komisija zahtevo, pobudo
oziroma predlog za vložitev zahteve za pravno varstvo javnega interesa v
predrevizijskem ali revizijskem postopku prejme skupaj s prijavo ali samostojno
od prijavitelja ali gospodarskega subjekta, kot ga določa zakon, ki ureja javno
naročanje oziroma njegovega zakonitega zastopnika ali pooblaščenca in niso
podani pogoji iz četrtega odstavka tega člena oziroma postopek zaradi suma
korupcije ali drugih kršitev pred komisijo še ni uveden, komisija zahtevo oziroma
predlog takoj, najkasneje pa naslednji delovni dan posreduje v pristojno
reševanje ministrstvu, pristojnemu za finance, če okoliščine primera in
učinkovito varstvo javnega interesa to narekujejo, pa tudi Računskemu sodišču
ali Uradu za varstvo konkurence.
(6) Gradivo za odločitev senata
komisije po četrtem odstavku tega člena ali odstop zadeve po prejšnjem odstavku
praviloma pripravljajo uslužbenci SNAP.
VI. ZAŠČITA PRIJAVITELJEV
61. člen
(ukrepi za zaščito prijaviteljev)
Zaščita prijaviteljev se izvaja skladno z
določbami ZIntPK, tem poslovnikom in internimi akti, s katerimi komisija
podrobneje ureja ukrepe in druge postopke za to področje.
VII. POOBLASTILA IN UKREPI ZA UGOTAVLJANJE RELEVANTNIH
DEJSTEV IN OKOLIŠČIN
1. Vabljenje oseb
62. člen
(vabljenje)
(1) Komisija lahko zaradi razjasnitve
dejstev in okoliščin v zvezi s posamezno zadevo, ki jo obravnava, vabi osebe na
razgovor pred senat komisije.
(2) Komisija lahko na razgovor vabi:
-      
funkcionarje, uradnike na položaju in druge javne uslužbence,
-      
poslovodne osebe in člane organov upravljanja, vodenja in nadzora v
subjektih javnega sektorja, kot ga določa zakon, ki ureja javne uslužbence,
-      
poslovodne osebe in člane organov upravljanja, vodenja in nadzora v
javnih podjetjih in gospodarskih družbah, v katerih ima večinski delež oziroma
prevladujoč vpliv država ali lokalna skupnost, in
-      
predstojnike oziroma odgovorne osebe
v organizacijah, ki jim je podeljeno javno pooblastilo.
(3) Osebe iz prejšnjega odstavka so se
na zahtevo komisije dolžne odzvati vabilu in na razgovoru osebno in po resnici
odgovarjati na vprašanja iz pristojnosti komisije. Oseba, ki v času vabljenja
nima več statusa iz drugega odstavka tega člena, se je dolžna odzvati vabilu še
dve leti po prenehanju statusa, ki ga je imela v času dogodka oziroma ravnanja,
ki ga obravnava komisija.
(4) Komisija lahko na podlagi njihove
privolitve opravi razgovor tudi z drugimi osebami, ki nimajo statusa iz sedmega
odstavka 16. člena ZIntPK oziroma drugega odstavka tega člena.
(5) Vabilo za razgovor pred komisijo
vsebuje najmanj naslednje podatke:
-      
ime in priimek vabljenega,
-      
datum, uro in kraj razgovora,
-      
navedbo, v zvezi s katerim dogodkom,
ravnanjem, podatki ali dokumentacijo bo potekal razgovor,
-      
pojasnilo, da lahko vabljena oseba s
seboj prinese dodatno dokumentacijo,
-      
rok za morebitno utemeljeno
opravičilo odsotnosti,
-      
pojasnilo, da ima vabljena oseba
pravico do pravnega zastopanja s strani pooblaščenca, ki si ga sama izbere in
za katerega sama nosi stroške zastopanja,
-      
opozorilo o pravnih posledicah
neudeležbe, če gre za vabljene osebe iz drugega odstavka tega člena,
-      
obvestilo glede stroškov udeležbe na
seji senata komisije, ki jih krijejo državni organi, organi lokalnih skupnosti,
nosilci javnih pooblastil ter druge pravne osebe, kjer so te osebe zaposlene.
(6) Vabilo komisija vabljeni osebi
praviloma vroča osebno prek organa ali organizacije, v
kateri je vabljena oseba zaposlena. Vabilo pošlje po pošti, po svoji uradni
osebi, ali po pravni ali fizični osebi, ki opravlja
vročanje dokumentov v fizični
obliki ali po elektronski pošti, ki omogoča dejansko
seznanitev z vabilom.
(7) Če
komisija oceni, da je tako primerneje, se vabilo vroča
na naslov stalnega ali začasnega prebivališča vabljene osebe, skladno z določbami
zakona, ki ureja splošni upravni postopek.
(8) Izjemoma se osebo lahko vabi tudi
po telefonu, če s tem soglaša in soglasje komisiji
isti dan potrdi po elektronski pošti iz svojega osebnega ali službenega
elektronskega naslova. Tako vabljenje lahko po pooblastilu predsednika opravi
pooblaščena oseba komisije.
(9) Vabilo mora biti vabljeni osebi
vročeno najmanj pet delovnih dni pred sejo senata. V
primeru utemeljenih razlogov je lahko rok tudi krajši, vendar v tem primeru,
zaradi neudeležbe na seji, vabljena oseba ne sme trpeti pravnih posledic.
(10) Vabilo podpiše predsednik ali po
njegovem pooblastilu namestnik.
63. člen
(ponovno vabljenje zaradi opravičene
odsotnosti)
(1) V primeru, da vabljena oseba iz
utemeljenih razlogov opraviči svojo neudeležbo, se jo vabi ponovno na drug
datum oziroma uro.
(2) V primeru ponovnega vabljenja
zadošča, da je vabilo na nov termin vabljeni osebi ustrezno sporočen po e-pošti
ali po telefonu najmanj dva dni pred sejo.
64. člen
(splošne določbe glede razgovora z
vabljeno osebo)
(1) Za postopek razgovora z vabljeno
osebo se smiselno uporabljajo določbe tega poslovnika glede sej senata
komisije, če ni s tem poslovnikom določeno drugače.
(2) Na lastno pobudo ali na predlog
vabljene osebe sme senat komisije, če so za to podani tehtni razlogi, dovoliti,
da se razgovor z vabljeno osebo opravi z uporabo sodobnih tehničnih sredstev za
prenos slike in oziroma ali glasu (tele ali videokonferenca).
(3) Po odločitvi predsedujočega se
seje senata komisije, na katerih se opravlja razgovor, praviloma zvočno
snemajo, vabljena oseba pa ima pravico do elektronske kopije zvočnega posnetka.
Če vabljena oseba snemanju nasprotuje, o tem z zapisniškim sklepom odloči senat
komisije. Zoper odločitev senata o snemanju seje ni pritožbe. Pri zvočnem
snemanju razgovora se po zaključku seje izračuna in v zapisnik zabeleži
kontrolna vsota digitalnih datotek s posnetki, s čimer se zagotavlja
istovetnost kopij datotek zvočnega posnetka. Izjemoma lahko predsedujoči na
lastno pobudo ali na pobudo vabljene osebe odredi, da se opravi prepis zvočnega
posnetka.
(4) Razgovor z vabljeno osebo se
praviloma opravlja posamično in brez prisotnosti drugih vabljenih oseb, razen
če senat komisije iz utemeljenih razlogov odloči drugače.
(5) Na razgovoru z vabljeno osebo je
praviloma prisoten tudi nosilec zadeve, v okviru katere se opravlja razgovor.
(6) Razgovor se lahko izvede, če sta
na seji prisotna vsaj dva člana senata komisije. Razgovora ni potrebno
prekiniti, če eden od članov senata komisije za določen čas zapusti sejo senata
komisije, dokler so na njej prisotni vsaj predsedujoči, nosilec zadeve in
tajnik senata komisije oziroma uslužbenec komisije, ki ga nadomešča.
65. člen
(soočenje)
Če se izpovedbe posameznih vabljenih oseb v
isti zadevi, o isti okoliščini med seboj razlikujejo ali če obstajajo drugi
utemeljeni razlogi, sme komisija na isto sejo vabiti več oseb in na seji med
njimi opraviti soočenje.
66. člen
(potek razgovora)
(1) Razgovor z vabljeno osebo vodi
predsedujoči, ki daje besedo udeležencem in skrbi za nemoten potek seje senata
komisije. Njegova dolžnost in pravica je zagotavljati učinkovit, nemoten in
zakonit potek seje, vzdrževati red na seji in varovati dostojanstvo komisije in
vabljene osebe.
(2) Pred pričetkom razgovora
predsedujoči za zapisnik ugotovi istovetnost vabljene osebe.
(3) V primeru, da ima vabljena oseba s
seboj pooblaščenca, se ugotovi njegova istovetnost. Pooblaščenec se izkaže s
pooblastilom za zastopanje, ki se ga vloži v spis oziroma ga vabljena oseba da
na zapisnik.
(4) Predsedujoči udeležencem pojasni,
da se razgovori pred komisijo zvočno snemajo, da posnetek postane del zapisnika
in spisa ter da ima vabljena oseba pravico do kopije zvočnega posnetka v
elektronski obliki.
(5) Predsedujoči vabljeno osebo nato
opozori, da je skladno z zakonom dolžna govoriti resnico, da ne sme ničesar
zamolčati, da je na vprašanja komisije dolžna dajati vsa pojasnila in odgovore,
ki so pomembni za opravljanje njenih nalog v konkretnem primeru. Vabljeni osebi
pojasni tudi, da ima pravico odkloniti odgovor na posamezno vprašanje, če je
verjetno, da bi z odgovorom sebe ali koga svojih bližnjih spravila v kazenski
pregon ali znatno materialno škodo.
(6) Predsedujoči nato vabljeno osebo
seznani z razlogi vabljenja.
(7) Vprašanja vabljeni osebi
zastavljajo predsedujoči in člani senata komisije, z dovoljenjem predsedujočega
pa tudi uslužbenci komisije, ki so prisotni na seji.
(8) Vabljena oseba lahko med
razgovorom sama ali na poziv predsedujočega v spis vloži dodatno dokumentacijo
ali pisna pojasnila o zadevi, zaradi katere je vabljena.
(9) Prisotni na seji senata komisije
so dolžni varovati varovane podatke in informacije, s katerimi so se seznanili
na razgovoru, kot to določa 28. člen poslovnika. Predsedujoči na koncu seje
opozori prisotne, da javnosti ali nepooblaščenim tretjim osebam ne smejo
razkrivati nejavnih informacij in podatkov, s katerimi so se seznanili na seji
ter na pravne posledice takega dejanja.
2. Zbiranje informacij in obvestil od
posameznikov in zapisnik
razgovora
67. člen
(opravljanje razgovorov z osebami izven
seje)
(1) Pooblaščene osebe komisije lahko v
zvezi z zadevo, ki se vodi pred komisijo, opravljajo razgovore oziroma zbirajo
informacije in obvestila od oseb, ki to želijo in bi lahko dale koristne
informacije za razjasnitev okoliščin v tej zadevi, tudi izven seje ali izven
prostorov komisije, če se oseba s tem strinja.
(2) Pooblaščena oseba komisije mora o
vsakem takem zbiranju informacij ali obvestil sestaviti uradni zaznamek.
(3) Razgovori po tem členu se lahko
zvočno snemajo samo s predhodnim pristankom osebe, s katero se opravlja
razgovor. Posnetek se priloži uradnemu zaznamku.
(4) Če se oseba, s katero pooblaščena
oseba opravlja razgovor s tem strinja, lahko da svojo izjavo tudi na zapisnik,
ki ga podpišeta pooblaščena oseba komisije in oseba, ki je dala izjavo.
3. Zahteva za posredovanje dokumentov,
podatkov in pojasnil
68. člen
(posredovanje dokumentov, podatkov in
pojasnil)
(1) Komisija lahko od državnih
organov, organov samoupravnih lokalnih skupnosti in nosilcev javnih pooblastil
ter vsake druge pravne osebe javnega in zasebnega prava zahteva, da ji ta
posreduje podatke, vključno z osebnimi podatki, dokumente in pojasnila in druge
informacije, ki jih potrebuje za opravljanje nalog iz svoje pristojnosti.
(2) Subjekti iz prejšnjega odstavka,
so komisiji na njeno zahtevo, skladno z ZIntPK, dolžni posredovati podatke,
vključno z osebnimi podatki, dokumente, pojasnila in druge informacije ne glede
na obliko, stopnjo tajnosti ali določbe drugih zakonov, razen če gre za
podatke, ki jih pri svojem delu v zaupnem razmerju pridobi odvetnik, zdravnik,
socialni delavec, psiholog, duhovnik, ali kakšna druga oseba, ki ji zakon
nalaga dolžnost varovanja podatkov iz zaupnega razmerja.
(3) Zahteva iz prvega odstavka tega
člena vsebuje:
-      
pravno podlago za pridobitev podatkov,
-      
klasifikacijsko številko obravnavane zadeve pred komisijo,
-      
določitev zahtevanih podatkov, dokumentov in pojasnil,
-      
razloge ter namen, za katerega se zahtevajo podatki, dokumenti ali
pojasnila,
-      
rok, v katerem je potrebno zahtevo izpolniti, in
-      
opozorilo o pravnih posledicah, če se subjekt na zahtevo ne odzove ali
prekorači določen rok.
(4) Zahtevo iz prvega odstavka tega
člena podpiše član senata komisije, pomočnik predsednika, vodja SNAP ali drug
uslužbenec komisije, ki ga za podpisovanje zahtev iz njegovega delovnega
področja pooblasti predsednik.
(5) Zahtevo iz prvega odstavka tega
člena komisija vroča po pošti, po svoji uradni osebi, po vročevalcu, po
telefaksu ali po elektronski pošti na način, ki omogoča potrditev prejema
zahteve ali jo posreduje na v naprej dogovorjene naslove oziroma za sprejem
zahtevkov pooblaščenim posameznikom v organih in organizacijah javnega ali
zasebnega sektorja.
(6) Na utemeljen predlog subjektov, na
katere se nanaša zahteva, lahko komisija rok za predložitev dokumentov,
podatkov in pojasnil podaljša.
4. Vpogled v dokumente, listine ali
evidence
69. člen
(vpogled v podatke in dokumente, njihovo
kopiranje, prepis ali izpis)
(1) Pooblaščena oseba komisije lahko v
zvezi z zadevo, ki se vodi pred komisijo, pri subjektu javnega sektorja, ne
glede na določbe drugih zakonov in ne glede na obliko podatkov ali vrsto
oziroma stopnjo tajnosti, vpogleda v podatke in dokumente, s katerimi razpolaga
ta subjekt in lahko zahteva njihov izpis ali kopijo oziroma opravi njihov
prepis.
(2) Pooblaščena oseba se odgovorni
osebi subjekta iz prejšnjega odstavka izkaže z identifikacijsko kartico iz
4. člena tega poslovnika, ter ustno pojasni pravno podlago za vpogled,
razloge ter namen, zakaj zahteva vpogled v podatke.
(3) O vpogledu pooblaščena oseba
komisije na zahtevo odgovorne osebe subjekta iz prvega odstavka tega člena,
potrdi vpogled v obliki uradnega zaznamka.
(4) Pooblaščena oseba komisije lahko
ob vpogledu v podatke in dokumente zahteva njihov izpis ali kopije. V tem
primeru odgovorni osebi subjekta izda potrdilo s popisom dokumentov. Potrdilo
podpišeta pooblaščena oseba komisije in odgovorna oseba subjekta.
5. Zahteva za ugotavljanje premoženja,
lastništva ter finančnih
transakcij
70. člen
(ugotavljanje dejanskega stanja glede
premoženja in lastništva)
(1) Če so izpolnjeni pogoji iz petega
odstavka 16. člena ZIntPK, pošlje komisija pristojnim organom odkrivanja,
pregona oziroma nadzora, vključno z organom, pristojnim za preprečevanje pranja
denarja, zahtevo, da v okviru svojih pristojnosti ugotovijo dejansko stanje
glede premoženja in lastništva posameznika v Republiki Sloveniji in v tujini in
ugotovitve posredujejo komisiji.
(2) Če so izpolnjeni pogoji iz šestega
odstavka 16. člena ZIntPK, pošlje komisija organu, pristojnemu za preprečevanje
pranja denarja, pobudo za zbiranje in analiziranje podatkov, informacij in
dokumentacije skladno z zakonom, ki ureja preprečevanje pranja denarja in
financiranje terorizma. Organ o ugotovitvah v najkrajšem možnem času obvesti
komisijo.
(3) Zahtevo iz prvega in prejšnjega
odstavka tega člena podpiše predsednik ali vodja SNAP.
VIII. SPLOŠNI NADZOR
71. člen
(splošna določba)
(1) Komisija izvaja splošne sistemske
in tematske nadzore v subjektih javnega sektorja. Nadzor odredi senat komisije
s sklepom, v katerem določi vodjo nadzorne skupine, sestavo, pristojnosti in
naloge nadzorne skupine, ter vrsto in obseg nadzora. Zoper sklep o nadzoru ni
pritožbe.
(2) Sklep o nadzoru se vroči odgovorni
osebi javnega sektorja pred začetkom nadzora.
(3) Za usklajevanje, načrtovanje,
izvajanje in spremljanje nadzorov iz prvega odstavka tega člena je pristojen
pomočnik predsednika komisije. Vodje notranje organizacijskih enot in drugi
uslužbenci komisije se pri načrtovanju nadzorov medsebojno usklajujejo in o
pomembnih vprašanjih obveščajo senat komisije ali pomočnika predsednika.
(4) Po dogovoru med predsednikom in
predstojnikom drugega državnega organa, lahko komisija pri izvajanju nadzora
sodeluje z drugimi nadzornimi državnimi organi. Po potrebi lahko vodja nadzorne
skupine, po predhodnem soglasju predsednika, pritegne k sodelovanju zunanjega
člana (iz drugega organa ali zunanjega strokovnjaka), ki delo v okviru nadzorne
skupine opravlja v skladu z navodili vodje nadzorne skupine in področnimi
predpisi, ki urejajo pristojnosti zunanjega člana.
72. člen
(sistemski nadzor)
Predmet sistemskega nadzora v enem ali več
subjektih je ravnanje njihovih organov, funkcionarjev, javnih uslužbencev in
drugih deležnikov pri uresničevanju strateških ciljev pravne države, določenih
v 1. členu ZIntPK, zlasti pa preverjanje:
-      
zakonitosti pri uporabi
protikorupcijske klavzule pri sklepanju pogodb, spoštovanje določb ZIntPK o
omejitvah poslovanja, o zaščiti prijaviteljev in drugih oseb, ko so zaradi
razkrivanja korupcije, drugih nezakonitih ali neetičnih ravnanj v delovnem
okolju javnega sektorja izpostavljeni nasilju, trpinčenju, nadlegovanju ali
drugim pritiskom, kršitev določb o sprejemanju daril, poročanju o premoženjskem
stanju, nezdružljivosti funkcije s pridobitno dejavnostjo ali članstvom ali
dejavnostjo v organih pravnih oseb, integriteti in dolžnem izogibanju nasprotju
interesov, lobiranju in drugih vplivih na odločitve v zadevah javnega pomena,
načrtih integritete ter uresničevanju ukrepov iz akcijskega načrta,
-      
integritete, zlasti pri odločitvah pri pripravah in sprejemanju splošnih
in abstraktnih predpisov ter internih aktov, usmeritev in navodil za
uresničevanje ZIntPK, in
-      
sposobnosti oziroma znanj in rutine funkcionarjev, javnih uslužbencev in
drugega osebja v zvezi z obveznostmi, ki jih nalaga ZIntPK zaradi krepitve
delovanja pravne države, integritete, transparentnosti in odgovornosti, za
učinkovito prepoznavanje in uspešno obvladovanje tveganj za nastanek korupcije
ter drugih nezakonitih ali neetičnih ravnanj v njihovem delovnem okolju, kot
tudi v odnosu do posameznikov in javnosti, s katerimi so v stiku pri
upravljanju zadev javnega pomena, uresničevanju javnega interesa in
razpolaganju z javnim premoženjem.
73. člen
(tematski nadzor)
Tematski nadzor je sistematičen pregled in
ocena enega ali več področij ZIntPK, navedenih v prejšnjem členu tega
poslovnika, v enem ali več subjektih javnega sektorja.
74. člen
(izvajanje nadzora in poročilo o nadzoru)
(1) Nadzorna skupina pred izvedbo
nadzora pripravi načrt nadzora in ga da v potrditev predsedniku, ki lahko
oceni, da o načrtu nadzora odloča senat komisije.
(2) Nadzorna skupina mora aktivnosti v
zvezi z izvedbo nadzora usklajevati z nadzorovanim subjektom, upoštevaje
posebnosti in prioritete njegovega dela ter načrtom nadzora.
(3) Po dokončanju nadzora nadzorna
skupina izdela osnutek poročila o ugotovitvah in po potrebi predlaga ukrepe
oziroma priporočila zavezancu za nadzor.
(4) Osnutek poročila obravnava senat
komisije in če ga sprejme, se osnutek pošlje nadzorovanemu subjektu v
izjasnitev in mnenje. Subjekt, ki mu je bil osnutek poslan, lahko v roku sedmih
delovnih dni komisiji posreduje svoje stališče o ugotovitvah v osnutku
poročila, lahko pa predlaga usklajevalni sestanek z nadzorno skupino. Na
utemeljeno prošnjo nadzorovanega subjekta lahko predsednik rok podaljša za nadaljnjih
sedem delovnih dni. Če se nadzorovani subjekt do
navedb v osnutku v predpisanem ali podaljšanem roku ne izjasni, to ni ovira za
sprejem in javno objavo končnega poročila.
(5) Po sprejemu odzivnega mnenja na
osnutek poročila, ali po izteku roka iz prejšnjega odstavka, nadzorna skupina
oblikuje predlog končnega poročila in ga posreduje senatu komisije v sprejem.
(6) Končno poročilo o nadzoru lahko
komisija po sklepu senata komisije javno objavi.
IX. NADZOR NAD PREMOŽENJSKIM STANJEM IN JAVNOST PODATKOV
1. Zbiranje in hranjenje podatkov o
premoženjskem stanju zavezancev
75. člen
(zbiranje podatkov o premoženjskem stanju
zavezancev)
(1) Zavezanci komisiji poročajo o
premoženjskem stanju skladno z roki, določenimi v ZIntPK.
(2) Pod pogoji in v roku, določenem z
ZIntPK, lahko komisija zbira tudi podatke o premoženjskem stanju družinskih
članov zavezancev.
76. člen
(hramba podatkov o premoženjskem stanju)
(1) Podatki o premoženjskem stanju so
osebni podatki in se hranijo v skladu s predpisi, ki urejajo varstvo osebnih
podatkov, ter ustreznimi podzakonskimi akti zakona, ki ureja davčni postopek.
(2) Podatke o dohodkih in
premoženjskem stanju zavezancev komisija evidentira, shrani in varuje ločeno od
drugih evidenc komisije.
(3) Komisija podatke iz prvega
odstavka tega člena hrani deset let od zadnjega dolžnega poročanja zavezanca
skladno z ZIntPK, nato se dokumentacija s podatki in informacijami arhivira.
77. člen
(zavarovanje podatkov o premoženjskem
stanju)
(1) Komisija v skladu s predpisi, ki
urejajo varstvo osebnih podatkov, zagotavlja zavarovanje osebnih podatkov, ki
se nanašajo na premoženjsko stanje zavezancev. Zavarovanje teh podatkov obsega
organizacijske, tehnične in logično-tehnične postopke in ukrepe, s katerimi se
varujejo osebni podatki.
(2) Komisija zagotavlja, da se
datumsko in imensko registrira obdelavo podatkov o premoženjskem stanju
zavezancev ter vseh vnosov njihovih sprememb in novih podatkov, in sicer na
način, da je zagotovljena sledljivost, kdaj so bili posamezni osebni podatki
vneseni v zbirko osebnih podatkov, uporabljeni ali drugače obdelani in kdo je
to storil.
(3) Komisija na obrazloženo pisno
zahtevo posamezniku, ki izkaže pravni interes, temelječ na zakonu, omogoči
vpogled v podatke o premoženjskem stanju določenega zavezanca in njihov izpis,
prepis ali kopiranje. Komisija posamezniku, ki izkaže pravni interes, omogoči
vpogled v podatke o premoženjskem stanju praviloma istega dne, najpozneje pa v
roku treh dni od prejema zahteve, njihov prepis ali preslikavo pa najpozneje v
roku 15 dni od prejema zahteve.
(4) Vpogled v podatke o premoženjskem
stanju določenega zavezanca se v spisu zabeleži z uradnim zaznamkom, ki mora
vsebovati podatek o tem, kdo na komisiji je omogočil vpogled, prepis oziroma
preslikavo podatkov o premoženjskem stanju za določenega zavezanca, komu, kdaj
in na kakšni zakonski podlagi je bil omogočen vpogled, prepis oziroma
preslikava podatkov o premoženjskem stanju za določenega zavezanca.
2. Poročanje o premoženjskem stanju
78. člen
(poročanje podatkov o premoženjskem stanju)
Zavezanci poročajo podatke o premoženjskem
stanju prek elektronskega obrazca za poročanje podatkov o premoženjskem stanju,
ki je dostopen na spletnih straneh komisije, ločeno za čas ob nastopu, po
prenehanju in tekom funkcije ali dela, in sicer po kategorijah podatkov,
določenih v 42. členu ZIntPK, in v skladu z naslednjo specifikacijo posameznih
sklopov:
-      
sklop št. 9 »Podatki o dolgovih, obveznostih oziroma prevzetih jamstvih,
katerih vrednost presega 10.000 eurov« v obrazcu za prijavo premoženjskega stanja
zajema tudi podatke o prevzetih jamstvih, pri čemer izraz jamstvo pomeni
zavezančevo obvezo za izpolnitev obljube, dolžnosti oziroma pogodbene
premoženjske obveznosti v kakršnemkoli pravnem poslu za drugo fizično ali
pravno osebo (dolžnika), če dolžnik obveznosti ne bo izpolnil sam. Vpisujejo se
vse oblike jamstev oziroma zavarovanj in poroštev, ki jih zavezanci prevzamejo
in tako s svojim premoženjem jamčijo upniku, da bo premoženjska obveznost do
upnika izpolnjena,
-      
sklop št. 11 »Podatki o lastništvu
oziroma deležih, delnicah in upravljavskih pravicah v gospodarski družbi,
zasebnem zavodu ali drugi zasebni dejavnosti« v obrazcu za prijavo
premoženjskega stanja je namenjen vpisu lastništva oziroma vseh vrednostnih
papirjev in upravljavskih pravic, ki jih poseduje zavezanec v času prijave
premoženja. Zavezanec vpisuje lastništvo delnic ne glede na njihovo vrednost.
Pri podatku »Ime pravnega subjekta« zavezanec vpiše ime in sedež izdajatelja
ter državo izdajatelja. Če je pravni subjekt v tujini, se navede tudi državo.
Pri posameznem pravnem subjektu izpolnitev obeh polj »Poslovni delež« in
»Število delnic« ni obvezna, ampak se vpiše tisti podatek, ki ustreza
dejanskemu pravnemu razmerju. »ISIN številka« je kratica za mednarodno
identifikacijo vrednostnega papirja, zavezanec pa jo dobi na izpisku klirinško
depotne družbe,
-      
v sklop št. 12 »Posredno lastništvo« se v primeru, ko ima zavezanec
delež v določeni delniški družbi, kot posredno lastništvo vpisujejo podatki, ki
presegajo 5 % delež te delniške družbe pri ustanoviteljskih pravicah,
upravljanju ali kapitalu druge družbe …,
-      
sklop št. 13 »Podatki o vrstah in vrednosti vrednostnih papirjev, če
njihova skupna vrednost v času prijave premoženjskega stanja presega vrednost
10.000 eurov« je namenjen vpisu vrednostnih papirjev, ki jih zavezanec poseduje
v času poročanja o premoženjskem stanju. Delnic, ki jih zavezancev vpiše v
sklop št. 11, v tam sklopu ponovno ne navaja, upošteva pa njihovo vrednost pri
izračunu skupne vrednosti vrednostnih papirjev, ki jih poseduje v času prijave
premoženja. Pri podatku »Vrsta« zavezanec vpiše vrsto (npr. delnica, ček,
menica, obveznica, točke vzajemnih skladov …). Pri podatku »Oznaka« vpiše
zavezanec oznako vrednostnega papirja oziroma izdajatelja. Pri podatku
»Število« zavezanec vpiše skupno število določene vrste vrednostnih papirjev.
Pri podatku »Vrednost (EUR)« zavezanec vpiše skupno vrednost vrednostnih
papirjev (v eurih) v času prijave premoženja,
-      
zavezanec lahko na obrazcu za prijavo premoženjskega stanja v sklopu št.
14 »Druge informacije, ki jih želite v zvezi z vašim premoženjskim stanjem
posredovati Komisiji za preprečevanje korupcije« navede tudi druge podatke, ki
so po njegovi oceni relevantni oziroma sodijo v njegovo premoženje, pa niso
zajeti v drugih kategorijah podatkov, na primer način pridobitve oziroma viri
premoženja, podatki o sklenjenih policah življenjskega zavarovanja, podatki o
nepremičninah ali premičninah, ki jih ima v uporabi na podlagi pogodb o
leasingu ipd.. Zavezanec lahko v tej rubriki opozori tudi na morebitne podatke,
s katerimi ne razpolaga (npr. o posrednem lastništvu).
79. člen
(obseg poročanja o nepremičnem in premičnem premoženju)
(1) Zavezanec poroča podatke o svojem
premoženjskem stanju, ne pa tudi podatkov o premoženjskem stanju svojih družinskih
članov.
(2) Zavezanec poroča lastništvo
nepremičnine, kadar je kot (so)lastnik vpisan v zemljiško knjigo ali kadar
lastništvo izhaja iz ustrezne listine, ki je podlaga za vpis v zemljiško knjigo
(pogodba, sodna odločba ipd.), če postopek vpisa lastništva še ni izveden.
(3) Zavezanec poroča lastništvo
premičnine, kadar je dejanski lastnik ali solastnik premičnine in ne zgolj njen
uporabnik.
80. člen
(poročanje o spremembah podatkov o premoženjskem stanju)
(1) Zavezanci so dolžni skladno z
ZIntPK poročati o spremembah podatkov v premoženjskem stanju do
31. januarja tekočega leta za preteklo koledarsko leto.
(2) Zavezanci, ki so komisiji poročali
o premoženjskem stanju ob nastopu funkcije in so po preteku mandata ponovno
imenovani na isto funkcijo tako, da med funkcijama ni prekinitve, ponovnega
imenovanja niso dolžni sporočiti, niti niso dolžni vnovič poročati o celotnem
premoženjskem stanju kot ob prvem nastopu funkcije. Če zavezanec po prenehanju
ene funkcije nastopi drugo funkcijo, pa mora to sporočiti kot spremembo
funkcije do 31. januarja tekočega leta za preteklo koledarsko leto.
3. Postopek rednega preverjanja
podatkov o premoženjskem
stanju
81. člen
(preverjanje)
(1) Nadzornik za premoženjsko stanje
(v nadaljnjem besedilu: nadzornik) v zvezi s prejeto prijavo premoženjskega
stanja najprej preveri, ali je oseba, ki poroča, zavezanec za posredovanje
podatkov o premoženjskem stanju po ZIntPK. Če oseba ni zavezanec, ji nadzornik
vrne obrazec oziroma poročilo o premoženjskem stanju in jo izbriše iz evidence
oziroma elektronske baze podatkov. Če oseba je zavezanec, nadzornik nadaljuje s
preverjanjem, ali prijava premoženjskega stanja vsebuje vse identifikacijske
podatke, ki jih komisija vodi v evidenci zavezancev (druga alineja drugega
odstavka 76. člena ZIntPK), in sicer:
-      
osebno ime,
-      
EMŠO,
-      
davčno številko,
-      
funkcija oziroma položaj zavezanca in
-      
naslov stalnega bivališča.
(2) Če prijava premoženjskega stanja
ni podpisana, nadzornik pozove zavezanca, naj podpiše prijavo. Če ima zavezanec
vzpostavljen sistem za elektronsko podpisovanje dokumentov, lahko podpisano
prijavo premoženjskega stanja odda tudi po elektronski poti.
(3) Nadzornik na podlagi podatkov, ki
jih je poročal zavezanec, preveri nezdružljivost funkcij oziroma dejavnosti in
članstva iz 26. in 27. člena ZIntPK. V primeru ugotovljene nezdružljivosti
predlaga uvedbo postopka za odpravo nezdružljivosti. Če je za ugotavljanje
nezdružljivosti pristojen drug organ, nadzornik pripravi zadevo za odstop
pristojnemu organu.
(4) Nadzornik zavezancu dodeli identifikacijsko
številko in vnese identifikacijske podatke v elektronsko evidenco zavezancev,
ter prijavo premoženjskega stanja v fizični obliki arhivira v arhiv komisije.
82. člen
(nepopolni ali napačni podatki na obrazcu
za poročanje podatkov o premoženjskem stanju)
(1) Komisija zavezanca, ki je oddal
nepopoln obrazec za poročanje o premoženjskem stanju ali je v ta obrazec
navedel napačne (lažne) podatke pozove, da najkasneje v 15 dneh od prejema
zahteve dopolni manjkajoče podatke ali odpravi nepravilnosti.
(2) Poziv se zavezancu iz prejšnjega
odstavka vroči osebno.
83. člen
(opustitev sporočanja podatkov o
premoženjskem stanju in
postopek za znižanje plače)
(1) Komisija na podlagi podatkov iz
seznama zavezancev spremlja, ali je zavezanec v roku poročal o premoženjskem
stanju in o spremembah premoženjskega stanja. Za zavezanca, ki je v zamudi,
nadzornik pripravi poziv komisije, da v določenem roku, ki ne sme biti krajši
kot 15 in ne daljši kot 30 dni, predloži predpisane podatke.
(2) Nadzornik, ki opravlja nadzor nad
premoženjskim stanjem zavezancev, po uradni dolžnosti prične s postopkom
odločanja o znižanju plače ali nadomestila plače, če ugotovi, da zavezanec
kljub pozivu komisije iz prejšnjega odstavka ne predloži predpisanih podatkov o
svojih funkcijah, dejavnostih, premoženju in dohodkih v skladu z ZIntPK.
Nadzornik pripravi osnutek odločbe o znižanju plače ali nadomestilu plače na
podlagi drugega odstavka 44. člena ZIntPK, o kateri odloča senat komisije.
(3) Komisija izda odločbo o znižanju
plače oziroma nadomestila plače in jo vroči zavezancu in njegovemu delodajalcu
najkasneje v sedmih delovnih dneh po izteku roka za posredovanje podatkov o
premoženjskem stanju, ki ga je zavezancu v opozorilu postavila komisija.
(4) Komisija v odločbi zahteva od
delodajalca, da jo najkasneje v 30 dneh od prejema odločbe obvesti o
realizaciji prvega znižanja plače ali nadomestila plače zavezancu, o nadaljnjih
znižanjih pa v petih delovnih dneh od vsakega znižanja. Ko znižana plača ali
nadomestilo plače pade na raven minimalne plače, je delodajalec o tem dolžan
takoj obvestiti komisijo.
(5) Zoper odločbo komisije o znižanju
plače ni mogoča pritožba, dopusten pa je upravni spor.
(6) Če delodajalec v roku 30 dni od
prejema odločbe ne izkaže, da je zavezancu znižal plačo, komisija na sejo
povabi predstojnika ali drugo poslovodno osebo delodajalca, da pojasni svoje
ravnanje. Komisija na podlagi teh pojasnil odloči o morebitnih ukrepih zoper
predstojnika oziroma odgovorno poslovodno osebo delodajalca.
(7) Nadzornik takoj, ko zavezanec v
celoti predloži zahtevane podatke, pripravi obvestilo o prenehanju izvrševanja
odločbe o znižanju plače, ki ga podpiše predsednik ali kateri od namestnikov,
brez obravnave na seji senata komisije. Obvestilo o prenehanju izvrševanja
odločbe o znižanju plače se takoj vroči delodajalcu.
4. Redni obdobni nadzori po kategorijah
zavezancev
84. člen
(nadzor premoženjskega stanja po
kategorijah zavezancev)
(1) Komisija vsako tekoče leto izbere
kategorijo zavezancev, katerih premoženjsko stanje je predmet rednega nadzora v
tistem letu.
(2) Kriterije za kategorije
zavezancev, ki so predmet rednega nadzora premoženjskega stanja, sprejme senat
komisije na predlog uslužbenca, ki vodi redni nadzor premoženjskega stanja
zavezancev.
(3) Komisija za izbrane zavezance pridobi
podatke o njihovem premoženjskem stanju od pristojnih institucij (Davčna
uprava, Geodetska uprava, Veterinarska uprava, ministrstva, pristojna za
notranje zadeve, kmetijstvo in promet, banke, hranilnice ter druge finančne
ustanove itd.) in jih primerja s podatki, ki so jih zavezanci navedli v svojem
obrazcu za poročanje podatkov o premoženjskem stanju.
(4) Komisija pridobi podatke o
premoženjskem stanju zavezancev od pristojnih institucij na dan, ko so
zavezanci zadnjič sporočili svoje podatke o premoženjskem stanju v celoti ali
le spremembe podatkov o premoženjskem stanju (če pristojne institucije
razpolagajo s podatki za pretekla obdobja) in do dne, ko komisija začne z
opravljanjem nadzora.
(5) Komisija lahko v postopku rednega
nadzora nad premoženjskim stanjem od zavezanca zahteva, da v 15 dneh od prejema
zahteve ponovno v celoti izpolni obrazec za poročanje o premoženjskem stanju. V
primeru odstopanj oziroma neskladja med podatki, ki jih je navedel zavezanec,
in podatki, ki so jih posredovale pristojne institucije, komisija pozove
zavezanca, da za vse ali za določene podatke o premoženjskem stanju priloži
ustrezna dokazila. Zahteva se zavezancu vroči osebno.
5. Nesorazmerno povečanje premoženja in
prenašanje premoženja na družinske člane
85. člen
(prenašanje premoženja na družinske člane)
Če je ob primerjavi predloženih podatkov z
dejanskim stanjem mogoče utemeljeno sklepati, da je zavezanec svoje premoženje
oziroma dohodke z namenom izogibanja nadzoru po ZIntPK prenašal ali prenaša na
družinske člane, lahko komisija od njih zahteva, da v enem mesecu po prejemu
zahteve komisiji predložijo podatke iz devete do petnajste alineje prvega
odstavka 42. člena ZInPK. Zahteva mora biti družinskemu članu vročena osebno.
86. člen
(nesorazmerno povečanje premoženja)
V primeru ugotovljenega suma nesorazmernega
povečanja premoženja posameznika, komisija izvede postopke, ki so določeni v
45. členu ZIntPK.
6. Izredni nadzor nad premoženjskim
stanjem zavezanca
87. člen
(nadzor premoženjskega stanja posameznih
zavezancev)
(1) Komisija uvede izredni nadzor nad
premoženjskim stanjem posameznega zavezanca na podlagi prijave, objav v medijih
ali če na drug način pride do podatkov, iz katerih izhaja sum, da zavezanec ni
prijavil vseh enot premoženja ali vseh sprememb svojega premoženjskega stanja.
(2) Izredni nadzor po tem členu lahko
opravijo tudi uslužbenci SNAP v okviru oziroma kot del postopka, ki ga vodijo v
zvezi s prijavo suma korupcije.
(3) Izredni nadzor po tem členu se
izvede po enakih pravilih in postopku kot redni nadzor.
7. Metodologija javne objave podatkov
88. člen
(metodologija javne objave podatkov o premoženjskem stanju)
(1) Komisija na svojih spletnih
straneh objavlja zakonsko določene podatke o dohodkih in premoženjskem stanju
zavezancev, pridobljenem v obdobju opravljanja javne funkcije oziroma
dejavnosti in še eno leto po prenehanju opravljanja funkcije oziroma
dejavnosti.
(2) Komisija podatkov o dohodkih in
celotnem premoženju zavezancev, pridobljenem pred pričetkom opravljanja javne
funkcije oziroma dejavnosti, ki izhajajo iz poročila o njegovem premoženjskem
stanju, podanem ob nastopu funkcije oziroma dejavnosti, ne objavi.
(3) Komisija na svojih spletnih
straneh ne objavi podatkov o dohodkih in premoženju oseb, odgovornih za javna
naročila in uradnikov Državne revizijske komisije za revizijo postopkov oddaje
javnih naročil ter podatkov o premoženjskem stanju družinskih članov
zavezancev.
89. člen
(javna objava podatkov)
(1) Komisija objavlja:
-      
osebno ime in funkcijo zavezanca,
-      
podatke o lastništvu oziroma deležih in številu delnic ter pravic v
gospodarski družbi, zavodu ali zasebni dejavnosti z oznako firme oziroma imena
organizacije, ki jih je zavezanec pridobil v času opravljanja funkcije,
-      
podatke o lastništvu oziroma deležih, delnicah in upravljavskih pravicah
v gospodarski družbi, zasebnem zavodu ali drugi zasebni dejavnosti z opisom
dejavnosti in oznako firme, oziroma imena organizacije, ki jih je zavezanec
pridobil v času opravljanja funkcije,
-      
podatke o številu in vrednosti nepremičnin brez zemljiškoknjižnih
podatkov, pri čemer podatke o vrednosti komisija pridobi iz uradne evidence
Geodetske uprave Republike Slovenije. V primeru nepremičnin v tujini, ko
komisija podatkov o vrednosti navedenih nepremičnin ne more pridobiti iz
uradnih evidenc domače ali tuje države, za ocenitev vrednosti nepremičnine
zaprosi zavezanca ali to vrednost ugotovi na drug primeren način,
-      
podatke o skupni vrednosti denarnih sredstev pri bankah, hranilnicah in
hranilno-kreditnih službah, če ta presega 10.000 eurov, brez navedbe naziva
institucije (na primer banke, hranilnice),
-      
podatke o skupni vrednosti gotovine, če ta presega 10.000 eurov,
-      
podatke o skupni vrednosti vrednostnih papirjev, če ta presega 10.000
eurov, brez navedbe vrste in imena vrednostnih papirjev,
-      
podatke o skupni vrednosti dolgov, obveznosti oziroma prevzetih jamstev,
če ta presega 10.000 eurov, brez navedbe posojilodajalca/obveznosti,
-      
podatke o skupni vrednosti danih posojil, če ta presega 10.000 eurov,
brez navedbe posojilojemalca/obveznosti,
-      
podatke o premičninah, katerih vrednost presega 10.000 eurov, in sicer
število premičnin zavezanca, ki presegajo vrednost 10.000 eurov, ne pa tudi
vrste premičnin, s čimer se ustrezno onemogoča identifikacija premičnin.
(2) Komisija podatke objavlja na
podlagi podatkov o spremembah premoženjskega stanja, o katerih jo je skladno z
ZIntPK, obvestil zavezanec oziroma na podlagi podatkov, ki jih ugotovi komisija
sama pri izvajanju nadzora nad premoženjskim stanjem.
(3) V primeru objave podatkov o
spremembah v dohodkih in premoženju zavezanca, ki presegajo 10.000 eurov,
komisija objavi višino celotne spremembe dohodkov oziroma premoženja in ne samo
spremembe dela, ki presega 10.000 eurov.
90. člen
(medsebojna primerljivost)
Komisija na spletnih straneh poleg
premoženja, ki ga je zavezanec pridobil v času opravljanja svoje funkcije, z
namenom zagotavljanja medsebojne primerljivosti objavi tudi podatke o odtujenem
premoženju v času opravljanja javne funkcije zavezanca na način, ki ne omogoča
identifikacije odtujenega premoženja zavezanca.
91. člen
(objava podatkov o premoženjskem stanju na spletnih straneh komisije)
(1) Komisija vsako leto praviloma do
30. junija za preteklo koledarsko leto objavlja spremembe dohodkov in
premoženja, pridobljenega in odtujenega v času opravljanja javne funkcije
zavezancev, ki komisiji sporočijo spremembe v skladu z ZIntPK ali jih komisija
ugotovi sama. Komisija prvič objavi podatke o spremembah v premoženjskem stanju
najkasneje 30. junija 2013, in sicer za preteklo koledarsko leto.
(2) Ob prenehanju funkcije oziroma
dela posameznega zavezanca komisija podatke o spremembah dohodkov in premoženja
(v razmerju od zadnje sporočene spremembe podatkov o premoženjskem stanju)
objavi najkasneje v roku treh mesecev od prejema celotnega obrazca o
premoženjskem stanju.
(3) Komisija na spletnih straneh
objavi tudi spremembe v dohodkih in premoženju, ki jih je zavezanec ponovno
poročal leto dni po prenehanju funkcije, in sicer najkasneje mesec dni po
prejemu podatkov s strani zavezanca.
(4) Če je čas opravljanja funkcije
oziroma dejavnosti zavezanca krajši od enega leta, komisija na spletnih straneh
objavi samo spremembe v njegovih dohodkih in premoženju ob prenehanju funkcije
in še leto dni potem.
(5) Podatki posameznega zavezanca po
24 mesecih od dneva prenehanja funkcije oziroma dela niso več predmet javne
objave.
X. NADZOR NAD LOBIRANJEM
92. člen
(osnovne preverbe poročil lobirancev in
lobistov)
(1) Uslužbenec komisije, ki je
odgovoren za nadzor nad lobiranjem, najprej preveri, ali posredovani podatki v
poročilu o lobističnem stiku zajemajo vse zakonsko zahtevane podatke in ali
sploh gre za lobiranje, kot ga opredeljuje ZIntPK.
(2) Če so podatki o lobiranju
nepopolni oziroma ne zajemajo vseh zakonsko zahtevanih podatkov ali so nejasni,
uslužbenec komisije od osebe, ki je posredovala podatke o lobističnem stiku,
pridobi dodatne podatke. Če je poročilo nepodpisano, uslužbenec komisije
zahteva od osebe, ki je poročilo posredovala, da poročilo o lobističnem stiku
podpiše.
(3) Če gre za zakonito lobiranje,
uslužbenec komisije zadevo zaključi z uradnim zaznamkom, podatke vnese v
interne evidence lobiranja in poskrbi, da se podatki o tem stiku vnesejo med
podatke, ki se o lobiranju objavljajo na spletnih straneh komisije.
(4) Če iz poročila lobiranca izhaja
sum nedovoljenega lobiranja ali poskusa takega lobiranja, uslužbenec komisije
pripravi obvestilo in predloge ukrepov za senat komisije.
(5) Uslužbenec komisije, ki je
odgovoren za nadzor nad lobiranjem, opravi predhodni preizkus poročila, ki ga
skladno z ZIntPK posreduje lobist in v primeru ugotovljenih dejstev iz prvega
odstavka 73. člena ZIntPK pripravi poročilo ter predloge ukrepov oziroma
sankcij za senat komisije.
(6) Če uslužbenec komisije, ki je
odgovoren za nadzor nad lobiranjem, ugotovi, da v konkretnem primeru ne gre za
lobiranje, zadevo zaključi z uradnim zaznamkom in arhivira.
93. člen
(postopek v primeru kršitve identifikacije in prepovedanega ravnanja lobista)
Uslužbenec komisije, odgovoren za nadzor
nad lobiranjem, ki iz poročila ali prijave lobiranca ali na kakršenkoli drug
način ugotovi, da se lobist lobirancu ni predstavil skladno z ZIntPK, da je
lobiral izven zakonsko določenih okvirov, da je lobirancu posredoval netočne,
nepopolne ali zavajajoče podatke ali kršil pravila glede prepovedi sprejemanja
daril s strani lobiranca, pripravi poročilo in predloge ukrepov skladno z
ZIntPK, o katerih odloča senat komisije.
94. člen
(primerjanje poročil lobirancev in
lobistov)
(1) Uslužbenec komisije, ki je
odgovoren za nadzor nad lobiranjem, primerja podatke o lobiranju, ki jih
komisiji posredujejo lobiranci ob vsakem lobiranju in podatke, ki jih enkrat
letno oziroma ob izbrisu iz registra, komisiji posredujejo lobisti, vpisani v
register lobistov.
(2) Uslužbenec komisije primerjavo iz
prejšnjega odstavka opravi najkasneje v treh mesecih od prejema poročila
lobista in o ugotovitvah izdela poročilo, ki ga posreduje senatu komisije. V
primeru odstopanj oziroma razlik med poročili uslužbenec komisije pripravi tudi
predlog nadaljnjih ukrepov, o katerih odloči senat komisije.
XI. NAČRTI INTEGRITETE
1. Odredba za izdelavo načrta
integritete
95. člen
(postopek z odredbo)
(1) Podlaga za odreditev izdelave
načrta integritete pri subjektu javnega sektorja, ki ni zavezanec po prvem
odstavku 47. člena ZIntPK, je izrazita izpostavljenost njegove dejavnosti, ki
je v javnem interesu, in izpostavljenost javnega premoženja, s katerim ta
subjekt razpolaga, korupcijskim in drugim tveganjem za protipravna ravnanja.
(2) Merila za izdajo odredbe po
prejšnjem odstavku komisija določa ob smiselni uporabi smernic iz 50. člena
ZIntPK, upoštevaje naravo dejavnosti in dejansko stanje izpostavljenosti
korupcijskim ter drugim tveganjem za protipravna ravnanja.
(3) Odgovorni uslužbenec komisije v
primerih iz prejšnjega odstavka izdela oceno korupcijske izpostavljenosti in
ugotovljena tveganja prouči, glede na sistem notranjih kontrol, morebitno oceno
računskega sodišča, davčne uprave oziroma ocene drugih nadzornih organov,
letnega poročila institucije, po potrebi opravi razgovor s predstojnikom
oziroma direktorjem ali predsednikom uprave ali drugim zakonitim predstavnikom
subjekta, izvede druge aktivnosti za pridobivanje javno dostopnih podatkov, na
podlagi katerih zavezancu predlaga, katere aktivnosti in ukrepe naj vključi v
načrt integritete in jih izvede, da bi korupcijska in druga tveganja na svojem
področju obvladoval na najboljši možni način.
(4) Na podlagi meril in kriterijev ter
ugotovitev iz tega člena odgovorni uslužbenec komisije pripravi predlog sklepa
o odreditvi priprave načrta integritete z obrazložitvijo, ki ga senat komisije
sprejme na seji ali zadevo zaključi.
2. Nadzor nad izvajanjem načrtov
integritete
96. člen
(nadzor na izvajanjem načrtov integritete
pri zavezancu)
Nadzor nad izvajanjem načrtov integritete
pri zavezancu poteka v skladu z določbami ZIntPK in določbami tega poslovnika o
izvajanju tematskih in sistemskih nadzorov, ter smernicami za izdelavo načrtov
integritete.
3. Pomoč pri izdelavi načrta
integritete za subjekte zasebnega sektorja
97. člen
(načrt in ocena integritete)
Ob smiselni uporabi določb ZIntPK in tega
poslovnika v zvezi z načrti integritete komisija na zaprosilo subjekta
zasebnega sektorja pomaga pri izdelavi načrta integritete, oceni integriteto
subjekta ter poda predloge za njeno izboljšanje.
XII. URESNIČEVANJE RESOLUCIJE O PREPREČEVANJU KORUPCIJE V
REPUBLIKI SLOVENIJI
98. člen
(načrti aktivnosti za uresničevanje
resolucije)
(1) Komisija najmanj pred koncem leta
pozove posamezne nosilce ukrepov iz resolucije k predložitvi načrtov aktivnosti
za njeno uresničevanje za prihodnje leto, ki so jih zavezanci komisiji dolžni
predložiti v roku meseca dni. Načrt aktivnosti mora temeljiti na akcijskem
načrtu za uresničevanje resolucije.
(2) Komisija lahko po pregledu
predloženega načrta aktivnosti posamezen organ pozove k ustrezni dopolnitvi ali
spremembi načrta aktivnosti in po uskladitvi njegove vsebine poda soglasje k
načrtu aktivnosti.
(3) Komisija lahko kadarkoli poda
usmeritve glede načina izvrševanja ukrepov iz resolucije in načrtov za njeno
uresničevanje.
99. člen
(poročanje o dejavnostih za uresničitev
ukrepov iz akcijskega načrta za uresničevaje resolucije)
(1) Komisija vsako leto pred iztekom
roka iz ZIntPK, pozove nosilce ukrepov iz akcijskega načrta za uresničevanje
resolucije iz javnega sektorja, k poročanju o dejavnostih za uresničitev teh
ukrepov v preteklem koledarskem letu, ki so jih dolžni posredovati do konca
meseca februarja.
(2) Vsebino poročila določi komisija v
pozivu nosilcem ukrepov.
100. člen
(postopek v zvezi z neporočanjem ali
neizvajanjem ukrepov iz akcijskega
načrta)
(1) V primeru, ko nosilec izvajanja
ukrepov iz akcijskega načrta za uresničevanje resolucije komisiji ne poroča o
dejavnostih za uresničitev teh ukrepov v zakonskem roku, komisija postopa v
skladu z določbami tega poslovnika, glede prekrškovnih postopkov.
(2) Če komisija pri spremljanju
izvajanja ukrepov ugotovi, da posamezni nosilec ukrepov teh ne izvaja v skladu
z akcijskim načrtom, zoper odgovorno osebo za izvajanje ukrepov, predlaga
ugotavljanje odgovornosti pristojnemu organu.
XIII. PROTIKORUPCIJSKA KLAVZULA
101. člen
(postopek izdaje dovoljenja za sklenitev
pogodbe brez protikorupcijske klavzule)
(1) Odgovorni uslužbenec komisije po
prejemu zaprosila za izdajo dovoljenja za sklenitev pogodbe brez
protikorupcijske klavzule določi nosilca zadeve in mu zadevo dodeli v
reševanje.
(2) Nosilec zadeve najpozneje v roku
14 dni od prejema zaprosila z namenom ugotavljanja obstoja formalnih pogojev za
izdajo dovoljenja za sklenitev pogodbe brez protikorupcijske klavzule opravi
pregled prejetega zaprosila in priloženega gradiva, in ali je v primeru tipskih
pogodb število pogodb omejeno.
(3) Nosilec zadeve senatu komisije
predlaga zavrženje zaprosila, ker niso izpolnjeni formalni pogoji za uvedbo
postopka, ustavitev postopka ali predlaga odločitev o sklenitvi pogodbe brez
protikorupcijske klavzule.
(4) Po vročitvi se izdano dovoljenje
za sklenitev pogodbe brez protikorupcijske klavzule v skladu z ZIntPK objavi na
spletnih straneh komisije.
102. člen
(postopek izdaje dovoljenja za sklenitev
tipskih pogodb brez
protikorupcijske klavzule)
(1) Za izdajo dovoljenja za sklenitev
tipskih pogodb brez protikorupcijske klavzule se uporablja določba prejšnjega
člena.
(2) V primeru tipskih pogodb se
dovoljenje za sklenitev pogodbe brez protikorupcijske klavzule lahko izda, če
gre za omejeno število pogodb ali če gre za omejen čas sklepanja tipskih
pogodb, pri čemer morajo biti izpolnjene predpostavke iz petega odstavka 14.
člena ZIntPK za izvzetje protikorupcijske klavzule iz pogodbe. Dovoljenja ni
mogoče izdati v primeru, ko ni mogoče predvideti števila pogodb ali časa, za
katera bo dovoljenje veljalo.
(3) Ko senat komisije izda dovoljenje
za sklenitev tipskih pogodb brez protikorupcijske klavzule, naloži zavezancu,
da sporoči podatke o vsaki posamezni pogodbi, za katero naj dovoljenje velja.
Dovoljenje za posamezno pogodbo stopi v veljavo, ko komisija prejme podatke o
tej pogodbi.
(4) Če se podatki o pogodbi, ki jo je
posredoval zavezanec na podlagi prejšnjega odstavka, ne nanašajo na tipsko
pogodbo, za katero je bilo izdano dovoljenje, dovoljenje za takšno pogodbo ne
velja. V tem primeru komisija zavezanca nemudoma obvesti, da mora v pogodbo
vključiti protikorupcijsko klavzulo ali vložiti posebno vlogo za izdajo
dovoljenja za sklenitev pogodbe brez protikorupcijske klavzule.
XIV. PREHODNA IN KONČNE DOLOČBE
103. člen
(prehodna določba)
Že začeti postopki in prijave, obravnavane
oziroma prejete v času veljavnosti ZIntPK in pred uveljavitvijo tega
poslovnika, se nadaljujejo oziroma obravnavajo na podlagi tega poslovnika.
Postopki začeti po Zakonu o preprečevanju korupcije se nadaljujejo oziroma
obravnavajo skladno s tem poslovnikom in upoštevajoč določila Zakona o
preprečevanju korupcije.
104. člen
(razveljavitvena določba)
Z dnem uveljavitve tega poslovnika preneha
veljati Poslovnik Komisije za preprečevanje korupcije (Uradni list RS, št.
66/10).
105. člen
(končna določba)
(1) Z uveljavitvijo tega poslovnika se
šteje, da je sprejet akt iz četrtega odstavka 13. člena ZIntPK.
(2) Ta poslovnik začne veljati
naslednji dan po objavi v Uradnem listu Republike Slovenije.
***
Senat komisije je ta poslovnik sprejel v
sestavi: Goran Klemenčič (predsednik), Rok Praprotnik (namestnik predsednika)
in dr. Liljana Selinšek (namestnica predsednika). Odločitev je bila sprejeta
soglasno.
Št. 007-1/2012/1
Ljubljana, dne 21. marca 2012
Goran Klemenčič l.r.
Predsednik