I. SPLOŠNE DOLOČBE
1. člen
Ta uredba določa vodovarstveno območje za
vodno telo vodonosnika Ljubljanskega polja (v nadaljnjem besedilu:
vodovarstveno območje), ki se uporablja za oskrbo prebivalstva s pitno vodo za
Mestno občino Ljubljana, zaščitne ukrepe, prepovedi in omejitve ter roke, v
katerih morajo lastniki ali drugi posestniki nepremičnin na tem območju svoje
delovanje prilagoditi določbam te uredbe.
2. člen
(1) Vodovarstveno območje tvorijo območja
zajetja in notranja območja in se prikažejo v publikacijski karti, ki je kot
priloga 1 sestavni del te uredbe.
(2) Območja zajetij iz prejšnjega odstavka
so v prilogi 1 označena z belo barvo in oznako »0«.
(3) Notranja območja iz prvega odstavka
tega člena so:
a) 
eno širše območje, označeno z zeleno barvo in
oznako »VVO III«;
b) 
eno ožje območje, ki je razdeljeno na:
-  dve
podobmočji s strogim vodovarstvenim režimom, označeni s svetlo rumeno barvo in
oznako »VVO II A« in
-  eno
podobmočje z manj strogim vodovarstvenim režimom, označeno s temno rumeno barvo
in oznako »VVO II B«;
c) 
šest najožjih območij, označenih z oranžno
barvo in oznako »VVO I«.
(4) Meje vodovarstvenega območja, območij
zajetij in notranjih območij iz prejšnjih odstavkov tega člena se vodijo v
digitalni obliki in določijo na karti, ki jo kot izvirnik hrani ministrstvo,
pristojno za vode.
(5) Seznam parcel na območjih iz prvega
odstavka tega člena je v prilogi 2, ki je sestavni del te uredbe. Parcele so
povzete iz digitalnega zemljiškega katastra – stanje februar 2004, ki ga vodi
Geodetska uprava Republike Slovenije.
(6) Parcele, ki ležijo na vodovarstvenem
območju, se ne smejo združevati s parcelami, ki imajo drugačen vodovarstveni
režim, ali s parcelami zunaj vodovarstvenega območja.
3. člen
V tej uredbi uporabljeni pojmi imajo
naslednji pomen:
1.    
gradnja je izvedba gradbenih del po predpisih o
graditvi objektov,
2.    
družinski član je zakonec, krvni sorodnik v
ravni vrsti do drugega kolena, posvojitelj, posvojenec, rejnik ali rejenec.
II. UKREPI, PREPOVEDI IN OMEJITVE ZA RABO VODE
4. člen
(1) Na najožjih območjih je prepovedana
raba podzemne vode za druge namene, razen za javno oskrbo s pitno vodo.
(2) Na podobmočjih
ožjega območja s strogim vodovarstvenim režimom, na podobmočju
ožjega območja z manj strogim vodovarstvenim režimom in na širšem območju je
raba podzemne vode za druge namene dovoljena, če ta ne vpliva na količino in
kakovost vode, ki se rabi ali je namenjena za javno oskrbo s pitno vodo, in če
je za rabo podzemne vode za druge namene pridobljena vodna pravica.
III. UKREPI, PREPOVEDI IN OMEJITVE ZA GRADNJO
5. člen
Na območju zajetja je prepovedana gradnja
objektov in izvedba gradbenih del razen tistih, ki služijo oskrbi s pitno vodo,
ter opravljanje drugih dejavnosti, ki bi lahko vplivale na spremembo lastnosti
oziroma kakovost pitne vode.
6. člen
(1) Na notranjih območjih je prepovedana
gradnja objektov in izvedba gradbenih del, ki so v tabelah 1.1, 1.2 in 1.3
priloge 3, ki je sestavni del te uredbe, označena z oznako »-«.
(2) Ne glede na določbe prejšnjega odstavka
je na notranjih območjih dovoljena rekonstrukcija obstoječih stanovanjskih ali
obstoječih nestanovanjskih stavb iz tabele 1.1 priloge 3 te uredbe, če se ne
spremeni namembnost objekta oziroma sprememba rabe objekta ne pomeni povečanja
tveganja za onesnaženje vodnega telesa in je k projektnim rešitvam iz projekta
za pridobitev gradbenega dovoljenja po predpisih o graditvi objektov izdano
vodno soglasje po predpisih o vodah.
(3) Ne glede na določbe prvega in drugega odstavka tega člena je
na notranjih območjih dovoljena rekonstrukcija obstoječih ali gradnja
novih vojaških objektov, objektov za potrebe zaščite in reševanja ob naravnih
in drugih nesrečah in objektov za varnost, če se ne spremeni velikost in
namembnost objekta oziroma sprememba rabe objekta ne pomeni povečanja tveganja
za onesnaženje vodnega telesa in je k projektnim rešitvam
iz projekta za pridobitev gradbenega dovoljenja po predpisih o graditvi
objektov izdano vodno soglasje po predpisih o vodah.
(4) Ne glede na določbe prvega odstavka
tega člena je na notranjih območjih dovoljena rušitev obstoječih objektov ob
istočasni ukinitvi internega kanalizacijskega omrežja.
(5) Ne glede na določbo prvega odstavka
tega člena je na notranjih območjih dovoljena gradnja lokalnih cest in javnih
poti, distribucijskih elektroenergetskih vodov in plinovodov ter cevovodov za
pitno in odpadno vodo iz tabele 1.1 priloge 3 te uredbe, če gre za komunalno
opremljanje zemljišč za obstoječe objekte na teh območjih.
(6) Ne glede na določbe prvega odstavka
tega člena so na notranjih območjih dovoljena vzdrževalna dela v javno korist
na državnih cestah v skladu s predpisi, ki urejajo javne ceste, in predpisi, ki
urejajo graditev objektov, vzdrževalna dela na železniški infrastrukturi v
skladu s predpisi, ki urejajo graditev objektov, ter vzdrževalna dela na
letališki infrastrukturi in objektih, sistemih in napravah navigacijskih služb
zračnega prometa (v nadaljnjem besedilu: letalski navigacijski objekti) v
skladu s predpisi, ki urejajo letalstvo, in predpisi, ki urejajo graditev
objektov, in se za izvajanje teh del izda vodno soglasje, če so zagotovljeni zaščitni
ukrepi, s katerimi se preprečijo negativni vplivi na stanje površinskih in
podzemnih voda.
7. člen
(1) Na notranjih območjih je dovoljena
gradnja objektov in izvedba gradbenih del, ki so v tabelah 1.1, 1.2 in 1.3
priloge 3 te uredbe, označena z oznako »+«.
(2) Na notranjih območjih je dovoljena tudi
gradnja objektov ter izvajanje gradbenih del, ki so v tabelah 1.1 in 1.2 priloge 3 te uredbe označena z oznako »pd«, če je za gradnjo objektov ter izvajanje
gradbenih del k projektnim rešitvam iz projekta za pridobitev gradbenega
dovoljenja izdano vodno soglasje.
(3) Če gre za gradnjo objekta ter izvedbo
gradbenih del iz prejšnjega odstavka na območju, ki se ureja z državnim
prostorskim načrtom ali občinskim podrobnim prostorskim načrtom, preverja
sprejemljivost vplivov objekta na vodni režim in stanje vodnega telesa
ministrstvo, pristojno za vode, v postopku izdaje mnenja k državnemu
prostorskemu načrtu ali občinskemu podrobnemu prostorskemu načrtu v skladu s
predpisi, ki urejajo umeščanje prostorskih ureditev državnega pomena v prostor,
oziroma predpisi, ki urejajo prostorsko načrtovanje.
8. člen
(1) Na notranjih območjih je dovoljena
gradnja objektov ter izvajanje gradbenih del, ki so v tabelah 1.1, 1.2 in 1.3 priloge
3 te uredbe označena z oznako »pp«, če so v projektnih rešitvah iz projekta za
pridobitev gradbenega dovoljenja načrtovani zaščitni ukrepi, za katere iz
rezultatov analize tveganja za onesnaženje sledi, da je tveganje za onesnaženje
zaradi te gradnje sprejemljivo, k projektnim rešitvam za gradnjo objekta in za
izvedbo zaščitnih ukrepov pa je izdano vodno soglasje.
(2) Če gre za
gradnjo objekta iz prejšnjega odstavka na območju, ki se ureja z
državnim prostorskim načrtom ali občinskim podrobnim prostorskim načrtom,
preveri ministrstvo, pristojno za vode, sprejemljivost vplivov objekta na vodni
režim in stanje vodnega telesa in vplive zaščitnih
ukrepov na zmanjšanje tveganja za onesnaženje v postopku izdaje mnenja k
državnemu prostorskemu načrtu ali občinskemu podrobnemu prostorskemu načrtu v
skladu s predpisi, ki urejajo umeščanje prostorskih ureditev državnega pomena v
prostor, oziroma predpisi, ki urejajo prostorsko načrtovanje.
9. člen
(1) Na notranjih območjih je dovoljena
gradnja objektov ter izvajanje gradbenih del, ki so v tabelah 1.1 in 1.2
priloge 3 te uredbe označena z oznako »pip«, če gre
za gradnjo infrastrukture v skladu z državnim prostorskim načrtom ali
občinskim podrobnim prostorskim načrtom, za katerega je izvedena celovita
presoja vplivov na okolje ter pridobljeno okoljevarstveno soglasje v skladu s
predpisi, ki urejajo varstvo okolja.
(2) Sprejemljivost vplivov objekta
infrastrukture iz prejšnjega odstavka na vodni režim in stanje vodnega telesa ter vplive zaščitnih ukrepov na zmanjšanje
tveganja za onesnaženje preveri ministrstvo, pristojno za vode, na podlagi rezultatov
analize tveganja za onesnaženje v postopku izdaje mnenja k državnemu
prostorskemu načrtu ali občinskemu podrobnemu prostorskemu načrtu.
10. člen
Ne glede na določbe 8. in 9. člena te uredbe je na notranjih območjih prepovedana gradnja objektov ter izvajanje
gradbenih del, ki so v tabelah 1.1 in 1.2 priloge 3 te uredbe označeni z oznako
»pp« in »pip«, če analiza tveganja za onesnaženje v postopku pridobivanja
vodnega soglasja ni bila izvedena, ali če iz rezultatov analize tveganja za
onesnaženje sledi, da tveganje za onesnaženje zaradi te gradnje oziroma
izvajanja gradbenih del na notranjih vodovarstvenih območjih ni sprejemljivo.
11. člen
(črtan)
12. člen
(1) Ministrstvo izda vodno soglasje iz 5.
in 6. člena, drugega in tretjega odstavka 7. člena, 8., 9. in 10. člena te
uredbe v skladu s predpisom, ki ureja vsebino vlog za pridobitev projektnih
pogojev in pogojev za druge posege v prostor ter vsebino vloge za izdajo
vodnega soglasja, ki se izvedejo samo na podlagi vodnega soglasja.
(2) Vodno soglasje se izda za gradnjo na
notranjih območjih, če so upoštevane prepovedi in pogoji glede odvajanja
odpadne vode v skladu s predpisi, ki urejajo emisijo snovi pri odvajanju
odpadnih voda.
13. člen
(1) Ne glede na določbe 6. člena te uredbe
je na podobmočjih ožjega območja s strogim vodovarstvenim režimom gradnja
objektov ter izvedba gradbenih del na parcelah, navedenih v prilogi 4, ki je
sestavni del te uredbe, dovoljena pod pogoji iz drugega odstavka tega člena ter
posebnimi pogoji za posamezno območje iz tretjega odstavka tega člena.
(2) Za vsa območja iz tretjega odstavka
tega člena veljajo naslednji pogoji:
-      
gradnja novih objektov je dovoljena šele
takrat, ko so vsi obstoječi objekti na teh območjih priključeni na urejeno javno
kanalizacijo v skladu s predpisi s področja odvajanja in čiščenja komunalne
odpadne in padavinske vode;
-      
gradnja novih objektov je dovoljena tudi v
primeru, ko je javna kanalizacija, ki omogoča takšno priključevanje, določena
kot investicija v načrtu razvojnih programov Mestne občine Ljubljana in v
programu opremljanja zemljišč za gradnjo, ki je izdelan v skladu s predpisi o
urejanju prostora, oziroma se v skladu s programom opremljanja izgradnja javne
kanalizacije zagotovi z ustrezno pogodbo med Mestno občino Ljubljana in
investitorjem;
-      
gradnja je dovoljena pod pogoji, določenimi za
posamezno vrsto objekta iz tabele 1.1 priloge 3 te uredbe, kakor so navedeni za
podobmočje ožjega območja z manj strogim vodovarstvenim režimom;
-      
rekonstrukcija obstoječih stanovanjskih in
nestanovanjskih stavb ter sprememba namembnosti iz industrijske v pretežno
poslovno dejavnost je dovoljena pod pogoji iz prve, druge in tretje alinee tega
odstavka;
-      
ne glede na določbe prejšnjih alinej se pri
obstoječih stanovanjskih stavbah dovolijo nujna vzdrževalna dela in
rekonstrukcije, s katerimi se prepreči ogrožanje zdravja in življenja ljudi ter
nastanek škode na premoženju v skladu s predpisi o graditvi objektov.
(3) Ob upoštevanju pogojev iz drugega
odstavka tega člena je gradnja objektov ter izvedba gradbenih del na posameznih
območjih dovoljena ob upoštevanju naslednjih posebnih pogojev:
1.    
območje Škofovih zavodov:
-  gradnja stanovanjskih in nestanovanjskih stavb, razen
nestanovanjskih stavb iz priloge 3, tabele 1.1, navedenih pod zaporedno
številko 4, 5, 10, 14, 15, 16, 17, 18, 19 in 21 ter 3, 6, 7, 8, 9, če je za gradnjo objektov potrebna presoja vplivov na okolje po predpisih o varstvu okolja
in 13, če gre za znanstveno raziskovalno delo,
-  rekonstrukcija in nadomestna gradnja obstoječih stanovanjskih in
nestanovanjskih stavb ter sprememba namembnosti je dovoljena, če se tlorisna
površina objektov ne poveča in če sprememba namembnosti objekta oziroma
sprememba rabe objekta ne pomeni povečanja tveganja za onesnaženje vodnega
telesa,
-  ureditev parkirišč, ki morajo biti izvedeni tako, da se padavinska
voda iz parkirišč, očiščena v skladu s predpisi, odvaja v ustrezno
dimenzionirano kanalizacijsko omrežje;
2.    
območje Stegen:
-  gradnja stanovanjskih in nestanovanjskih stavb, razen
nestanovanjskih stavb iz priloge 3, tabele 1.1, navedenih pod zaporedno
številko 4, 5, 10, 14, 15, 16, 17, 18, 19 in 21 ter 3, 6, 7, 8, 9, če je za gradnjo objektov potrebna presoja vplivov na okolje po predpisih o varstvu okolja
in 13, če gre za znanstveno raziskovalno delo,
-  ureditev parkirišč, ki morajo biti izvedeni tako, da se padavinska
voda iz parkirišč, očiščena v skladu s predpisi, odvaja v ustrezno
dimenzionirano kanalizacijsko omrežje;
3.    
območje Korotanskega naselja:
-  gradnja stanovanjskih in nestanovanjskih stavb, razen
nestanovanjskih stavb iz priloge 3, tabele 1.1, navedenih pod zaporedno
številko 4, 5, 10, 14, 15, 16, 17, 18, 19 in 21 ter 3, 6, 7, 8, 9, če je za gradnjo objektov potrebna presoja vplivov na okolje po predpisih o varstvu okolja
in 13, če gre za znanstveno raziskovalno delo,
-  ureditev parkirišč, ki morajo biti izvedeni tako, da se padavinska
voda iz parkirišč, očiščena v skladu s predpisi, odvaja v ustrezno
dimenzionirano kanalizacijsko omrežje;
4.    
območje Litostroja
-  gradnja nestanovanjskih stavb znotraj gradbenih meja, določenih z
Odlokom o zazidalnem načrtu za območje urejanja ŠP 2/1 Litostroj (Uradni list
RS, št. 61/99), razen nestanovanjskih stavb iz priloge 3, tabele 1.1, navedenih
pod zaporednimi številkami: 4, 10, 14, 15, 16, 17, 18, 19, 20 in 21; 5, če gre
za gradnjo bencinskega servisa v javni uporabi s skladiščenjem goriva v
podzemnih rezervoarjih, ali s skladiščenjem goriva v rezervoarjih s skupno
zmogljivostjo več kakor 100 m3 in če gre za vrste skladiščenega goriva iz
skupine I ali skupine II po predpisih o tehničnih zahtevah za gradnjo postaj za
preskrbo motornih vozil z gorivi in 7 in 9, če je za gradnjo objektov potrebna
presoja vplivov na okolje po predpisih o varstvu okolja,
-  rekonstrukcija in nadomestna gradnja obstoječih nestanovanjskih stavb
iz industrijske v pretežno poslovno dejavnost, razen kompleksnih industrijskih
objektov, navedenih v prilogi 3, tabeli 1.1. pod zaporedno številko 3a in
trgovskih stavb iz priloge 3, tabele 1.1, navedenih pod zaporedno številko 3,
če gre za trgovske centre in če sprememba namembnosti rabe stavbe ne pomeni
povečanja tveganja za onesnaženje vodnega telesa,
-  ureditev parkirišč, ki morajo biti izvedeni tako, da se padavinska
voda iz parkirišč, očiščena v skladu s predpisi, odvaja v ustrezno
dimenzionirano kanalizacijsko omrežje,
-  na območju med obvoznico in območjem Litostroja na parcelah iz
seznama 4.1, ki je sestavni del te uredbe, je dovoljena gradnja razdelilne
transformatorske postaje in gradnja naprav, namenjenih oskrbi s plinom, v
skladu z odlokom, ki ureja zazidalni načrt za območje urejanja ŠP 2/1
Litostroj;
5.    
območje Severnega Bežigrada:
-  na obstoječih nezazidanih stavbnih zemljiščih je dovoljena gradnja
stanovanjskih in nestanovanjskih stavb, razen nestanovanjskih stavb iz priloge
3, tabele 1.1, navedenih pod zaporedno številko 4, 5, 7, 8, 9, 10, 14, 15, 16,
17, 18, 19 in 21 ter 3 in 6, če je za gradnjo objektov potrebna presoja vplivov
na okolje po predpisih o varstvu okolja in 13, če gre za znanstveno
raziskovalno delo,
-  ureditev parkirišč, ki morajo biti izvedeni tako, da se padavinska
voda iz parkirišč, očiščena v skladu s predpisi, odvaja v ustrezno
dimenzionirano kanalizacijsko omrežje,
-  območje na parcelah iz seznama 5.1, ki je sestavni del te uredbe,
ostane nepozidano;
6.    
rekreacijsko območje ob Savi:
-  na območjih urejanja BR 4/1, kot je določeno v Odloku o prostorskih
ureditvenih pogojih za plansko celoto B4 Stožice – Tomačevo (Uradni list SRS,
št. 27/87 in 15/89 ter Uradni list RS, št. 27/92, 49/95 in 63/99) je dovoljena:
·    
ureditev hipodroma z gradnjo spremljajočih
objektov oziroma spremembo namembnosti obstoječih objektov s priključitvijo na
urejeno kanalizacijsko omrežje v skladu s predpisi, če sprememba namembnosti
rabe stavbe ne pomeni povečanja tveganja za onesnaženje vodnega telesa,
·    
ureditev parkirišč, ki morajo biti izvedeni
tako, da se padavinska voda iz parkirišč, očiščena v skladu s predpisi, odvaja
v ustrezno dimenzionirano kanalizacijsko omrežje,
·    
ureditev jahalnih in pešpoti ter ureditev
območja z dodatno parkovno opremo in orodjem za rekreacijo,
·    
rekonstrukcija in nadomestna gradnja obstoječih
stanovanjskih in nestanovanjskih stavb ter sprememba namembnosti, če se
tlorisna površina objektov ne poveča in če sprememba namembnosti objekta
oziroma sprememba rabe objekta ne pomeni povečanja tveganja za onesnaženje
vodnega telesa,
-  neposredno ob Savi na delu območja urejanja BR 4/2, kot je določeno
v Odloku o prostorskih ureditvenih pogojih za plansko celoto B4 Stožice –
Tomačevo (Uradni list SRS, št. 27/87 in 15/89 ter Uradni list RS, št. 27/92,
49/95 in 63/99) je dovoljena:
·    
ureditev desnega brega Save in navezava na
rekreacijski program širšega mestnega pomena,
-  na območjih urejanja BR 4/3, kot je določeno v Odloku o prostorskih
ureditvenih pogojih za plansko celoto B4 Stožice – Tomačevo (Uradni list SRS,
št. 27/87 in 15/89 ter Uradni list RS, št. 27/92, 49/95 in 63/99) je dovoljena:
·    
ureditev pešpoti ter ureditev območja z dodatno
parkovno opremo in orodjem za rekreacijo,
·    
gradnja športnih igrišč, ureditev sanitarij in
manjših gostinskih objektov s priključitvijo na urejeno kanalizacijsko omrežje
v skladu s predpisi,
·    
ureditev parkirišč, ki morajo biti izvedeni
tako, da se padavinska voda iz parkirišč, očiščena v skladu s predpisi, odvaja
v ustrezno dimenzionirano kanalizacijsko omrežje,
·    
rekonstrukcija in nadomestna gradnja obstoječih
stanovanjskih in nestanovanjskih stavb ter sprememba namembnosti, če se
tlorisna površina objektov ne poveča in če sprememba namembnosti objekta
oziroma sprememba rabe objekta ne pomeni povečanja tveganja za onesnaženje vodnega
telesa,
-  na območjih urejanja BR 5/2, kot je določeno v Odloku o prostorskih
ureditvenih pogojih za plansko celoto B4 Stožice – Tomačevo (Uradni list SRS,
št. 27/87 in 15/89 ter Uradni list RS, št. 27/92, 49/95 in 63/99) je dovoljena:
·    
ureditev parkirišč, ki morajo biti izvedeni
tako, da se padavinska voda iz parkirišč, očiščena v skladu s predpisi, odvaja
v ustrezno dimenzionirano kanalizacijsko omrežje,
·    
ureditev pešpoti ter ureditev območja z dodatno
parkovno opremo in orodjem za rekreacijo,
·    
ureditev sanitarij s priključitvijo na urejeno
kanalizacijsko omrežje v skladu s predpisi;
7.    
območje Ob Vojkovi:
-  gradnja stanovanjskih in nestanovanjskih stavb, razen
nestanovanjskih stavb iz priloge 3, tabele 1.1, navedenih pod zaporedno
številko 4, 5, 7, 8, 9, 10, 14, 16, 17, 18, 19 in 21 ter 3 in 6, če je za gradnjo objektov potrebna presoja vplivov na okolje po predpisih o
varstvu okolja,
-  ureditev parkirišč, ki morajo biti izvedeni tako, da se padavinska
voda iz parkirišč, očiščena v skladu s predpisi, odvaja v ustrezno
dimenzionirano kanalizacijsko omrežje;
8.    
območje P+R Ob Šmartinski cesti:
-  ureditev parkirišča za največ 400 parkirnih mest na parcelah iz
priloge 4 te uredbe, ki mora biti izvedeno tako, da se padavinska voda iz
parkirišč, očiščena v skladu s predpisi, odvaja v javno kanalizacijo.
(4) Ne glede na določbe 6. člena te uredbe
je na podobmočju ožjega območja s strogim vodovarstvenim režimom na območju
pokopališča Žale dovoljeno žarno pokopavanje na parcelah iz seznama 8.1,
navedenih v prilogi 4, ki je sestavni del te uredbe. Klasično pokopavanje na
tem območju je izjemoma dovoljeno, če je bil v grobnem prostoru pokopan najmanj
eden izmed pokojnikovih družinskih članov.
(5) Ne glede na določbe 6. člena te uredbe
je na notranjih območjih dovoljena gradnja prenosnega/tranzitnega plinovoda
izključno za zemeljski plin v skladu s predpisi o tehničnih pogojih za
graditev, obratovanje in vzdrževanje plinovodov z delovnim tlakom nad 16 bar
ter standarda SIST EN 1594 in če iz rezultatov analize tveganja za onesnaženje
sledi, da je tveganje za onesnaženje zaradi te gradnje oziroma izvajanja
gradbenih del sprejemljivo.
(6) Ne glede na
določbe prvega odstavka 6. člena te uredbe je na
podobmočjih ožjega območja s strogim vodovarstvenim režimom gradnja nestanovanjskih stavb iz tabele 1.1 priloge 3 te uredbe, navedenih pod
zaporednimi številkami 16, 17, 17a, 18 in 19, dovoljena, če gre za dopolnilno
gradnjo objektov, ki pomenijo izkoristek prostih in nezadostno izkoriščenih
površin znotraj grajenega območja kmetije, in če je gradnja dovoljena s
prostorskim izvedbenim aktom, ki je bil sprejet pred 23. 11. 2004.
(7) Ne glede na določbe
6. člena te uredbe je na podobmočjih ožjega območja s
strogim vodovarstvenim režimom gradnja
stanovanjskih objektov iz priloge 3, tabele 1.1, navedenih pod zaporedno
številko 1 dovoljena, če gre za funkcionalne zaokrožitve komunalno opremljenih
območij ter dopolnilno gradnjo objektov, ki pomenijo izkoristek prostih in
nezadostno izkoriščenih površin znotraj naselij in če je gradnja dovoljena s
prostorskim izvedbenim aktom, ki je bil sprejet pred 23. 11. 2004.
(8) Ne glede na določbe 6. člena te uredbe
je na podobmočjih ožjega območja s strogim vodovarstvenim režimom dovoljena
gradnja in se izda vodno soglasje, če:
-      
so izpolnjeni pogoji iz drugega odstavka tega
člena,
-      
so zagotovljeni zaščitni ukrepi, s katerimi se
preprečijo negativni vplivi na stanje površinskih in podzemnih voda, 
-      
gre za funkcionalne zaokrožitve komunalno
opremljenih območij ter gradnjo objektov, ki pomenijo izkoristek prostih in
nezadostno izkoriščenih površin znotraj naselij,
-      
se ne povečuje obseg zazidljivih zemljišč,
določenih z Odlokom o občinskem prostorskem načrtu Mestne občine Ljubljana –
izvedbeni del (Uradni list RS, št. 78/10, 10/11 – DPN, 22/11 – popr. in 43/11 –
ZKZ-C) in
-       gre za gradnjo nestanovanjskih stavb iz tabele
1.1 priloge 3 te uredbe, navedenih pod zaporedno številko:
a)     
2, 3 in 12: do največ 500 m2 bruto površine, če
gre za stavbe javne uprave ali za stavbe, namenjene poslovanju s strankami v
bankah ali poštah, za samostojne prodajalne z živili oziroma tekstilom,
prodajne galerije ali knjižnice,
b)     
6: do največ 150 m2 bruto površine, razen
kemičnih čistilnic, pralnic in avtopralnic, in
c)     
13 in 14: če gre za vrtec, jasli ali ambulanto.
(9) Ne glede na določbe 6. člena te uredbe je na podobmočju ožjega območja s
strogim vodovarstvenim režimom na delu območja pokopališče Žale dovoljena
gradnja in izvajanje gradbenih del in se izda vodno soglasje, če so na podlagi rezultatov analize tveganja za
onesnaženje zagotovljeni zaščitni ukrepi, s katerimi
se preprečijo negativni vplivi na stanje površinskih in podzemnih voda za:
-       ureditev dovozne poti in ploščadi za ločeno zbiranje nenevarnih
odpadkov na parceli št. 1648/2-del k.o. Stožice. Padavinska
voda iz dovozne poti in ploščadi, očiščena v skladu s predpisi, se mora
odvajati v javno kanalizacijo;
-       gradnjo objekta za shranjevanje delovnih strojev in vozil za
potrebe upravljanja pokopališča ter gradnjo zbiralnika padavinske vode s
strešnih površin za rabo vode za zalivanja grobov in ostalih zelenih površin
pokopališča na parcelah št. 1648/2-del, 1647/2, 1649/2 in 1650/7 k.o. Stožice. 
(10) Ne glede na določbe 6. člena te uredbe je
na podobmočju ožjega območja s strogim vodovarstvenim režimom na
parcelah št. 1001/4 in 1000/2 k.o. Ježica dovoljena gradnja gasilskega doma s
pripadajočo infrastrukturo in se izda vodno soglasje,
če so na podlagi rezultatov analize tveganja za onesnaženje zagotovljeni zaščitni ukrepi, s katerimi se preprečijo
negativni vplivi na stanje površinskih in podzemnih voda.
(11) Ne glede na določbe 6. člena te uredbe je
na podobmočju ožjega območja s strogim vodovarstvenim režimom dovoljena
gradnja in se izda vodno soglasje, če so izpolnjeni pogoji iz drugega odstavka
tega člena in če so zagotovljeni zaščitni ukrepi, s
katerimi se preprečijo negativni vplivi na stanje površinskih in podzemnih
voda, in sicer za:
-       kmetijo z identifikacijsko številko kmetijskega gospodarstva
KMG-MID 100291421 ali njenega pravnega naslednika
na parcelah št. 748 in 749 k.o. Ježica za gradnjo nestanovanjskih stavb iz tabele 1.1 priloge 3 te uredbe, navedenih pod zaporedno
številko 17a, če skupna obremenitev na
kmetijskih zemljiščih v uporabi KMG na podobmočju ožjega območja s strogim
vodovarstvenim režimom ne presega 80 glav velike živine in nestanovanjskih
stavb iz tabele 1.1 priloge 3 te uredbe, navedenih
pod zaporednima številkama 18 in 19;
-       kmetijo z
identifikacijsko številko kmetijskega gospodarstva KMG-MID 100356755 ali njenega pravnega naslednika na parceli
št. 813 k.o. Ježica za gradnjo nestanovanjskih stavb iz
tabele 1.1 priloge 3 te uredbe, navedenih pod zaporednima številkama 18
in 19, ter za gradnjo stanovanjske stavbe iz tabele
1.1 priloge 3 te uredbe, navedene pod zaporedno številko 1;
-       kmetijo z identifikacijsko številko kmetijskega gospodarstva
KMG-MID 100330903 ali
njenega pravnega naslednika na parceli št. 658/1 k.o. Ježica za gradnjo
nestanovanjskih stavb iz tabele 1.1 priloge 3 te
uredbe, navedenih pod zaporednima številkama 18 in 19.
(12) Ne glede na določbe 6. člena te uredbe
ter na pogoje in omejitve iz priloge 3, tabele 1.1 iz poglavja III OBJEKTI
PROMETNE INFRASTRUKTURE in tabele 1.2 IZVAJANJE GRADBENIH DEL te uredbe je na
podobmočjih ožjega območja s strogim vodovarstvenim režimom, na podobmočju
ožjega območja z manj strogim vodovarstvenim režimom in na širšem
vodovarstvenem območju dovoljena gradnja in izvajanje gradbenih del in se izda
vodno soglasje, če je iz rezultatov analize tveganja za onesnaženje razvidno,
da je tveganje za onesnaženje zaradi gradnje in izvajanja gradbenih del
sprejemljivo in so zagotovljeni zaščitni ukrepi, s katerimi se preprečijo
negativni vplivi na stanje površinskih in podzemnih voda, in če so upoštevani
naslednji posebni pogoji, in sicer za:
-      
glavne in regionalne železnice ter pripadajoče
mostove in viadukte ter predore in podhode, če: 
a)     
gre za gradnjo in rekonstrukcijo v obstoječih
koridorjih;
b)     
se vodotesni predori v območju nihanja gladine
podzemne vode izvedejo izven območij maksimalnih depresijskih lijakov črpališč.
Maksimalni depresijski lijak se določi s pomočjo numeričnega modela toka
podzemne vode in ob maksimalni izdatnosti celotnega črpališča;
c)     
so temeljna tla železniške proge od površine
vodonosnika ločena s tesnilnimi sistemi, za katere je dokazana 100 %
vodotesnost;
č)    se vode iz železniške proge odvajajo ločeno preko vodotesne
kanalizacije na čistilno napravo. Zaledne vode se lahko z vodo, ki priteka iz
železniške proge, mešajo le izjemoma in morajo biti v tem primeru skupaj
odvedene na čistilno napravo. Čiste zaledne vode se lahko ponikajo;
d)     
     so na podobmočjih ožjega območja s strogim
vodovarstvenim režimom, na podobmočju ožjega območja z manj strogim
vodovarstvenim režimom, tesnilni sistemi izvedeni tako, da ob iztirjenju
vlečnega vozila oziroma vagonov ni mogoče onesnaženje podzemne vode;
e)     
     se na gradbiščih, večjih od 1 hektarja,
izvaja etapna gradnja, pri čemer maksimalna dovoljena površina gradbišča brez
izvedenih tesnilnih sistemov za zaščito podzemne vode z dokazanim 100 %
tesnenjem ni večja od 1 ha;
f)      
     se za izvedbo tesnilnih sistemov za zaščito
podzemne vode (tesnilne zavese, injektiranje, uporaba brizganega betona)
uporabljajo betoni z nealkalnim pospeševalcem vezanja, ki nimajo negativnih
vplivov na kakovost podzemne vode in so le v funkciji izgradnje objekta. Vse
morebitne izcedne vode je treba zbrati in odvesti na čistilno napravo. Gradnja
tesnilnih zaves, ki niso v funkciji objektov, ni dovoljena. Dodatno zmanjšanje
transmisivnosti vodonosnika zaradi izvedbe tesnilne zavese ali injektiranja ne
sme presegati 10 %. Tesnilne zavese ne smejo segati do dna vodonosnika;
-      
avtoceste, hitre ceste, glavne ceste in
regionalne ceste ter pripadajoče mostove in viadukte ter predore in podhode,
če:
a)     
     se z gradnjo in gradbenimi deli ne poseže
na območje maksimalnih depresijskih lijakov črpališč in pod območje obstoječih
nivelet dna spodnjega ustroja (pod posteljico). Maksimalni depresijski lijak se
določi s pomočjo numeričnega modela toka podzemne vode in ob maksimalni
izdatnosti celotnega črpališča;
b)     
se na gradbiščih, večjih od 1 hektarja, izvaja
etapna gradnja, pri čemer maksimalna dovoljena površina gradbišča brez
izvedenih tesnilnih sistemov za zaščito podzemne vode z dokazanim 100 %
tesnenjem ni večja od 1 ha;
c)     
     se za izvedbo tesnilnih sistemov za
zaščito podzemne vode (tesnilne zavese, injektiranje, uporaba brizganega
betona) uporabljajo betoni z nealkalnim pospeševalcem vezanja, ki nimajo
negativnih vplivov na kakovost podzemne vode in so le v funkciji izgradnje
objekta. Vse morebitne izcedne vode je treba zbrati in odvesti na čistilno
napravo. Gradnja tesnilnih zaves, ki niso v funkciji objektov, ni dovoljena.
Dodatno zmanjšanje transmisivnosti vodonosnika zaradi izvedbe tesnilne zavese
ali injektiranja ne sme presegati 10 %. Tesnilne zavese ne smejo segati do dna
vodonosnika.
IV. PREPOVEDI V ZVEZI Z RAVNANJEM Z ZEMLJIŠČI IN GOZDOM
14. člen
(1) Na notranjih območjih je na kmetijskih
zemljiščih prepovedano:
-      
gnojenje brez gnojilnega načrta;
-      
gnojenje z ostanki greznic, malih čistilnih
naprav ali skupnih čistilnih naprav; 
-      
gnojenje z blatom, ki
nastaja na kmetijskem gospodarstvu in je mešanica komunalne odpadne vode,
gnojnice in gnojevke, ne glede na čas njegovega skladiščenja;
-      
shranjevanje organskih
gnojil, razen uležanega hlevskega gnoja, v skladu s predpisom, ki ureja varstvo
voda pred onesnaževanjem z nitrati iz kmetijskih virov;
-      
shranjevanje komposta ali
pregnitega blata 1. ali 2. okoljske kakovosti, določenega v skladu s predpisom,
ki ureja obdelavo biološko razgradljivih odpadkov;
-      
shranjevanje blata iz čistilnih naprav, določenega v skladu
s predpisom, ki ureja uporabo blata iz komunalnih čistilnih naprav v
kmetijstvu;
-      
uporabljati kompost in
pregnito blato 2. okoljske kakovosti, določenega v skladu s predpisom, ki ureja
obdelavo biološko razgradljivih odpadkov;
-      
uporabljati blato iz čistilnih naprav, določeno v skladu s
predpisom, ki ureja uporabo blata iz komunalnih čistilnih naprav v kmetijstvu.
(2) Gnojilni načrt iz prve alinee
prejšnjega odstavka mora biti izdelan v pisni obliki in biti ob inšpekcijskem
nadzoru na vpogled pristojnemu inšpektorju, če to zahteva. Vsebovati mora vsaj
podatke o vrsti in količini uporabljenega mineralnega oziroma organskega
gnojila za posamezno kmetijsko rastlino ter okvirni čas gnojenja. Gnojilni
načrt se izdela v skladu s Smernicami za strokovno utemeljeno gnojenje, ki so objavljene
na spletnih straneh ministrstva, priostojnega za kmetijstvo. Za analizo tal za
gnojilni načrt se lahko odvzame en povprečen vzorec tal za več parcel skupaj,
če gre za enako rabo in enake talne lastnosti na teh parcelah.
14.a člen
(1) Poleg prepovedi iz prvega odstavka
prejšnjega člena je na kmetijskih zemljiščih na najožjih vodovarstvenih
območjih prepovedano tudi:
-      
gnojenje z gnojnico in gnojevko;
-      
preoravanje trajnega
travinja, razen če gre za travinje (trave, detelje, deteljno-travne mešanice in
travno-deteljne mešanice), ki je vključeno v kolobar;
-       uporabljati mineralna gnojila, ki vsebujejo dušik, od spravila
pridelka do 1. marca;
-       uporabljati kompost in pregnito blato 1.
okoljske kakovosti, določeno v skladu s predpisom, ki ureja obdelavo biološko
razgradljivih odpadkov; 
-      
namakanje z vodo, ki so ji dodana rastlinska
hranila.
(2) Pri gnojenju z uležanim hlevskim gnojem
na najožjih vodovarstvenih območjih letni vnos dušika iz uležanega hlevskega
gnoja na posamezno enoto rabe kmetijskih zemljišč znotraj najožjih
vodovarstvenih območij ne sme presegati 140 kg N/ha. 
(3) Mineralna gnojila, ki vsebujejo dušik,
se na najožjih vodovarstvenih območjih lahko uporabljajo zunaj časovnih
prepovedi iz prvega odstavka tega člena, če so pri izdelavi gnojilnega načrta
in pri gnojenju z mineralnimi gnojili upoštevane naslednje zahteve:
-      
za okopavine največja dovoljena količina dušika
pri začetnem gnojenju pred setvijo ne sme presegati 30 kg N/ha;
-      
največji enkraten odmerek dušika za
dognojevanje okopavin ne sme presegati 80 kg N/ha. Prvo dognojevanje okopavin
se izvede na podlagi hitrega talnega nitratnega testa, ki se opravi enkrat za
eno vrsto okopavine. Test in vrednotenje rezultatov testa se izvede v skladu s
Smernicami za strokovno utemeljeno gnojenje iz drugega odstavka prejšnjega
člena;
-      
za žita enkraten vnos dušika z dognojevanjem ne
sme presegati 60 kg N/ha. Jeseni pred setvijo ozimnih vrst žita je vnos dušika
v tla z mineralnimi gnojili prepovedan;
-      
za trajno travinje največja dovoljena količina
dušika ne sme presegati 50 kg N/ha za vsako košnjo;
-      
za trajne nasade enkraten vnos dušika z
dognojevanjem ne sme presegati 60 kg N/ha;
-      
za zelenjadnice največja dovoljena količina
dušika pri začetnem gnojenju ne sme presegati 40 kg N/ha. Enkratni vnos dušika
za dognojevanje zelenjadnic ne sme presegati 60 kg N/ha.
(4) Na najožjih vodovarstvenih območjih in na podobmočjih ožjega območja s strogim
vodovarstvenim režimom morajo biti kmetijska
zemljišča vse leto pokrita z zeleno odejo, določeno v skladu s predpisom, ki
ureja varstvo voda pred onesnaževanjem z nitrati iz kmetijskih virov.
(5) Če se na kmetijskih gospodarstvih
izvaja paša živine in se ograde s pašnimi površinami nahajajo tudi na najožjih
vodovarstvenih območjih, se živali v teh ogradah lahko pasejo na naslednji način:
-      
dokrmljevanje živali ni dovoljeno;
-      
napajanje živali in namestitev korita za
rudnine (solnika) mora biti urejeno tako, da se ga lahko premešča po pašni
površini in s tem zagotovi enakomerna porazdelitev živalskih izločkov po
zemljišču;
-       pašo je treba prekiniti, če pride na pašni površini do uničenja
travne ruše zaradi gaženja.
(6) Določbe prvega, drugega in tretjega
odstavka tega člena se ne uporabljajo za območja, ki so namenjena za bodočo
javno oskrbo s pitno vodo, na parcelah št. 1585, 1586, 1588, 1589, 1600, 1601,
1602, 1605, 1606/1, 1606/2, 1607, 2134, 2167, 2338 k.o. Ježica in na parcelah
št. 1435, 1437, 1443, 1444, 1448, 1450, 1451, 1490, 1500/2, 1558/2 k.o.
Gameljne.
14.b člen
Gnojenje kmetijskih zemljišč z mineralnimi
gnojili, ki vsebujejo dušik, na podobmočjih ožjega območja s strogim
vodovarstvenim režimom, na podobmočju ožjega
območja z manj strogim vodovarstvenim režimom in na širšem
vodovarstvenem območju se mora izvajati tako, da enkratni vnos dušika z
mineralnimi gnojili pri začetnem gnojenju ne sme presegati 60 kg N/ha, pri
dognojevanju pa 80 kg N/ha.
15. člen
(1) Na najožjih vodovarstvenih območjih je
za zatiranje škodljivih organizmov na kmetijskih zemljiščih prepovedana uporaba
fitofarmacevtskih sredstev (v nadaljnjem besedilu: FFS), ki vsebujejo aktivne
snovi s Seznama prepovedanih aktivnih snovi (v nadaljnjem besedilu: Seznam).
(2) Seznam pripravi ministrstvo, pristojno
za kmetijstvo, v sodelovanju z ministrstvom, pristojnim za okolje, in
ministrstvom, pristojnim za zdravje, vsako leto najpozneje do konca novembra za
naslednje leto na podlagi preveritve vseh FFS, registriranih v Republiki
Sloveniji, in ob upoštevanju podatkov o potencialu za spiranje aktivnih snovi v
podzemno vodo, pridobljenih ob registraciji FFS, podatkov pri ocenjevanju
aktivnih snovi na ravni Evropske skupnosti ter na podlagi upoštevanja
rezultatov monitoringa pitne vode za obravnavano območje iz predhodnega leta,
ki ga vodi ministrstvo, pristojno za zdravje, in rezultatov monitoringa stanja
voda za obravnavano območje iz predhodnega leta, ki ga vodi Agencija Republike
Slovenije za okolje.
(3) Seznam se objavi na spletni strani
ministrstva, pristojnega za okolje.
15.a člen
(1) Zatiranje škodljivih organizmov se na
najožjih vodovarstvenih območjih izvaja s FFS, ki ne vsebujejo aktivnih snovi s
Seznama in katerih uporaba je dovoljena v skladu s predpisi, ki urejajo FFS,
pod naslednjimi pogoji: 
-      
uporaba FFS mora biti dopolnilni ukrep drugim
nekemijskim ukrepom varstva rastlin (mehanski, biološki in biotehnični ukrepi),
-      
prednost ima uporaba tistih kemijskih ukrepov
in tistih FFS, ki jih je dovoljeno uporabljati v skladu s predpisi, ki urejajo
ekološko pridelavo kmetijskih pridelkov, 
-      
med sezonami oziroma v sezoni je treba
menjavati FFS (aktivne snovi), ko je za posamezne škodljive organizme na voljo
več razpoložljivih in po učinkovitosti primerljivih FFS, in 
-      
uporaba FFS se mora izvajati na kmetijskih
zemljiščih po setvi in po vzniku kmetijskih rastlin in plevela oziroma po
presajanju kmetijskih rastlin in po vzniku plevela.
(2) Ne glede na določbe četrte alinee
prejšnjega odstavka je uporaba FFS, ki ne vsebujejo aktivnih snovi s Seznama in
katerih uporaba je dovoljena v skladu s predpisi, ki urejajo FFS, na najožjih
vodovarstvenih območjih na kmetijskih zemljiščih brez zelene odeje po setvi
pred vznikom kmetijskih rastlin in plevela oziroma pred presajanjem kmetijskih
rastlin in pred vznikov plevela dovoljena, če gre za gojenje vrtnin, za katere
ni na voljo FFS za uporabo po vzniku kmetijskih rastlin oziroma po presajanju in
hkrati iz ocene tveganja glede onesnaževanja podzemne vode v postopku
registracije FFS izhaja, da je tveganje za onesnaženje vode s tem FFS
sprejemljivo. 
15.b člen
Zatiranje škodljivih organizmov se na
kmetijskih zemljiščih na podobmočjih ožjega območja s strogim vodovarstvenim
režimom, na podobmočju ožjega območja z manj strogim vodovarstvenim režimom ter
na širšem vodovarstvenem območju izvaja z uporabo FFS s seznama dovoljenih FFS
iz Tehnoloških navodil za integrirano pridelavo, ki so objavljena na spletnih
straneh ministrstva, pristojnega za kmetijstvo.
16. člen
(1) Na najožjem vodovarstvenem območju je
prepovedana raba kmetijskih in drugih nepozidanih zemljišč za vrtičke.
(2) Za vrtiček iz prejšnjega odstavka se
šteje zemljišče, ki je oblikovano v grede ali druge oblike značilne za vrtove z
namenom pridelave vrtnin, sadja in cvetja za lastno rabo lastnika ali drugega
posestnika zemljišča.
16.a člen
(1) Na notranjih območjih je v parkih, na pokopališčih, športnih igriščih, zelenicah, gradbenih parcelah in objektih transportne
infrastrukture prepovedano gnojenje ali namakanje zemljišč, shranjevanje
organskih gnojil, shranjevanje ali uporaba komposta ali pregnitega blata 1. ali
2. okoljske kakovosti ali blata iz čistilnih naprav na zemljiščih, ki je v tabeli
1.4 priloge 3 te uredbe označen z oznako »-«. 
(2) Na notranjih območjih je prepovedano
ravnanje z gozdom, ki je v tabeli 1.4 priloge 3 te uredbe označen z oznako »-«.
(3) Na notranjih območjih je prepovedana
uporaba FFS in sredstev za zaščito lesa, ki je v tabeli 1.4 priloge 3 te uredbe
označen z oznako »-«.
V. OZNAČEVANJE
17. člen
(1) Upravljavec vodovodnega omrežja mora
izdelati načrt postavitve opozorilnih tabel v skladu s predpisom o označevanju
vodovarstvenega območja najkasneje do 31. marca 2005.
(2) Upravljavec vodovodnega omrežja mora na
podlagi načrta iz prejšnjega odstavka zagotoviti, da so območja zajetja in
notranja vodovarstvena območja označena z opozorilnimi tablami najkasneje do
31. decembra 2005.
V.a Evidentiranje
17.a člen
Vodovarstveno območje se evidentira v
zemljiškem katastru kot atributni del digitalne zbirke podatkov najpozneje do
31. decembra 2007.
VI. NADZOR
18. člen
Nadzor nad izvajanjem te uredbe v zvezi:
1.    
s prepovedjo v zvezi z ravnanjem na kmetijskih
zemljiščih in v gozdu ter s prepovedjo uporabe fitofarmacevtskih sredstev in
sredstev za zaščito lesa na kmetijskih zemljiščih opravljajo inšpektorji,
pristojni za kmetijstvo,
2.    
z gradnjo objektov ter izvedbo gradbenih del,
opravljajo gradbeni inšpektorji,
3.    
s prepovedjo v zvezi z ravnanjem na
nekmetijskih zemljiščih in prepovedjo uporabe fitofarmacevtskih sredstev in
sredstev za zaščito lesa na nekmetijskih zemljiščih in z drugimi določbami te
uredbe opravljajo inšpektorji, pristojni za varstvo okolja, in
4.    
s prepovedmi in omejitvami neposredno ob
zajetju opravljajo zdravstveni inšpektorji.
VII. KAZENSKE DOLOČBE
19. člen
(1) Z globo od 4.100 eurov do 41.700 eurov
se za prekršek kaznuje pravna oseba ali samostojni podjetnik posameznik, če: 
1.    
rabi vodo v nasprotju s prepovedjo iz prvega
odstavka 4. člena te uredbe;
2.    
gradi ali izvaja dejavnosti v nasprotju s
prepovedmi iz 5. člena te uredbe;
3.    
gradi brez vodnega soglasja ali v nasprotju z
vodnim soglasjem (6., 7., 8. člen, prvi odstavek 9. člena, 10. in 13. člen);
4.    
gnoji, shranjuje ali uporablja kompost in
pregnito blato 2. razreda okoljske kakovosti ali blato iz čistilnih naprav v
nasprotju s 14. členom te uredbe;
5.    
gnoji z gnojnico in gnojevko, preorava trajno
travinje, uporablja mineralna gnojila, ki vsebujejo dušik, ali kompost ali
pregnito blato 1. razreda okoljske kakovosti ali namaka v nasprotju s prvim
odstavkom 14.a člena te uredbe;
6.    
gnoji z uležanim hlevskim gnojem v nasprotju z
drugim odstavkom 14.a člena te uredbe;
7.    
uporablja mineralna gnojila, ki vsebujejo
dušik, v nasprotju s tretjim odstavkom 14.a člena te uredbe;
8.    
ravna v nasprotju s četrtim in petim odstavkom
14.a člena te uredbe;
9.    
gnoji z mineralnimi gnojili, ki vsebujejo
dušik, v nasprotju s 14.b. členom te uredbe; 
10. 
uporablja FFS v nasprotju s prvim odstavkom 15.
člena te uredbe;
11. 
izvaja zatiranje škodljivih organizmov s FFS v
nasprotju s 15.a in 15.b členom te uredbe;
12. 
dopusti rabo sam ali sam uporablja zemljišča za
vrtičke v nasprotju s prepovedmi iz prvega odstavka 16. člena te uredbe;
13. 
gnoji, namaka, shranjuje oziroma uporablja
kompost ali pregnito blato ali blata iz čistilnih naprav ali mineralna gnojila,
ki vsebujejo dušik, ali FFS v nasprotju s prvim odstavkom 16.a člena te uredbe;
14. 
ravna z gozdom v nasprotju z drugim in tretjim
odstavkom 16.a člena te uredbe;
15. 
za obstoječo stanovanjsko ali nestanovanjsko
stavbo ne zagotovi odvajanja oziroma zbiranja in čiščenja tehnološke odpadne
vode ali se ne priključi na novozgrajeno javno kanalizacijo v rokih in na način
iz prvega odstavka 20. člena te uredbe;
16. 
za obstoječe parkirišče ne zagotovi odvajanja
padavinske odpadne vode v javno kanalizacijo v roku in na način iz drugega in
tretjega odstavka 20. člena te uredbe;
17. 
za stanovanjsko in nestanovanjsko stavbo ne
zagotovi odvajanja oziroma zbiranja in čiščenja komunalne odpadne vode ali se
ne priključi na novozgrajeno javno kanalizacijo v rokih in na način iz 21.
člena te uredbe;
18. 
ne dopusti dostopa in vzdrževanja objektov za
izvajanje meritev količin in kakovosti vode, izvajanje meritev ter odvzem
vzorcev, gradnje novih objektov oziroma ukinitve in odstranitve objektov za
izvajanje meritev iz 23. člena te uredbe.
(2) Z globo od 125 eurov do 625 eurov se
kaznuje za prekršek iz prejšnjega odstavka tudi odgovorna oseba pravne osebe
ali odgovorna oseba samostojnega podjetnika posameznika ali odgovorna oseba
posameznika, ki samostojno opravlja dejavnost, in odgovorna oseba v državnem
organu ali v samoupravni lokalni skupnosti. 
(3) Z globo od 200 eurov do 1.200 eurov se
kaznuje za prekršek iz prvega odstavka tega člena tudi posameznik.
VIII. PRILAGODITEV OBSTOJEČIH OBJEKTOV
20. člen
(1) Lastnik obstoječe stanovanjske ali
nestanovanjske stavbe, v kateri nastaja tehnološka odpadna voda, mora
najkasneje do 31. decembra 2005 zagotoviti, da se tehnološka odpadna voda, ki
nastaja v stavbi na vodovarstvenem območju, odvaja v javno kanalizacijo, če je
ta zgrajena, sicer pa se mora na novozgrajeno javno kanalizacijo priključiti
najkasneje v roku šestih mesecev od dne, ko je javna kanalizacija, ki takšno
priključitev omogoča, dana v uporabo. O tem Mestna občina Ljubljana občane na
takšnem območju obvesti z javnim naznanilom, ki ga objavi na krajevno običajen
način in v njem navede tudi datum izteka roka.
(2) Lastnik ali upravljavec obstoječega
parkirišča s površino več kot 500 m2 mora na najožjem vodovarstvenem območju in
na podobmočju ožjega območja s strogim vodovarstvenim režimom najkasneje do 31.
decembra 2005 zagotoviti, da se padavinska odpadna voda iz parkirišča, očiščena
skladno s predpisi o emisiji snovi in toplote pri odvajanju odpadnih voda iz
virov onesnaževanja, odvaja v javno kanalizacijo za sprejem padavinske vode, ki
je lahko ločen ali mešan kanalizacijski sistem, če je ta zgrajen, sicer pa se
mora na novozgrajeno javno kanalizacijo priključiti najkasneje v roku šestih
mesecev od dne, ko je javna kanalizacija, ki takšno priključitev omogoča, dana
v uporabo. O tem Mestna občina Ljubljana občane na takšnem območju obvesti z
javnim naznanilom, ki ga objavi na krajevno običajen način in v njem navede
tudi datum izteka roka.
(3) Lastnik ali upravljavec obstoječega
parkirišča s površino več kot 500 m2 mora na podobmočju ožjega območja z manj
strogim vodovarstvenim režimom in na širšem vodovarstvenem območju najkasneje
do 31. decembra 2005 zagotoviti, da se padavinska odpadna voda iz parkirišča,
očiščena skladno s predpisi o emisiji snovi in toplote pri odvajanju odpadnih
voda iz virov onesnaževanja, odvaja v ponikovalnico, če je ta zgrajena, sicer
pa mora zagotoviti priključitev na ponikovalnico najkasneje do 31. decembra
2007. Če je zgrajeno in ustrezno dimenzionirano javno kanalizacijsko omrežje,
se padavinska voda, očiščena v skladu s predpisi, odvaja v javno kanalizacijsko
omrežje.
21. člen
(1) Če se na vodovarstvenem območju
obstoječa stanovanjska ali nestanovanjska stavba nahaja na območju poselitve,
ki je opremljeno z javno kanalizacijo, mora njen lastnik najkasneje do 31. decembra
2005 zagotoviti, da se komunalna odpadna voda, ki nastaja v stavbi, odvaja v
javno kanalizacijo.
(2) Če območje poselitve, kjer je stavba iz
prejšnjega odstavka, ni opremljeno z javno kanalizacijo, pa bi moralo biti
skladno s predpisom, ki ureja odvajanje in čiščenje komunalne in padavinske
odpadne vode, mora lastnik obstoječe stavbe najkasneje do 31. decembra 2005
zagotoviti, da se do izgradnje javne kanalizacije komunalna odpadna voda zbira
v nepretočni greznici, zgrajeni v skladu s standardi.
22. člen
Določbe te uredbe se ne uporabljajo za
gradnjo objektov in izvedbo gradbenih del, za katere je bilo pred 23. 11. 2004:
-      
pridobljeno veljavno gradbeno dovoljenje, 
-      
pridobljeno veljavno lokacijsko dovoljenje, 
-      
izdana informacija o pogojih gradnje, ki lahko
vpliva na vodni režim ali stanje voda v postopku za pridobitev vodnega
soglasja, 
-      
izdano vodno soglasje ali
-      
sprejet lokacijski načrt po predpisih o
urejanju prostora.
IX. Druge zahteve in omejitve
23. člen
(1) Lastniki ali drugi posestniki zemljišč
na notranjih vodovarstvenih območjih morajo upravljavcem vodovoda ali izvajalcu
državnega monitoringa stanja voda dopustiti dostop in redno vzdrževanje
objektov za izvajanje meritev količin in kakovosti vode, izvajanje meritev ter
odvzem vzorcev ali gradnjo novih objektov za izvajanje meritev količin in
kakovosti vode.
(2) Ukinitev oziroma odstranitev objektov
za izvajanje meritev iz prejšnjega odstavka lahko odobri samo upravljavec
vodovoda ali nosilec državnega monitoringa stanja voda, izvede pa z njune
strani pooblaščeni izvajalec.
24. člen
Lastniki ali drugi posestniki kmetijskih
zemljišč na podobmočjih ožjega območja s strogim vodovarstvenim režimom in na
podobmočju ožjega območja z manj strogim vodovarstvenim režimom morajo
najkasneje do 1. januarja 2012 zagotoviti, da se ta zemljišča uporabljajo za
pridelavo travinj, pašnike ali pridelavo kmetijskih rastlin na način, kot je
določen v tabeli 1.4 priloge 3 te uredbe.
X. PRILAGODITEV RAVNANJA NA NEKMETIJSKIH ZEMLJIŠČIH
25. člen
(1) Mestna občina Ljubljana in Javno
podjetje Žale morata na podobmočju ožjega območja s strogim režimom varovanja
najkasneje do 31. decembra 2007 zagotoviti ureditev parkirišča, na parcelah iz
seznama 8.2, navedenih v prilogi 4, ki je sestavni del te uredbe, ki mora biti
izvedeno tako, da se padavinska voda iz parkirišča, očiščena v skladu s
predpisi o emisiji snovi in toplote pri odvajanju odpadnih voda iz virov
onesnaževanja, odvaja v ustrezno dimenzionirano kanalizacijsko omrežje.
(2) Mestna občina Ljubljana in javno
podjetje Žale morata do 31. decembra 2009 odstraniti obstoječe odlagališče
nenevarnih odpadkov iz podobmočja ožjega območja s strogim vodovarstvenim
režimom. Po odstranitvi odlagališča nenevarnih odpadkov se površine lahko uredi
za žarne pokope ali zgradi objekt s stenskimi nišami za žarne pokope.
(3) Mestna občina Ljubljana in Javno
podjetje Žale morata na podobmočju ožjega območja z manj strogim režimom
varovanja v skladu z odlokom, ki ureja ureditveni načrt za pokopališče Žale,
najkasneje do 31. decembra 2007 urediti površine za žarni in klasični način
pokopavanja na območju v smeri proti Koželjevi ulici.
(4) Na območjih obstoječih pokopališč v
Stožicah, Dravljah in Šentvidu je dovoljen žarni in klasični način pokopavanja.
Širitev dejavnosti na parcele zunaj območij obstoječih pokopališč ni dovoljena.
(5) Na najožjem vodovarstvenem območju
morajo lastniki ali drugi posestniki vrtičkov iz 16. člena te uredbe najkasneje
do 1. januarja 2006 prenehati z rabo teh zemljišč za vrtičke.

Priloga 1: Razporeditev vodovarstvenih območij
Priloga 2: Vodovarstvena območja
Priloga 3: Tabele
Priloga 4: Seznam

Uredba o vodovarstvenem območju za vodno telo
vodonosnika Ljubljanskega polja (Uradni list RS, št. 120/04)
vsebuje naslednje prehodne in končni določbi:
»XI. PREHODNE IN KONČNI DOLOČBI
26. člen
Do uveljavitve programa opremljanja
zemljišč za gradnjo, ki je izdelan v skladu s predpisi o urejanju prostora, je
gradnja novih objektov na območjih iz 13. člena te uredbe dovoljena samo v
primeru, da je ob izdaji gradbenega dovoljenja za tak objekt omogočena njegova
priključitev na javno kanalizacijo oziroma da je na območju uveljavljen
lokacijski načrt in v skladu s programom opremljanja izgradnja javne
kanalizacije sklenjena ustrezna pogodba med Mestno občino Ljubljana in
investitorjem.
27. člen
(1) Globe iz 19. člena te uredbe se do dne
začetka uporabe Zakona o prekrških (Uradni list RS, št. 7/03) v postopku o
prekršku izrekajo kot denarne kazni v mejah, ki so določene z Zakonom o
prekrških (Uradni list SRS, št. 25/83, 36/83 – popr., 42/85, 2/86 – popr.,
47/87 in 5/90 ter Uradni list RS, št. 10/91, 13/91, 66/93, 35/97, 73/97 – odl.
US, 87/97, 73/98, 31/00 in 24/01).
(2) Določbe tretjega odstavka 19. člena te
uredbe, ki urejajo globe za prekršek, ki ga stori odgovorna oseba samostojnega
podjetnika, se uporabljajo od začetka uporabe Zakona o prekrških (Uradni list
RS, št. 7/03).
28. člen
Z dnem uveljavitve te uredbe se razveljavi
prvi do peti odstavek 5. člena Uredbe o območju vodonosnika Ljubljanskega polja
in njegovega hidrografskega zaledja, ogroženega zaradi fitofarmacevtskih sredstev
in lahkohlapnih ogljikovodikov (Uradni list RS, št. 102/03) in preneha
uporabljati Odlok Mestne občine Ljubljana o varstvu virov pitne vode (Uradni
list SRS, št. 13/88) v delu, ki se nanaša na vodno telo vodonosnika
Ljubljanskega polja.
29. člen
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
vodovarstvenem območju za vodno telo vodonosnika Ljubljanskega polja (Uradni
list RS, št. 7/06) dodaja 26.a člen uredbe:
»26.a člen
(1) Ne glede na določbe drugega, tretjega
in četrtega odstavka 12. člena te uredbe lahko ministrstvo do 31. decembra 2007
izda vodno soglasje za gradnjo na podobmočjih ožjega območja s strogim
vodovarstvenim režimom, na podobmočjih ožjega območja z manj strogim vodovarstvenim
režimom ter na širšem vodovarstvenem območju, kjer ni javne kanalizacije, če je
do izgradnje javne kanalizacije zagotovljeno zbiranje komunalne odpadne vode v
nepretočni greznici, ki mora biti zgrajena v skladu s predpisi o emisiji snovi
in toplote pri odvajanju odpadnih vod v vode in javno kanalizacijo.
(2) Ne glede na določbe drugega odstavka
12. člena te uredbe ministrstvo izda vodno soglasje za gradnjo objektov, ki jih
je dopustno legalizirati na podlagi predpisov o prostorskih ureditvenih pogojih
za sanacijo degradiranega prostora, če gre za gradnjo na območju brez javne
kanalizacije, če je do izgradnje javne kanalizacije zagotovljeno zbiranje komunalne
odpadne vode v nepretočni greznici, ki mora biti zgrajena v skladu s predpisi o
emisiji snovi in toplote pri odvajanju odpadnih vod v vode in javno
kanalizacijo.
(3) Po izgradnji javne kanalizacije se
morajo objekti iz prejšnjih dveh odstavkov v roku najmanj enega leta
priključiti na javno kanalizacijo.«;
ter vsebuje naslednjo prehodno in končni
določbi:
»17. člen
Postopki za izdajo gradbenega dovoljenja in
izdajo vodnega soglasja, začeti po določbah Uredbe o vodovarstvenem območju za
vodno telo vodonosnika Ljubljanskega polja (Uradni list RS, št. 120/04), se
končajo po določbah te uredbe.
18. člen
Z dnem uveljavitve te uredbe prenehata
veljati šesti in sedmi odstavek 5. člena ter 12. in 13. člen Uredbe o območju
vodonosnika Ljubljanskega polja in njegovega hidrografskega zaledja, ogroženega
zaradi fitofarmacevtskih sredstev in lahkohlapnih ogljikovodikov (Uradni list
RS, št. 102/03, 41/04 – ZVO-1 in 120/04).
19. člen
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
vodovarstvenem območju za vodno telo vodonosnika Ljubljanskega polja (Uradni
list RS, št. 1/12) vsebuje naslednji prehodni in končno
določbo:
»Prehodni in končna
določba
21. člen
(1) Postopki za izdajo gradbenega
dovoljenja in izdajo vodnega soglasja, začeti pred uveljavitvijo te uredbe, se
končajo po dosedanjih predpisih. 
(2) Že uvedeni inšpekcijski postopki z
vzorčenjem tal na kmetijskih zemljiščih na vodovarstvenih območjih v rastni
sezoni 2011 se končajo po določbah te uredbe.
22. člen
Ta uredba začne veljati naslednji dan po
objavi v Uradnem listu Republike Slovenije.«.