I. SPLOŠNE DOLOČBE
1. člen
(vsebina)
Ta uredba ureja izvajanje norveškega finančnega mehanizma in
finančnega mehanizma Evropskega gospodarskega prostora (v nadaljnjem besedilu:
finančna mehanizma) na način in za namen, ki sta določena v pogodbi, sklenjeni
med Republiko Slovenijo in državami, ki so donatorice in niso članice Evropske
unije (v nadaljnjem besedilu: države donatorice):
-       
za izvajanje:
- 
Sporazuma med Kraljevino Norveško in Evropsko unijo o norveškem
finančnem mehanizmu za obdobje 2014– 2021 (UL L št. 141 z dne 28. 5. 2016, str.
11);
- 
Sporazuma med Evropsko unijo, Islandijo, Kneževino Lihtenštajn in
Kraljevino Norveško o finančnem mehanizmu Evropskega gospodarskega prostora za
obdobje 2014–2021 (UL L št. 141 z dne 28. 5. 2016, str. 3);
-       
v skladu z:
- 
Uredbo Komisije (EU) št. 1407/2013 z dne 18. decembra 2013 o uporabi
členov 107 in 108 Pogodbe o delovanju Evropske unije pri pomoči de minimis (UL
L št. 352 z dne 24. 12. 2013, str. 1), zadnjič spremenjeno z Uredbo Komisije
(EU) 2020/972 z dne 2. julija 2020 o spremembi Uredbe (EU) št. 1407/2013 v
zvezi s podaljšanjem njene veljavnosti in o spremembi Uredbe (EU) št. 651/2014
v zvezi s podaljšanjem njene veljavnosti in ustreznimi prilagoditvami (UL L št.
215 z dne 7. 7. 2020, str. 3), (v nadaljnjem besedilu: Uredba 1407/2013/EU);
- 
Uredbo Komisije (EU) št. 651/2014 z dne 17. junija 2014 o razglasitvi
nekaterih vrst pomoči za združljive z notranjim trgom pri uporabi členov 107 in
108 Pogodbe (UL L št. 187 z dne 26. 6. 2014, str. 1), zadnjič spremenjeno z
Uredbo Komisije (EU) 2020/972 z dne 2. julija 2020 o spremembi Uredbe (EU) št.
1407/2013 v zvezi s podaljšanjem njene veljavnosti in o spremembi Uredbe (EU)
št. 651/2014 v zvezi s podaljšanjem njene veljavnosti in ustreznimi
prilagoditvami (UL L št. 215 z dne 7. 7. 2020, str. 3), (v nadaljnjem besedilu:
Uredba 651/2014/EU).
2. člen
(cilja)
Glavna cilja finančnih mehanizmov sta prispevati k zmanjšanju
gospodarskih in socialnih razlik v Evropskem gospodarskem prostoru ter krepiti
bilateralne odnose med državami donatoricami in državami upravičenkami, med
katerimi je tudi Republika Slovenija.
3. člen
(programi)
V Republiki Sloveniji se v skladu z nameni finančnih
mehanizmov izvajajo naslednji programi:
1.     
Izobraževanje – krepitev človeških virov s shemo majhnih donacij, ki
zasleduje cilje na področjih izobraževanja in usposabljanja, vajeništva in
podjetništva za mlade, usklajevanja poklicnega in zasebnega življenja ter
dobrega upravljanja, odgovornih institucij in transparentnosti;
2.     
Blaženje podnebnih sprememb in prilagajanje nanje, ki zasleduje cilje na
področjih blaženja posledic podnebnih sprememb in prilagajanja nanje,
obnovljivih virov energije, energetske učinkovitosti, energetske varnosti ter
dobrega upravljanja, odgovornih institucij in transparentnosti;
3.     
Sklad za bilateralne odnose, ki zasleduje cilj krepitve bilateralnih
odnosov;
4.     
Sklad za civilno družbo, ki zasleduje cilj krepitve civilne družbe in
aktivnega državljanstva ter opolnomočenja ranljivih skupin;
5.     
Socialni dialog – dostojno delo, ki zasleduje cilj krepitve
tristranskega dialoga med delodajalci, sindikati in javnimi organi ter
spodbujanja dostojnega dela;
6.     
tehnična pomoč, katere cilj je podpora za nacionalno kontaktno točko,
organ za potrjevanje, organ za nepravilnosti in revizijski organ.
4. člen
(sredstva)
Sredstva, s katerimi se financira izvajanje programov iz
prejšnjega člena, so sredstva finančnih mehanizmov, ki jih zagotavljajo države
donatorice in sredstva pripadajoče slovenske udeležbe, ki jih zagotavlja
Republika Slovenija.
5. člen
(navodila)
(1) Nacionalna kontaktna točka iz 8. člena te uredbe izda
navodila za programa iz 3. in 6. točke 3. člena te uredbe, ki se objavijo na
spletni strani finančnih mehanizmov v Republiki Sloveniji.
(2) Nosilec programov Izobraževanje – krepitev človeških
virov ter Blaženje podnebnih sprememb in prilagajanje nanje iz 12. člena te
uredbe izda navodila za programa iz 1. in 2. točke 3. člena te uredbe, ki se
objavijo na spletni strani finančnih mehanizmov v Republiki Sloveniji.
(3) Kontrolna enota iz 19. člena te uredbe izda navodila o
upravičenosti izdatkov za programe iz 1., 2., 3. in 6. točke 3. člena te
uredbe, ki se objavijo na spletni strani finančnih mehanizmov v Republiki
Sloveniji.
II. UDELEŽENCI FINANČNIH MEHANIZMOV
6. člen
(udeleženci finančnih mehanizmov)
Udeleženci finančnih mehanizmov so:
1.     
upravičenec,
2.     
nacionalna kontaktna točka,
3.     
organ za potrjevanje,
4.     
organ za nepravilnosti,
5.     
revizijski organ,
6.     
nosilec programov Izobraževanje – krepitev človeških virov ter Blaženje
podnebnih sprememb in prilagajanje nanje,
7.     
upravljavec sheme majhnih donacij,
8.     
upravljavec sredstev Sklada za civilno družbo,
9.     
upravljavec sredstev programa Socialni dialog – dostojno delo,
10.  
odbor za sodelovanje za program Izobraževanje – krepitev človeških
virov,
11.  
odbor za sodelovanje za program Blaženje podnebnih sprememb in
prilagajanje nanje,
12.  
skupni odbor Sklada za bilateralne odnose,
13.  
kontrolna enota,
14.  
finančna služba,
15.  
izbirna komisija.
7. člen
(upravičenec)
(1) Upravičenec je:
1.     
oseba javnega ali zasebnega prava, ki je registrirana v Republiki
Sloveniji in ima za projekt v okviru programov iz 1. in 2. točke 3. člena te
uredbe z nosilcem programa ali z upravljavcem sheme majhnih donacij sklenjeno
pogodbo o dodelitvi sredstev finančnih mehanizmov in sredstev pripadajoče
slovenske udeležbe (v nadaljnjem besedilu: nosilec projekta);
2.     
oseba javnega ali zasebnega prava, ki je registrirana v Republiki
Sloveniji ali v državah donatoricah in ima z nosilcem projekta v okviru
programov iz 1. in 2. točke 3. člena te uredbe sklenjen sporazum o partnerstvu
(v nadaljnjem besedilu: projektni partner) in
3.     
oseba javnega ali zasebnega prava, ki je registrirana v Republiki
Sloveniji in ima za bilateralno aktivnost v okviru programa iz 3. točke 3.
člena te uredbe sklenjen sporazum z nacionalno kontaktno točko o povračilu
stroškov za izvedbo bilateralne aktivnosti (v nadaljnjem besedilu: nosilec
bilateralne aktivnosti).
(2) Ne glede na prejšnji odstavek sta v okviru sheme majhnih
donacij upravičenca tudi fizična oseba in oseba javnega ali zasebnega prava, ki
izpolnjujeta pogoje v skladu s sporazumom iz prvega odstavka 13. člena te
uredbe.
8. člen
(nacionalna kontaktna točka)
(1) Nacionalna kontaktna točka je ministrstvo ali vladna
služba, pristojna za razvoj in evropsko kohezijsko politiko. Nacionalna
kontaktna točka predstavlja Republiko Slovenijo v njenih odnosih z državami
donatoricami pri izvajanju finančnih mehanizmov v Republiki Sloveniji in pri
opravljanju svojih nalog zagotavlja, da programi prispevajo k doseganju ciljev
finančnih mehanizmov.
(2) Nacionalna kontaktna točka zlasti:
1.     
spremlja izvajanje finančnih mehanizmov v Republiki Sloveniji;
2.     
spremlja napredek programov iz 1., 2., 3., 4. in 6. točke 3. člena te
uredbe pri doseganju rezultatov v skladu z dogovorjenimi kazalniki in
finančnimi zahtevami ter poroča o ugotovitvah v kombiniranem strateškem in
letnem poročilu v skladu s 34. členom te uredbe; 
3.     
predloži državam donatoricam v potrditev opis sistema upravljanja in
nadzora na državni ravni, ki zajema organizacijo in postopke izvajanja nalog
nacionalne kontaktne točke, organa za potrjevanje, organa za nepravilnosti ter
revizijskega organa;
4.     
potrdi opis sistema upravljanja in nadzora na ravni programa iz 11. točke
drugega odstavka 12. člena te uredbe in o potrditvi obvesti države donatorice;
5.     
usklajuje porabo sredstev za tehnično pomoč z državami donatoricami in
jim redno poroča o porabi teh sredstev;
6.     
pripravi vmesna finančna poročila za programa iz 3. in 6. točke 3. člena
te uredbe ter jih predloži organu za potrjevanje v skladu s 33. členom te
uredbe;
7.     
pripravi letna poročila za programa iz 3. in 6. točke 3. člena te uredbe
ter kombinirana strateška in letna poročila v skladu s 34. členom te uredbe;
8.     
pripravi končni poročili in končno strateško poročilo v skladu s 35.
členom te uredbe;
9.     
organizira letni sestanek z državami donatoricami za pregled napredka v
prejšnjih obdobjih poročanja in dogovor o nadaljnjih nalogah in ukrepih;
10.  
izvaja ukrepe za zmanjšanje in odpravo nepravilnosti pri izvajanju
finančnih mehanizmov v okviru programov iz 1., 2., 3. in 6. točke 3. člena te
uredbe;
11.  
obvešča javnost o obstoju, ciljih, izvajanju in dosežkih finančnih mehanizmov
v Republiki Sloveniji;
12.  
izda navodila iz prvega odstavka 5. člena te uredbe.
9. člen
(organ za potrjevanje)
(1) Organ za potrjevanje je ministrstvo, pristojno za
finance.
(2) Organ za potrjevanje zagotavlja predložitev potrjenih
finančnih poročil državam donatoricam, prejema nakazila sredstev finančnih
mehanizmov od držav donatoric za nosilce programov in opravlja druge naloge,
zlasti:
1.     
potrjuje vmesna finančna poročila in finančne podatke končnih poročil
ter jih predloži državam donatoricam v skladu s 33. in 35. členom te uredbe;
2.     
predloži državam donatoricam napovedi predvidenih zahtevkov za izplačilo
predplačila;
3.     
poroča državam donatoricam o obrestih od namenskih sredstev finančnih
mehanizmov;
4.     
vodi računovodske evidence v elektronski obliki za izdatke, o katerih se
poroča državam donatoricam;
5.     
izvršuje povračila v proračun Republike Slovenije v skladu s 40. členom
te uredbe;
6.     
zagotavlja, da se neupravičeno porabljena sredstva finančnih mehanizmov
vrnejo državam donatoricam;
7.     
odpre in vodi ločene obrestovane bančne račune za namene finančnih
mehanizmov.
10. člen
(organ za nepravilnosti)
(1) Organ za nepravilnosti je ministrstvo, pristojno za
finance.
(2) Organ za nepravilnosti državam donatoricam poroča o
nepravilnostih in ukrepih za njihovo preprečevanje, odkrivanje, preiskovanje in
odpravljanje v okviru programov iz 1., 2., 3. in 6. točke 3. člena te uredbe
ter opravlja druge naloge, zlasti:
1.     
predloži državam donatoricam poročila o nepravilnostih in izvedenih
ukrepih za njihovo preprečevanje, odkrivanje, preiskovanje ali odpravljanje v
dveh mesecih po koncu vsakega četrtletja;
2.     
vodi register nepravilnosti;
3.     
pošilja informacije o nepravilnostih državam donatoricam na njihovo
zahtevo;
4.     
takoj poroča državam donatoricam o nepravilnostih, če:
- 
obstaja sum storitve kaznivega dejanja zoper premoženje, gospodarstvo,
pravni promet, uradno dolžnost, javna pooblastila in javna sredstva,
- 
je projekt ali bilateralna aktivnost slabo upravljana, kar vpliva na
porabo sredstev finančnih mehanizmov,
- 
je neposredno ogrožen uspešen zaključek projekta ali bilateralne
aktivnosti;
5.     
poroča o nepravilnostih v projektih ali bilateralnih aktivnostih samo na
izrecno zahtevo držav donatoric, če:
- 
je do nepravilnosti prišlo zaradi stečaja upravičenca in zato ni možno
izvesti celotnega ali dela projekta ali bilateralne aktivnosti,
- 
gre za nepravilnosti, ki jih nosilec programa, nacionalna kontaktna
točka ali organ za potrjevanje odpravi že med preverjanjem poročanih izdatkov,
- 
gre za nepravilnosti, pri katerih je znesek sredstev finančnih
mehanizmov nižji od 2.000 eurov,
- 
gre za nepravilnosti v postopku javnega naročila, katerega vrednost je
nižja od 2.000 eurov.
11. člen
(revizijski organ)
(1) Revizijski organ je organ v sestavi ministrstva,
pristojnega za finance, ki je pristojen za nadzor nad proračunom.
(2) Revizijski organ zagotavlja izvedbe revizij zaradi
preverjanja uspešnosti izvajanja finančnih mehanizmov v Republiki Sloveniji za
programe iz 1., 2., 3. in 6. točke 3. člena te uredbe ter opravlja druge
naloge, zlasti:
1.     
izvaja revizije sistema upravljanja in nadzora na ravni Republike
Slovenije;
2.     
izvede vsaj eno revizijo vsakega programa iz 1., 2., 3. in 6. točke 3.
člena te uredbe zaradi preverjanja delovanja sistema upravljanja in nadzora
programa;
3.     
izvaja revizije poročanih izdatkov na podlagi vzorca;
4.     
poda mnenje k opisu sistema upravljanja in nadzora na državni ravni iz
3. točke drugega odstavka 8. člena te uredbe ter k opisu sistema upravljanja in
nadzora na ravni programa iz 11. točke drugega odstavka 12. člena te uredbe;
5.     
pripravi revizijsko strategijo;
6.     
predloži državam donatoricam letno revizijsko poročilo o revizijah,
opravljenih v preteklem koledarskem letu, do 15. februarja vsako leto do leta
2025;
7.     
predloži državam donatoricam na podlagi opravljenih revizij pripravljeno
mnenje o delovanju sistema upravljanja in nadzora za namen preverjanja
pravilnosti izdatkov, o katerih se poroča državam donatoricam;
8.     
predloži državam donatoricam končno revizijsko poročilo in izjavo o
zaključku, s katero oceni pravilnost zahtevka za končno plačilo, ki se zahteva
v končnem poročilu o programu, najpozneje do 31. decembra 2025.
(3) Revizijski organ lahko za izvedbo revizij iz 1., 2. in 3.
točke prejšnjega odstavka izbere neodvisnega in pooblaščenega revizorja.
(4) Za namene iz 3. točke drugega odstavka tega člena se
poročani izdatki revidirajo na podlagi nestatistične metode vzorčenja in v
skladu z mednarodno sprejetimi revizijskimi standardi. Nestatistična metoda
vzorčenja mora zajemati najmanj 10% projektov, za katere so bili izdatki
poročani med letom, in najmanj 15% izdatkov, ki so bili poročani med letom.
12. člen
(nosilec programov Izobraževanje – krepitev človeških virov
ter Blaženje podnebnih sprememb in prilagajanje nanje)
(1) Za programa iz 1. in 2. točke 3. člena te uredbe je
nosilec programa ministrstvo ali vladna služba, pristojna za razvoj in evropsko
kohezijsko politiko, ki opravlja naloge priprave in izvajanja obeh programov
ter druge naloge iz drugega odstavka tega člena.
(2) Nosilec programa zlasti:
1.     
obravnava vloge za dodelitev sredstev (v nadaljnjem besedilu: vloga),
izbira projekte za financiranje in podpiše pogodbo o dodelitvi sredstev
finančnih mehanizmov in sredstev pripadajoče slovenske udeležbe (v nadaljnjem
besedilu: pogodba o dodelitvi sredstev) iz 26. člena te uredbe za vsak projekt;
2.     
načrtuje in izplačuje sredstva finančnih mehanizmov in sredstva
pripadajoče slovenske udeležbe;
3.     
spremlja neposredne učinke in dosežke projektov pri izpolnjevanju
pričakovanih ciljev programa, med drugim s preverjanjem projektov na kraju
samem;
4.     
porablja sredstva finančnih mehanizmov in sredstva pripadajoče slovenske
udeležbe izključno za namene programa;
5.     
zbira in hrani podatke o projektih v elektronski obliki za potrebe
izvajanja plačil, spremljanja izvajanja projektov, poročanja, revizije in
vrednotenja programa;
6.     
vzpostavi organizacijske strukture nosilca programa, ki zagotavljajo
neodvisnost in funkcionalno ločitev organizacijske enote, odgovorne za
preverjanje nastalih izdatkov, od drugih organizacijskih enot, odgovornih za
izvajanje programa;
7.     
zagotavlja revizijsko sled za:
- 
uskladitev izdatkov, ki jih potrdi organ za potrjevanje v vmesnih
finančnih poročilih in končnem poročilu o programu, ter dokazil v izvirnikih,
ki jih hranijo nosilec programa, nosilec projekta in projektni partnerji,
- 
preverjanje dodeljevanja in nakazil sredstev finančnih mehanizmov ter
sredstev pripadajoče slovenske udeležbe;
8.     
hrani vsa dokazila o izdatkih in revizijah programa v izvirnikih ali v
elektronski obliki;
9.     
omogoča dostop do dokumentacije v zvezi s programom državam donatoricam
in njihovim institucijam, pristojnim za revizijo, še najmanj tri leta po tem,
ko države donatorice odobrijo končno poročilo o programu;
10.  
omogoča organu za potrjevanje dostop do vseh informacij o izdatkih
programa ter o izvedenih postopkih in preverjanjih v zvezi z njimi;
11.  
predloži nacionalni kontaktni točki v potrditev opis sistema upravljanja
in nadzora na ravni programa;
12.  
pripravi vmesna finančna poročila o programu in jih predloži organu za
potrjevanje v skladu s 33. členom te uredbe;
13.  
pripravi letna poročila o programu in jih predloži nacionalni kontaktni
točki v skladu s 34. členom te uredbe;
14.  
pripravi končno poročilo o programu in ga predloži organu za potrjevanje
v skladu s 35. členom te uredbe;
15.  
predloži napovedi predvidenih zahtevkov za izplačilo predplačila organu
za potrjevanje;
16.  
omogoča dostop državam donatoricam in nacionalni kontaktni točki do
dokumentov in informacij, povezanih z izvajanjem programa in njegovih
projektov;
17.  
izvaja ukrepe za preprečevanje, odkrivanje, odpravo nepravilnosti in
poročanje o njih v skladu z 41. členom te uredbe;
18.  
obvešča javnost o obstoju, ciljih, izvajanju in dosežkih programa ter o
sodelovanju z državami donatoricami in drugimi subjekti;
19.  
spremlja izpolnjevanje obveznosti nosilcev projektov in projektnih
partnerjev v zvezi z informiranjem in komuniciranjem v skladu s pogodbo o
dodelitvi sredstev;
20.  
izda navodila iz drugega odstavka 5. člena te uredbe.
13. člen
(upravljavec sheme majhnih donacij)
(1) Upravljavec sheme majhnih donacij z nosilcem programa
Izobraževanje – krepitev človeških virov sklene sporazum o izvajanju sheme
majhnih donacij.
(2) Upravljavec sheme majhnih donacij zlasti:
1.     
upravlja in izvaja shemo majhnih donacij v okviru programa iz 1. točke
3. člena te uredbe;
2.     
o izvajanju sheme majhnih donacij poroča kontrolni enoti in nosilcu
programa Izobraževanje – krepitev človeških virov;
3.     
preverja upravičenost izdatkov za projekte v okviru sheme majhnih
donacij v skladu s 30. členom te uredbe;
4.     
omogoča nacionalni kontaktni točki in nosilcu programa Izobraževanje –
krepitev človeških virov dostop do vseh informacij o izvajanju sheme majhnih
donacij.
14. člen
(upravljavec sredstev Sklada za civilno družbo)
(1) Upravljavca sredstev Sklada za civilno družbo (v
nadaljnjem besedilu: upravljavec Sklada za civilno družbo) izberejo države
donatorice. Upravljavec Sklada za civilno družbo z njimi sklene pogodbo o
upravljanju Sklada za civilno družbo.
(2) Upravljavec Sklada za civilno družbo:
1.     
upravlja in izvaja program iz 4. točke 3. člena te uredbe v Republiki
Sloveniji;
2.     
predloži letna poročila o programu nacionalni kontaktni točki v skladu s
34. členom te uredbe;
3.     
predloži končno poročilo o programu nacionalni kontaktni točki;
4.     
omogoča nacionalni kontaktni točki dostop do vseh informacij o izvajanju
programa v Republiki Sloveniji.
15. člen
(upravljavec sredstev programa Socialni dialog – dostojno
delo)
(1) Upravljavec sredstev programa Socialni dialog – dostojno
delo je pravna oseba, ustanovljena po pravu Kraljevine Norveške, ki jo za ta
namen določi Kraljevina Norveška kot država donatorica in z njo sklene pogodbo
o upravljanju programa Socialni dialog – dostojno delo.
(2) Upravljavec sredstev programa Socialni dialog – dostojno
delo je odgovoren za izvajanje programa Socialni dialog – dostojno delo.
Nacionalni kontaktni točki omogoča dostop do informacij o izvajanju programa v
Republiki Sloveniji ter ji predloži kopije letnih poročil in končnega poročila
o programu.
16. člen
(odbor za sodelovanje za program Izobraževanje – krepitev
človeških virov)
(1) Nosilec programa Izobraževanje – krepitev človeških virov
ustanovi odbor za sodelovanje za program Izobraževanje – krepitev človeških
virov, ki ga sestavljajo predstavniki nosilca programa, upravljavca sheme
majhnih donacij in držav donatoric. K udeležbi so lahko vabljeni tudi
predstavniki ministrstev, pristojnih za vsebinsko področje, ki je del programa
Izobraževanje – krepitev človeških virov, in predstavniki nacionalne kontaktne
točke.
(2) Odbor za sodelovanje za program Izobraževanje – krepitev
človeških virov ima posvetovalno vlogo v zvezi s pripravo in izvajanjem
programa v Republiki Sloveniji, zlasti pa glede:
1.     
posvetovanj z deležniki;
2.     
priprave zasnove programa;
3.     
bilateralnih aktivnosti in potencialnih projektnih partnerjev v državah
donatoricah;
4.     
meril za izbor in besedila javnega razpisa;
5.     
napredka pri doseganju neposrednih učinkov in ciljev programa;
6.     
napredka pri krepitvi bilateralnih odnosov;
7.     
spremljanja dosežkov na podlagi izvajanja programa;
8.     
osnutkov letnih poročil o programu;
9.     
morebitnih sprememb programa, ki vplivajo na doseganje pričakovanih
dosežkov in ciljev programa;
10.  
uporabe sredstev Sklada za bilateralne odnose.
17. člen
(odbor za sodelovanje za program Blaženje podnebnih sprememb
in prilagajanje nanje)
(1) Nosilec programa Blaženje podnebnih sprememb in
prilagajanje nanje ustanovi odbor za sodelovanje za program Blaženje podnebnih
sprememb in prilagajanje nanje, ki ga sestavljajo predstavniki nosilca programa
in držav donatoric. K udeležbi so lahko vabljeni tudi predstavniki ministrstev,
pristojnih za vsebinsko področje, ki je del programa Blaženje podnebnih
sprememb in prilagajanje nanje, ter predstavniki nacionalne kontaktne točke.
(2) Za vlogo odbora za sodelovanje za program Blaženje
podnebnih sprememb in prilagajanje nanje se smiselno uporablja drugi odstavek
prejšnjega člena.
18. člen
(skupni odbor Sklada za bilateralne odnose)
(1) Nacionalna kontaktna točka ustanovi skupni odbor Sklada
za bilateralne odnose, ki ga sestavljajo predstavniki nacionalne kontaktne
točke, ministrstva, pristojnega za zunanje zadeve, in držav donatoric.
Predseduje mu vodja nacionalne kontaktne točke.
(2) Skupni odbor Sklada za bilateralne odnose se sestane vsaj
enkrat letno, da spremlja napredek pri doseganju cilja krepitve bilateralnih
odnosov, pri tem pa zlasti:
1.     
razpravlja o zadevah bilateralnega pomena in opredeljuje pobude;
2.     
sprejema delovni načrt Sklada za bilateralne odnose, s katerim se
potrdijo bilateralne aktivnosti;
3.     
dodeljuje sredstva nosilcem bilateralnih aktivnosti in nosilcu programa
za potrjene bilateralne aktivnosti v skladu z delovnim načrtom iz prejšnje
točke.
19. člen
(kontrolna enota)
(1) Kontrolna enota je ministrstvo ali vladna služba,
pristojna za razvoj in evropsko kohezijsko politiko.
(2) Kontrolna enota preverja izdatke za programe iz 1., 2.,
3. in 6. točke 3. člena te uredbe v skladu s tem členom, bodisi vse izdatke
bodisi na podlagi vzorca.
(3) Za upravljanje programov iz 1. in 2. točke 3. člena te
uredbe kontrolna enota:
1.     
preverja upravičenost izdatkov v skladu z 29. členom te uredbe;
2.     
pošilja informacije o odkritih in odpravljenih nepravilnostih nosilcu
programa.
(4) Za posamezne projekte v okviru programov iz 1. in 2.
točke 3. člena te uredbe kontrolna enota:
1.     
preverja upravičenost izdatkov v skladu s 30. členom te uredbe;
2.     
opravlja preverjanje na kraju samem pri nosilcu projekta in slovenskih
projektnih partnerjih;
3.     
pošilja informacije o odkritih in odpravljenih nepravilnostih nosilca
projekta in projektnih partnerjev nosilcu programa.
(5) Za shemo majhnih donacij kontrolna enota preverja
upravičenost izdatkov za upravljanje sheme majhnih donacij v skladu z 29.
členom te uredbe.
(6) Za Sklad za bilateralne odnose kontrolna enota:
1.     
preverja upravičenost izdatkov v skladu z 31. členom te uredbe;
2.     
pošilja informacije o odkritih in odpravljenih nepravilnostih nacionalni
kontaktni točki.
(7) Za tehnično pomoč kontrolna enota:
1.     
preverja upravičenost izdatkov v skladu z 32. členom te uredbe;
2.     
pošilja informacije o odkritih in odpravljenih nepravilnostih nacionalni
kontaktni točki.
20. člen
(finančna služba)
(1) Finančna služba je ministrstvo ali vladna služba,
pristojna za razvoj in evropsko kohezijsko politiko.
(2) Finančna služba v skladu z 39. členom te uredbe:
1.     
načrtuje in izvršuje izplačila sredstev finančnih mehanizmov in sredstev
pripadajoče slovenske udeležbe nosilcem projektov v okviru programov iz 1. in
2. točke 3. člena te uredbe;
2.     
načrtuje in izvršuje izplačila sredstev finančnih mehanizmov in sredstev
pripadajoče slovenske udeležbe upravljavcu sheme majhnih donacij za projekte in
upravljanje sheme majhnih donacij;
3.     
načrtuje in izvršuje izplačila sredstev finančnih mehanizmov nosilcem
bilateralnih aktivnosti v okviru programa iz 3. točke 3. člena te uredbe.
21. člen
(izbirna komisija)
(1) Izbirno komisijo s sklepom imenuje predstojnik
ministrstva ali vladne službe, pristojne za razvoj in evropsko kohezijsko
politiko, ali od njega pooblaščena oseba. 
(2) Izbirno komisijo sestavljajo predsednik in vsaj dva
člana, od katerih najmanj en ni predstavnik nosilca programa. Člani izbirne
komisije so predstavniki nosilca programa, ministrstev, pristojnih za vsebinska
področja, ki so del programov iz 1. in 2. točke 3. člena te uredbe, ter po
potrebi drugi strokovnjaki. Predstavniki nacionalne kontaktne točke in držav
donatoric lahko sodelujejo v izbirni komisiji v vlogi opazovalcev. Izbirni
komisiji predseduje predstavnik nosilca programa.
(3) Naloge izbirne komisije v zvezi s preverjanjem
administrativne ustreznosti in upravičenosti opravljajo tisti člani izbirne
komisije, ki so predstavniki nosilca programa. Naloge izbirne komisije so
podrobneje opredeljene v poslovniku izbirne komisije.
(4) Izbirna komisija je odgovorna za izvedbo postopka javnega
razpisa za dodelitev sredstev finančnih mehanizmov in sredstev pripadajoče
slovenske udeležbe (v nadaljnjem besedilu: javni razpis) in izbor projektov,
prijavljenih na javni razpis v okviru programa iz 1. točke 3. člena te uredbe,
razen sheme majhnih donacij, ter programa iz 2. točke 3. člena te uredbe, ki se
jim dodelijo sredstva finančnih mehanizmov in sredstva pripadajoče slovenske
udeležbe v Republiki Sloveniji.
(5) Izbirna komisija pred odločitvijo o objavi javnega
razpisa v zapisniku oceni, ali je vsebina javnega razpisa pripravljena tako, da
je mogoče pričakovati uspešen javni razpis.
III. IZBOR PROJEKTOV IN BILATERALNIH AKTIVNOSTI
22. člen
(splošno)
(1) V okviru programa iz 1. točke 3. člena te uredbe, razen
sheme majhnih donacij, in programa iz 2. točke 3. člena te uredbe se projekti,
za katere se nosilcu projekta dodelijo sredstva finančnih mehanizmov in
sredstva pripadajoče slovenske udeležbe, izberejo na javnem razpisu iz 23.
člena te uredbe.
(2) Ne glede na prejšnji odstavek se lahko izbere projekt, ki
je vnaprej opredeljen (v nadaljnjem besedilu: vnaprej opredeljeni projekt),
brez javnega razpisa v skladu s 25. členom te uredbe.
(3) V okviru Sklada za bilateralne odnose bilateralne
aktivnosti, za katere se nosilcu bilateralne aktivnosti dodelijo sredstva
finančnih mehanizmov, izbere skupni odbor Sklada za bilateralne odnose iz 18.
člena te uredbe na podlagi sprejetega delovnega načrta iz 2. točke drugega
odstavka 18. člena te uredbe. Nacionalna kontaktna točka za bilateralno aktivnost,
izbrano v skladu s tem odstavkom, z nosilcem bilateralne aktivnosti sklene
sporazum o povračilu stroškov za izvedbo bilateralne aktivnosti.
(4) Projekti v okviru programa iz 1. točke 3. člena te
uredbe, razen sheme majhnih donacij, in programa iz 2. točke 3. člena te uredbe
se izvajajo na upravičenem območju. Upravičeno območje izvajanja projektov je
območje Republike Slovenije in držav donatoric. Izjeme so dopustne v primeru
predhodne odobritve s strani nosilca programa.
(5) Bilateralne aktivnosti v okviru programa iz 3. točke 3.
člena te uredbe se izvajajo na upravičenem območju. Upravičeno območje
izvajanja bilateralnih aktivnosti je območje Republike Slovenije, držav
donatoric in drugih držav upravičenk do sredstev finančnih mehanizmov.
23. člen
(javni razpis)
(1) Javni razpis za projekte v okviru programa iz 1. točke 3.
člena te uredbe, razen sheme majhnih donacij, ter programa iz 2. točke 3. člena
te uredbe izvede nosilec programa. 
(2) Nosilec programa je odgovoren za uspešno izvedbo javnega
razpisa ter njegovo skladnost s pravili in cilji programa.
(3) Javni razpis vsebuje najmanj naslednje elemente:
1.     
ime oziroma naziv in sedež nosilca programa iz prvega odstavka 12. člena
te uredbe, ki dodeljuje sredstva;
2.     
pravno podlago za izvedbo javnega razpisa;
3.     
predmet javnega razpisa;
4.     
zahteve in merila za kandidiranje na javnem razpisu in merila, s pomočjo
katerih se med tistimi, ki izpolnjujejo navedene zahteve in merila, izberejo
prejemniki sredstev;
5.     
višino razpoložljivih sredstev;
6.     
način financiranja;
7.     
način in rok za predložitev vlog, ki ne sme biti krajši od dveh mesecev
od datuma objave;
8.     
postopek in način izbora;
9.     
začetni in končni datum obdobja upravičenosti izdatkov;
10.  
opredelitev načina prijave;
11.  
kontaktne podatke za naslavljanje vprašanj v zvezi z javnim razpisom in
rok za odgovore nanje;
12.  
spletno mesto, na katerem je dostopna razpisna dokumentacija.
(4) V razpisni dokumentaciji so navedeni vsi potrebni
podatki, ki prijavitelju omogočajo izdelavo popolne vloge.
(5) Nosilec programa uskladi vsebino javnega razpisa z
državami donatoricami. 
(6) Javni razpis se objavi v Uradnem listu Republike
Slovenije, na spletni strani finančnih mehanizmov v Republiki Sloveniji ter
smiselno še v drugih medijih in spletnih orodjih.
24. člen
(oddaja in ocenjevanje vloge ter dodelitev sredstev)
(1) Vloge prijavitelji oddajo do roka, ki je določen v javnem
razpisu, v za to predviden elektronski sistem.
(2) Postopek javnega razpisa vodi izbirna komisija iz 21.
člena te uredbe.
(3) Odpiranje oddanih vlog ni javno. O odpiranju vlog izbirna
komisija vodi zapisnik.
(4) Izbirna komisija v skladu z javnim razpisom po
elektronskem sistemu pozove prijavitelje, katerih vloge niso popolne, k njihovi
dopolnitvi.
(5) Izbirna komisija popolne vloge oceni na podlagi meril iz
javnega razpisa in razpisne dokumentacije ter pripravi predlog izbranih
projektov.
(6) V skladu s predlogom izbirne komisije iz prejšnjega
odstavka predstojnik ministrstva ali vladne službe, pristojne za razvoj in
evropsko kohezijsko politiko, ali od njega pooblaščena oseba izda sklepe o
izboru projektov in sklepe o zavrnitvi projektov.
(7) Nosilec programa predloži državam donatoricam seznam
izbranih projektov najpozneje dva tedna po sprejetju odločitve iz prejšnjega
odstavka.
(8) Nosilec programa prijavitelja izbranega projekta pozove k
podpisu pogodbe o dodelitvi sredstev.
25. člen
(vnaprej opredeljeni projekt)
(1) Sredstva finančnih mehanizmov in sredstva pripadajoče
slovenske udeležbe se lahko dodelijo tudi za vnaprej opredeljeni projekt, ki je
v skladu z nameni finančnih mehanizmov in prispeva k ciljem programa ter ga:
-       
predlaga neposredni proračunski uporabnik,
-       
z vidika kakovosti, doseganja ciljev programa in razpoložljivosti
sredstev pozitivno ovrednoti nosilec programa ter
-       
potrdijo države donatorice.
(2) Predlog neposrednega proračunskega uporabnika iz prve
alineje prejšnjega odstavka mora vsebovati:
-       
utemeljitev projekta,
-       
cilje in pričakovane dosežke projekta,
-       
informacije o nosilcu projekta in projektnih partnerjih,
-       
ugotovitve morebitnih študij izvedljivosti,
-       
časovnico izvedbe projekta,
-       
finančni načrt z vsemi načrtovanimi finančnimi viri in načrtovanim
prispevkom finančnih mehanizmov.
(3) Z ugotovitvami ovrednotenja iz druge alineje prvega
odstavka tega člena nosilec programa seznani neposrednega proračunskega
uporabnika, ki je projekt predlagal, in nacionalno kontaktno točko. V primeru
pozitivnega ovrednotenja vnaprej opredeljenega projekta nacionalna kontaktna
točka o tem obvesti države donatorice. Vnaprej opredeljeni projekt je predhodno
potrjen s strani držav donatoric.
(4) Po obvestilu držav donatoric s strani nacionalne
kontaktne točke o pozitivnem ovrednotenju vnaprej opredeljenega projekta,
nosilec programa z nosilcem projekta sklene pogodbo o dodelitvi sredstev.
26. člen
(pogodba o dodelitvi sredstev)
(1) Za vsak projekt, izbran na javnem razpisu, ali vnaprej
opredeljeni projekt v okviru programa iz 1. točke 3. člena te uredbe, razen
sheme majhnih donacij, in programa iz 2. točke 3. člena te uredbe nosilec
programa in nosilec projekta skleneta pogodbo o dodelitvi sredstev, ki ureja
pravice in obveznosti pogodbenih strank.
(2) Pogodba o dodelitvi sredstev je skladna s sklepom o
izboru projekta za projekte, izbrane na javnem razpisu v skladu s 24. členom te
uredbe, oziroma s potrditvijo držav donatoric za vnaprej opredeljene projekte v
skladu s 25. členom te uredbe.
(3) Pogodba o dodelitvi sredstev vsebuje najmanj naslednje
elemente:
1.     
naziv in naslov nosilca programa in nosilca projekta;
2.     
namen, za katerega so sredstva dodeljena;
3.     
višino dodeljenih sredstev;
4.     
začetni in končni datum obdobja upravičenosti izdatkov;
5.     
obveznosti poročanja nosilca projekta in projektnih partnerjev;
6.     
določbe glede upravičenosti izdatkov;
7.     
določbe glede sprememb projekta;
8.     
določbe glede zagotavljanja dostopa, ki se zahteva v zvezi s
spremljanjem, revizijami in vrednotenjem;
9.     
določbe glede obveznosti v zvezi z informiranjem in komuniciranjem;
10.  
protikorupcijsko klavzulo.
27. člen
(sporazum o partnerstvu)
(1) Nosilec projekta s projektnimi partnerji podpiše sporazum
o partnerstvu. Sporazum o partnerstvu je podpisan najpozneje do podpisa pogodbe
o dodelitvi sredstev iz prejšnjega člena.
(2) Sporazum o partnerstvu vsebuje najmanj naslednje
elemente:
1.     
določbe o vlogah in odgovornostih pogodbenic;
2.     
določbe o finančnih dogovorih med pogodbenicami, med drugim o izdatkih,
ki jih nosilec projekta povrne projektnim partnerjem, in rokih za povračilo;
3.     
pravila o menjalnem tečaju v primeru sodelovanja projektnih partnerjev
iz držav donatoric;
4.     
finančni načrt projekta po pogodbenicah;
5.     
določbe o reševanju sporov.
(3) Sporazum o partnerstvu je napisan v angleškem jeziku, če
je ena od pogodbenic sporazuma o partnerstvu projektni partner iz države
donatorice.
IV. UPRAVIČENI IZDATKI
28. člen
(vrste upravičenih izdatkov)
(1) Vrste upravičenih izdatkov so:
-       
dejansko nastali izdatki, skupaj z nematerialnim prispevkom v obliki
prostovoljskega dela in amortizacijo, kjer je to primerno,
-       
izdatki v obliki pavšala, določenega z uporabo odstotka.
(2) Uporaba vrste upravičenih izdatkov v posamezni kategoriji
stroškov je določena v navodilih iz 5. člena te uredbe. 
29. člen
(upravičeni izdatki za upravljanje programa)
(1) Upravičeni izdatki za upravljanje programov iz 1. in 2.
točke 3. člena te uredbe so sorazmerni in nujni izdatki nosilca programa in
upravljavca sheme majhnih donacij iz 1. točke 3. člena te uredbe ter nosilca
programa iz 2. točke 3. člena te uredbe, ki so neposredno povezani s pripravo
in izvedbo programov ter so nastali v obdobju od 18. aprila 2018 do 31.
decembra 2024 in bili plačani.
(2) Izdatki za upravljanje programov iz prejšnjega odstavka
ne presegajo zgornje meje upravičenih izdatkov, ki jo določijo države
donatorice.
(3) Upravičeni so zlasti naslednji izdatki za upravljanje
programa, če izpolnjujejo pogoje iz prvega odstavka tega člena:
-       
stroški osebja,
-       
pisarniški in administrativni stroški,
-       
potni in namestitveni stroški,
-       
stroški zunanjih strokovnih izvajalcev in storitev,
-       
stroški za opremo.
30. člen
(upravičeni izdatki za projekte)
(1) Upravičeni izdatki za posamezni projekt v okviru
programov iz 1. in 2. točke 3. člena te uredbe so sorazmerni in nujni izdatki
upravičenca iz 1. in 2. točke prvega odstavka 7. člena te uredbe, ki so
neposredno povezani s projektom, so navedeni v potrjenem finančnem načrtu, so
nastali v obdobju, ki je v skladu z drugim in tretjim odstavkom tega člena
določeno v pogodbi o dodelitvi sredstev, in bili plačani.
(2) Začetni datum obdobja iz prejšnjega odstavka je za:
-       
projekt, izbran na javnem razpisu, datum, ko nosilec programa izda sklep
o izboru projekta, ali poznejši datum,
-       
vnaprej opredeljeni projekt datum, ko nacionalna kontaktna točka v
skladu s tretjim odstavkom 25. člena te uredbe obvesti države donatorice, da je
nosilec programa pozitivno ovrednotil vnaprej opredeljeni projekt, ali poznejši
datum,
-       
projekt v okviru sheme majhnih donacij datum, ko upravljavec sheme
majhnih donacij izda sklep o izboru projekta, ali poznejši datum.
(3) Končni datum obdobja iz prvega odstavka tega člena je
opredeljen v pogodbi o dodelitvi sredstev iz 26. člena te uredbe, vendar
najpozneje 30. april 2024.
(4) Upravičeni so zlasti naslednji izdatki za projekte, če
izpolnjujejo pogoje iz prvega odstavka tega člena:
-       
stroški osebja,
-       
pisarniški in administrativni stroški,
-       
potni in namestitveni stroški,
-       
stroški zunanjih strokovnih izvajalcev in storitev,
-       
stroški za opremo,
-       
stroški, ki izhajajo iz drugih pogodb, ki jih je sklenil nosilec
projekta ali projektni partner za namen izvedbe projekta,
-       
stroški, ki izhajajo neposredno iz pogodbe o dodelitvi sredstev.
31. člen
(upravičeni izdatki Sklada za bilateralne odnose)
(1) Upravičeni izdatki Sklada za bilateralne odnose so
sorazmerni in nujni izdatki upravičenca iz 3. točke prvega odstavka 7. člena te
uredbe, ki so neposredno povezani z izvajanjem bilateralnih aktivnosti in so
nastali v obdobju od 18. aprila 2018 do 30. aprila 2025 ter bili plačani.
(2) Upravičeni so zlasti naslednji izdatki Sklada za
bilateralne odnose, če izpolnjujejo pogoje iz prejšnjega odstavka:
-       
pisarniški in administrativni stroški,
-       
potni in namestitveni stroški,
-       
stroški zunanjih strokovnih izvajalcev in storitev.
32. člen
(upravičeni izdatki za tehnično pomoč)
(1) Upravičeni izdatki za tehnično pomoč so sorazmerni in
nujni izdatki nacionalne kontaktne točke, organa za potrjevanje, organa za
nepravilnosti in revizijskega organa, ki so neposredno povezani z izvajanjem
tehnične pomoči in so nastali v obdobju od 18. aprila 2018 do 31. avgusta 2025
ter bili plačani, ter sorazmerni in nujni izdatki nacionalne kontaktne točke,
organa za potrjevanje, organa za nepravilnosti in revizijskega organa, ki so
povezani s pripravo izvajanja finančnih mehanizmov in so nastali v obdobju od
15. septembra 2016 do 17. aprila 2018 ter bili plačani.
(2) Upravičeni so zlasti naslednji izdatki za tehnično pomoč,
če izpolnjujejo pogoje iz prejšnjega odstavka:
-       
stroški osebja,
-       
pisarniški in administrativni stroški,
-       
potni in namestitveni stroški,
-       
stroški zunanjih strokovnih izvajalcev in storitev,
-       
stroški za opremo.
V. POROČANJE
33. člen
(vmesna finančna poročila na ravni programa)
(1) Vmesna finančna poročila za programe iz 1., 2., 3. in 6.
točke 3. člena te uredbe vsebujejo informacije o izvajanju programov,
upravičene izdatke programov iz 29. do 32. člena te uredbe za posamezno obdobje
poročanja in zahtevke za izplačila predplačil sredstev za naslednje obdobje
poročanja.
(2) Vmesna finančna poročila za programa iz 1. in 2. točke 3.
člena te uredbe pripravi nosilec programa, za programa iz 3. in 6. točke 3.
člena te uredbe pa nacionalna kontaktna točka ter jih predložita organu za
potrjevanje.
(3) Organ za potrjevanje potrdi vmesna finančna poročila iz
prejšnjega odstavka in jih predloži državam donatoricam v odobritev v
elektronski sistem držav donatoric. Vmesno finančno poročilo za obdobje od 1.
januarja do 30. junija v posameznem koledarskem letu organ za potrjevanje
predloži državam donatoricam do 15. septembra isto leto, vmesno finančno
poročilo za obdobje od 1. julija do 31. decembra v posameznem koledarskem letu
pa do 15. marca naslednje leto.
34. člen
(letna poročila na ravni programa)
(1) Letna poročila za programe iz 1., 2., 3., 4. in 6. točke
3. člena te uredbe vsebujejo informacije o izvajanju programov za preteklo
koledarsko leto in načrt predvidenih aktivnosti v naslednjem koledarskem letu.
Bistvene vsebine letnih poročil posameznih programov se vključijo v kombinirano
strateško in letno poročilo, ki ga pripravi nacionalna kontaktna točka.
(2) Letna poročila za programa iz 1. in 2. točke 3. člena te
uredbe pripravi nosilec programa, za program iz 4. točke 3. člena te uredbe pa
upravljavec Sklada za civilno družbo in jih predložita nacionalni kontaktni
točki do 10. januarja za preteklo koledarsko leto. Letna poročila za programa
iz 3. in 6. točke 3. člena te uredbe pripravi nacionalna kontaktna točka. 
(3) Nacionalna kontaktna točka predloži kombinirano strateško
in letno poročilo iz prvega odstavka tega člena državam donatoricam v odobritev
dva meseca pred letnim sestankom z njimi. Odobreno kombinirano strateško in
letno poročilo se objavi na spletni strani finančnih mehanizmov v Republiki
Sloveniji.
35. člen
(končna poročila na ravni programa)
(1) Končna poročila za programe iz 1., 2., 3. in 6. točke 3.
člena te uredbe vsebujejo celovito oceno izvajanja programov, oceno doseganja
zastavljenih ciljev, povzetek ugotovitev vrednotenj, pregled ugotovljenih
nepravilnosti in izvedenih ukrepov ter finančne podatke, vključno z izračunom
končnega plačila.
(2) Končni poročili za programa iz 1. in 2. točke 3. člena te
uredbe pripravi nosilec programa, za programa iz 3. in 6. točke 3. člena te
uredbe pa nacionalna kontaktna točka ter jih predložita organu za potrjevanje.
(3) Organ za potrjevanje potrdi končni poročili za programa
iz 1. in 2. točke 3. člena te uredbe in ju predloži nacionalni kontaktni točki
v seznanitev ter državam donatoricam v odobritev v elektronski sistem držav
donatoric do 30. aprila 2025.
(4) Organ za potrjevanje potrdi končni poročili za programa
iz 3. in 6. točke 3. člena te uredbe in ju predloži državam donatoricam v
odobritev v elektronski sistem držav donatoric do 15. novembra 2025.
(5) Na podlagi prejetih končnih poročil nacionalna kontaktna
točka pripravi končno strateško poročilo in ga v šestih mesecih od predložitve
zadnjega končnega poročila programov, vendar najpozneje do 31. avgusta 2025,
predloži državam donatoricam v odobritev. Odobreno končno strateško poročilo se
objavi na spletni strani finančnih mehanizmov v Republiki Sloveniji.
36. člen
(poročanje kontrolni enoti)
(1) Nosilec programa, upravljavec sheme majhnih donacij,
upravičenec, nacionalna kontaktna točka, organ za potrjevanje, organ za
nepravilnosti in revizijski organ poročajo o svojih izdatkih kontrolni enoti.
(2) Kontrolna enota preveri upravičenost poročanih izdatkov v
skladu z 29. do 32. členom te uredbe in vsakemu od udeležencev iz prejšnjega
odstavka izda obvestilo o opravljeni kontroli.
(3) Upravljavec sheme majhnih donacij, nosilec projekta
oziroma projektni partner ali nosilec bilateralne aktivnosti, ki se ne strinja
z izdatki, ki so bili izločeni kot neupravičeni, lahko kontrolni enoti predloži
ugovor z dodatno dokumentacijo. Kontrolna enota na podlagi dodatnih dokazil
znova preveri upravičenost izdatkov, in če oceni, da so utemeljena, izda novo
obvestilo o opravljeni kontroli.
(4) Če se upravljavec sheme majhnih donacij, nosilec projekta
ali projektni partner ne strinja z novim obvestilom o opravljeni kontroli iz
prejšnjega odstavka, o upravičenosti izdatkov na podlagi predložene dodatne
dokumentacije odloči vodja nosilca programa. Če se nosilec bilateralne
aktivnosti ne strinja z novim obvestilom o opravljeni kontroli iz prejšnjega
odstavka, o upravičenosti izdatkov odloči vodja nacionalne kontaktne točke.
(5) Ne glede na prvi do četrti odstavek tega člena nosilci
projektov oziroma projektni partnerji za projekte v okviru sheme majhnih
donacij poročajo o svojih izdatkih na način, ki ga določi upravljavec sheme
majhnih donacij.
37. člen
(skupno poročilo)
(1) Upravljavec sheme majhnih donacij pripravi skupno
poročilo o izvajanju sheme majhnih donacij in izvršenih izplačilih nosilcem
projektov v roku, kot ga določa sporazum o izvajanju sheme majhnih donacij, ter
ga pošlje nosilcu programa iz 1. točke 3. člena te uredbe, ki izda obvestilo o
potrditvi skupnega poročila.
(2) Nosilec projekta pripravi skupno poročilo o izvajanju
projekta z upravičenimi izdatki in ga v roku, kot ga določa pogodba o dodelitvi
sredstev, pošlje nosilcu programa, ki izda obvestilo o potrditvi skupnega
poročila in skupno poročilo nosilca projekta pošlje organu za potrjevanje.
(3) Nosilec programa pripravi skupno poročilo o izvajanju
programa, ki vsebuje upravičene izdatke za upravljanje programa, izvršena
predplačila in povračila sredstev nosilcem projektov in upravljavcu sheme
majhnih donacij ter ga pošlje organu za potrjevanje v elektronski sistem držav
donatoric.
(4) Nacionalna kontaktna točka pripravi skupno poročilo o izvajanju
tehnične pomoči, ki vsebuje upravičene izdatke nacionalne kontaktne točke,
organa za potrjevanje, organa za nepravilnosti in revizijskega organa ter ga
pošlje organu za potrjevanje v elektronski sistem držav donatoric.
(5) Nacionalna kontaktna točka pripravi skupno poročilo o
izvajanju bilateralnih aktivnosti, ki vsebuje izvršena povračila sredstev
nosilcem bilateralnih aktivnosti, in ga pošlje organu za potrjevanje v
elektronski sistem držav donatoric.
VI. NAČRTOVANJE SREDSTEV IN NAČIN IZPLAČEVANJA
38. člen
(zagotavljanje sredstev)
(1) Sredstva za upravljanje programov iz 1. in 2. točke 3.
člena te uredbe zagotavlja nosilec programa v proračunu Republike Slovenije
prek pravic porabe na postavkah namenskih sredstev finančnih mehanizmov in
postavkah slovenske udeležbe.
(2) Ne glede na prejšnji odstavek sredstva za upravljanje
sheme majhnih donacij pred izvedbo povračila upravičenih izdatkov s strani
nosilca programa zagotavlja upravljavec sheme majhnih donacij.
(3) Sredstva nosilcem projektov v okviru programov iz 1. in
2. točke 3. člena te uredbe, ki niso neposredni proračunski uporabniki,
zagotavlja nosilec programa v proračunu Republike Slovenije prek pravic porabe
na postavkah namenskih sredstev finančnih mehanizmov in postavkah slovenske
udeležbe.
(4) Sredstva nosilcem projektov v okviru programov iz 1. in
2. točke 3. člena te uredbe, ki so neposredni proračunski uporabniki,
načrtujejo in zagotavljajo nosilci projektov sami v proračunu Republike
Slovenije prek pravic porabe na postavkah namenskih sredstev finančnih
mehanizmov in postavkah slovenske udeležbe.
(5) Sredstva za izvedbo izplačil nosilcem projektov v okviru
sheme majhnih donacij upravljavcu sheme majhnih donacij zagotavlja nosilec
programa iz 1. točke 3. člena te uredbe v proračunu Republike Slovenije prek
pravic porabe na postavkah namenskih sredstev finančnih mehanizmov in postavkah
slovenske udeležbe.
(6) Sredstva za tehnično pomoč v proračunu Republike
Slovenije zagotavljajo nacionalna kontaktna točka, organ za potrjevanje, organ
za nepravilnosti in revizijski organ prek pravic porabe na postavkah namenskih
sredstev finančnih mehanizmov.
(7) Sredstva za bilateralne aktivnosti zagotavlja nacionalna
kontaktna točka v proračunu Republike Slovenije prek pravic porabe na postavkah
namenskih sredstev finančnih mehanizmov.
39. člen
(izplačilo sredstev)
Izplačila sredstev nosilcem projektov, upravljavcu sheme
majhnih donacij in nosilcem bilateralnih aktivnosti se izvedejo na podlagi
zahtevkov za predplačilo ali zahtevkov za povračilo sredstev v obliki
e-računov, ki jih finančna služba prejme od njih.
40. člen
(povračilo sredstev finančnih mehanizmov v proračun
Republike Slovenije)
(1) Organ za potrjevanje s svojih ločenih obrestovanih
bančnih računov izvršuje povračila v proračun Republike Slovenije po tem, ko
prejme sredstva držav donatoric in potrdi izdatke programov iz 1., 2., 3. in 6.
točke 3. člena te uredbe, ki so del vmesnih finančnih poročil iz 33. člena te
uredbe, ali izdatke programov iz 1., 2., 3. in 6. točke 3. člena te uredbe, ki
so del končnih poročil iz 35. člena te uredbe.
(2) Ne glede na prejšnji odstavek se obresti, ustvarjene na
ločenih obrestovanih bančnih računih organa za potrjevanje, povrnejo državam
donatoricam.
41. člen
(nepravilnosti)
(1) Nepravilnost pomeni vsako kršitev predpisov, pogodbe o
dodelitvi sredstev ali sporazuma o povračilu stroškov za izvedbo bilateralne
aktivnosti, ki vpliva ali bi lahko vplivala na izvajanje finančnih mehanizmov v
Republiki Sloveniji.
(2) Nosilec projekta in projektni partner sta odgovorna za
izvedbo celotnega projekta in si morata ves čas trajanja projekta prizadevati,
da v skladu s pogodbo o dodelitvi sredstev skrbita za preprečevanje in
odkrivanje nepravilnosti, poročanje o njih ter njihovo odpravljanje.
(3) Nosilec bilateralne aktivnosti je odgovoren za izvedbo
aktivnosti in si mora ves čas trajanja aktivnosti prizadevati, da v skladu s
sporazumom o povračilu stroškov za izvedbo bilateralne aktivnosti skrbi za
preprečevanje in odkrivanje nepravilnosti, poročanje o njih ter njihovo odpravljanje.
(4) Če nacionalna kontaktna točka, organ za potrjevanje,
organ za nepravilnosti ali revizijski organ ugotovi nepravilnost v delu, ki se
nanaša na nosilca projekta ali slovenskega projektnega partnerja v okviru
programov iz 1. in 2. točke 3. člena te uredbe, o tem obvesti nosilca programa
ali upravljavca sheme majhnih donacij.
(5) Če organ za potrjevanje, organ za nepravilnosti ali
revizijski organ ugotovi nepravilnost v delu, ki se nanaša na nosilca
bilateralne aktivnosti v okviru programa iz 3. točke 3. člena te uredbe, o tem
obvesti nacionalno kontaktno točko.
(6) Če upravljavec sheme majhnih donacij ugotovi nepravilnost
v delu, ki se nanaša na nosilca projekta ali projektnega partnerja v okviru
sheme majhnih donacij, o tem obvesti nosilca programa.
(7) Če države donatorice ali kateri koli drug udeleženec v
Republiki Sloveniji, ki je oseba javnega prava, ministrstvo, organ v sestavi
ministrstva ali drug neposredni proračunski uporabnik, ugotovijo nepravilnost
iz prvega odstavka tega člena, ki se nanaša na nosilca projekta ali slovenskega
projektnega partnerja, o tem obvestijo nosilca programa.
(8) Če države donatorice ali kateri koli drugi udeleženec v
Republiki Sloveniji, ki je oseba javnega prava, ministrstvo, organ v sestavi
ministrstva ali drug neposredni proračunski uporabnik ugotovijo nepravilnost iz
prvega odstavka tega člena, ki se nanaša na nosilca bilateralne aktivnosti, o
tem obvestijo nacionalno kontaktno točko.
(9) Nosilec programa, upravljavec sheme majhnih donacij in
nacionalna kontaktna točka o nepravilnostih poročajo organu za nepravilnosti.
(10) V primeru ugotovljenih nepravilnosti nacionalna
kontaktna točka ali nosilec programa poskrbita, da se proti nosilcu projekta,
slovenskemu projektnemu partnerju ali nosilcu bilateralne aktivnosti začnejo
postopki za povrnitev izplačanih sredstev v proračun Republike Slovenije v
skladu z zakonom, ki ureja izvrševanje proračunov Republike Slovenije.
VII. DRŽAVNE POMOČI
42. člen
(državne pomoči)
(1) Če ima dodeljevanje sredstev v skladu s to uredbo elemente
državne pomoči, se sredstva dodeljujejo po pravilu de minimis v skladu z
Uredbo 1407/2013/EU ob upoštevanju naslednjih pogojev:
1.     
sredstva ne bodo dodeljena podjetjem iz sektorjev:
a)   
ribištva in akvakulture,
b)   
primarne proizvodnje kmetijskih proizvodov,
c)   
predelave in trženja kmetijskih proizvodov, če:
-     je znesek
sredstev določen na podlagi cene ali količine zadevnih proizvodov, ki so
kupljeni od primarnih proizvajalcev ali jih zadevna podjetja dajo na trg,
-     je pomoč
pogojena s tem, da se delno ali v celoti prenese na primarne proizvajalce;
2.     
sredstva ne bodo namenjena izvozu oziroma z izvozom povezani dejavnosti
v tretje države ali države članice Evropske unije;
3.     
dodelitev sredstev ne bo pogojena s prednostno rabo domačih proizvodov
pred uvoženimi;
4.     
skupni znesek pomoči, dodeljen enotnemu podjetju v skladu z Uredbo
1407/2013/EU, ne bo presegel 200.000 eurov v obdobju zadnjih treh proračunskih
let ne glede na obliko ali namen pomoči, če gre za podjetje s področja
komercialnega cestnega tovornega prevoza, pa ta skupni znesek ne bo presegel
100.000 eurov;
5.     
sredstva ne bodo namenjena za nabavo vozil za prevoz tovora v podjetjih,
ki opravljajo komercialni cestni tovorni prevoz;
6.     
pomoč de minimis se lahko sešteva z državnimi pomočmi in pomočmi de
minimis v skladu z Uredbo 1407/2013/EU.
(2) Če dodelitev sredstev deloma ali v celoti ni mogoča po
pravilu de minimis v skladu s prejšnjim odstavkom, se sredstva lahko
dodeljujejo v skladu z Uredbo 651/2014/EU v višini, ki ne presega intenzivnosti
in pragov za priglasitev, kot so določeni za posamezne vrste državnih pomoči,
ob upoštevanju pogojev iz 43. oziroma 44. člena te uredbe.
(3) Pomoči de minimis iz prvega odstavka tega člena in
državne pomoči iz prejšnjega odstavka se v skladu s to uredbo dodeljujejo kot
nepovratna sredstva v obliki dotacij.
(4) Do dodelitve sredstev v skladu s to uredbo niso
upravičena podjetja, ki na dan oddaje vloge nimajo poravnanih zapadlih davčnih
in nedavčnih obveznosti do Republike Slovenije v višini, ki presega 50 eurov,
ali obveznosti zaradi sklepa Evropske komisije o razglasitvi pomoči Republike
Slovenije za nezakonito in nezdružljivo z notranjim trgom.
(5) Nosilec programa poroča ministrstvu, pristojnemu za
spremljanje državnih pomoči, v skladu s predpisi, ki urejajo državne pomoči.
(6) Če pri pomočeh de minimis po zaključku projekta v
treh letih od dneva dodelitve sredstev upravičenec zaprosi za popravek višine
dodeljene pomoči glede na dejansko dodeljena sredstva, nosilec programa o
dejanski višini dodeljene pomoči v 30 dneh poroča ministrstvu, pristojnemu za
spremljanje državnih pomoči.
(7) Upravičenec in nosilec programa hranita dokumentacijo o
posamezni dodelitvi sredstev z elementi državne pomoči deset let od dneva
dodelitve sredstev.
43. člen
(pogoji za državne pomoči v okviru programa Izobraževanje –
krepitev človeških virov)
(1) Če gre pri dodeljevanju sredstev za projekte v okviru
programa iz 1. točke 3. člena te uredbe za državno pomoč v skladu z drugim
odstavkom prejšnjega člena, morajo biti izpolnjeni tudi naslednji pogoji:
1.     
sredstva ne bodo dodeljena podjetjem iz sektorjev predelave in trženja
kmetijskih proizvodov, če:
- 
je znesek pomoči določen na podlagi cene oziroma količine proizvodov,
kupljenih od primarnih proizvajalcev ali jih je na trg dalo zadevno podjetje,
- 
je pomoč pogojena s tem, da se delno ali v celoti prenese na primarne
proizvajalce;
2.     
sredstva ne bodo namenjena za lažje zaprtje nekonkurenčnih
premogovnikov;
3.     
podjetje ni podjetje v težavah v skladu z Uredbo 651/2014/EU;
4.     
dodelitev sredstev ni pogojena z obveznostjo upravičenca, da ima sedež
ali večino poslovnih enot v Republiki Sloveniji, vendar je dovoljena zahteva,
da je v trenutku izplačila poslovna enota ali podružnica v Republiki Sloveniji;
5.     
dodelitev sredstev ni pogojena z obveznostjo, da upravičenec uporabi
doma proizvedeno blago ali storitve;
6.     
dodelitev sredstev ni odvisna od prednostne uporabe domačega blaga pred
uporabo uvoženega blaga;
7.     
dodelitev sredstev upravičencu ne omejuje možnosti za izkoriščanje
ugotovitev raziskav, razvoja in inovacij v drugih državah članicah Evropske
unije;
8.     
sredstva niso namenjena za dejavnosti, povezane z izvozom v tretje
države ali države članice Evropske unije;
9.     
dodelitev sredstev ima spodbujevalni učinek v skladu z Uredbo
651/2014/EU.
(2) Pri ugotavljanju, ali so doseženi pragovi za priglasitev in
najvišje dovoljene intenzivnosti državne pomoči v skladu z Uredbo 651/2014/EU,
se upošteva skupni znesek državne pomoči za dejavnost, projekt ali podjetje.
Državna pomoč za iste upravičene stroške se lahko sešteva le, če se s tem ne
preseže največja intenzivnost državne pomoči ali znesek državne pomoči, ki se
uporablja za to državno pomoč v skladu s to uredbo.
44. člen
(pogoji za državne pomoči v okviru programa Blaženje
podnebnih sprememb in prilagajanje nanje)
(1) Če gre pri dodeljevanju sredstev za projekte v okviru
programa iz 2. točke 3. člena te uredbe za državno pomoč v skladu z drugim
odstavkom 42. člena te uredbe, morajo biti izpolnjeni tudi naslednji pogoji:
1.     
sredstva ne bodo dodeljena podjetjem iz sektorjev:
a)   
ribištva in akvakulture,
b)   
predelave in trženja kmetijskih proizvodov, če:
-     je znesek
pomoči določen na podlagi cene oziroma količine proizvodov, kupljenih od
primarnih proizvajalcev ali jih je na trg dalo zadevno podjetje,
-     je pomoč
pogojena s tem, da se delno ali v celoti prenese na primarne proizvajalce;
2.     
sredstva ne bodo namenjena za lažje zaprtje nekonkurenčnih
premogovnikov; 
3.     
podjetje ni podjetje v težavah v skladu z Uredbo 651/2014/EU;
4.     
dodelitev sredstev ni pogojena z obveznostjo upravičenca, da ima sedež
ali večino poslovnih enot v Republiki Sloveniji, vendar je dovoljena zahteva,
da je v trenutku izplačila poslovna enota ali podružnica v Republiki Sloveniji;
5.     
dodelitev sredstev ni pogojena z obveznostjo, da upravičenec uporabi
doma proizvedeno blago ali storitve;
6.     
dodelitev sredstev ni odvisna od prednostne uporabe domačega blaga pred
uporabo uvoženega blaga;
7.     
dodelitev sredstev upravičencu ne omejuje možnosti za izkoriščanje
ugotovitev raziskav, razvoja in inovacij v drugih državah članicah Evropske
unije;
8.     
sredstva niso namenjena za dejavnosti, povezane z izvozom v tretje
države ali države članice Evropske unije;
9.     
dodelitev sredstev ima spodbujevalni učinek v skladu z Uredbo
651/2014/EU.
(2) Pri ugotavljanju, ali so doseženi pragovi za priglasitev
in najvišje dovoljene intenzivnosti državne pomoči v skladu z Uredbo
651/2014/EU, se upošteva skupni znesek državne pomoči za dejavnost, projekt ali
podjetje. Državna pomoč za iste upravičene stroške se lahko sešteva le, če se s
tem ne preseže največja intenzivnost državne pomoči ali znesek državne pomoči,
ki se uporablja za to državno pomoč v skladu s to uredbo.
VIII. KONČNA DOLOČBA
45. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.
Št. 00701-24/2020
Ljubljana, dne 5. novembra 2020
EVA 2019-1541-0001
Vlada Republike Slovenije
Janez Janša
predsednik