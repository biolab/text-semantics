I. DEL
I. SPLOŠNE DOLOČBE
1. člen
(vsebina)
(1) Ta uredba določa vsebino dogovora o programih storitev
obveznega zdravstvenega zavarovanja (v nadaljnjem besedilu: programi),
opredelitev zmogljivosti, potrebnih za njegovo izvajanje, in obseg sredstev za
leto 2023.
(2) Programi se ne nanašajo na osebe, zavarovane v skladu z
evropskim pravnim redom ter bilateralnimi sporazumi o socialni varnosti, ter na
osebe, ki so prostovoljno zdravstveno zavarovane za pravice do zdravstvenih
storitev v obsegu, ki je določen za obvezno zdravstveno zavarovanje.
2. člen
(pomen izrazov)
Izrazi, uporabljeni v tej uredbi, pomenijo:
1.     
administrativno tehnični kader je kader, ki izvaja podporne funkcije za
temeljne procese;
2.     
brezšivna skrb je zagotavljanje neprekinjene preskrbe pacienta z
zdravili in farmacevtska obravnava pri prehajanju med različnimi ravnmi
zdravstvenega varstva;
3.     
celotna vrednost programa pomeni vrednost storitev, ki je zagotovljena z
obveznim zdravstvenim zavarovanjem, in vrednost storitev, ki si jo zavarovane
osebe zagotovijo z doplačili ali prostovoljnim zdravstvenim zavarovanjem za
doplačilo do polne vrednosti storitev;
4.     
CKZ je center za krepitev zdravja;
5.     
defektolog v zdravstveni dejavnosti je zdravstveni sodelavec, ki
izpolnjuje pogoje za opravljanje poklica defektolog v zdravstveni dejavnosti;
6.     
DMS je diplomirana medicinska sestra in diplomirani zdravstveni tehnik;
7.     
DORA je državni presejalni program za zgodnje odkrivanje raka dojk;
8.     
DPOR je državni program za obvladovanje raka;
9.     
DS1, DS2, DS3, DS4, DS5 je dežurna služba v skladu s pravilnikom, ki
ureja službo nujne medicinske pomoči;
10.  
iCKZ je integrirani center za krepitev zdravja;
11.  
izvajalec je izvajalec zdravstvene dejavnosti v mreži javne zdravstvene
službe;
12.  
javni zavod je zdravstveni dom, lekarna, bolnišnica in druga oblika
zdravstvene organizacije v skladu z zakonoma, ki urejata zdravstveno in
lekarniško dejavnost;
13.  
koncesionar je pravna ali fizična oseba, ki ji je na podlagi zakona, ki
določa zdravstveno dejavnost, podeljena koncesija za opravljanje zdravstvene
dejavnosti;
14.  
logoped v zdravstveni dejavnosti je zdravstveni sodelavec, ki izpolnjuje
pogoje za opravljanje poklica logoped v zdravstveni dejavnosti;
15.  
LZM je ločeno zaračunljiv material;
16.  
ministrstvo je Ministrstvo za zdravje;
17.  
MoE NRV je mobilna enota nujnega reševalnega vozila v skladu s
pravilnikom, ki določa službo nujne medicinske pomoči;
18.  
MoE REA je mobilna enota reanimobila v skladu s pravilnikom, ki določa
službo nujne medicinske pomoči;
19.  
NIJZ je Nacionalni institut za javno zdravje;
20.  
NMP je nujna medicinska pomoč;
21.  
nacionalna evidenca je evidenca vseh pacientov oziroma nosilcev bolezni,
prizadetih zaradi bolezni, okvar in drugih motenj, za katere velja posebna
pozornost na nacionalni ravni, kamor pa ne sodijo interne evidence izvajalcev.
Naziv evidence, vsebino, namen, naziv upravljavca ter druge karakteristike so
opredeljene v zakonu, ki ureja zbirke podatkov oziroma v drugih predpisih;
22.  
nacionalni register bolezni je register vseh pacientov, prizadetih
zaradi bolezni, okvar in drugih motenj, za katere velja posebna pozornost na
nacionalni ravni. Naziv registra, vsebina, namen, naziv upravljavca in druge
karakteristike nacionalnega registra so opredeljeni v zakonu, ki ureja zbirke
podatkov v zdravstvu, oziroma v drugih predpisih;
23.  
navodila o beleženju in obračunavanju storitev so navodila, kjer so
opisana pravila obračunavanja storitev in materialov po posameznih dejavnostih
ter nabor podatkov, ki jih morajo izvajalci evidentirati za opravljene storitve
ter pravila za pripravo in izstavljanje dokumentov za obračun, ki jih pripravi
Zavod za zdravstveno zavarovanje Slovenije (v nadaljnjem besedilu: Zavod) in
objavi na svoji spletni strani. Sestavni del navodil so šifranti za obračun
zdravstvenih storitev;
24.  
neakutna bolnišnična obravnava je obravnava pacienta, pri katerem je
končana diagnostika bolezenskega stanja, zaradi katerega je bil sprejet v
akutno bolnišnično obravnavo, uvedena ustrezna terapija in določena
rehabilitacija. Pred namestitvijo v neakutno bolnišnično obravnavo mora
izvajalec pacientu izdati ustrezno odpustnico iz akutne bolnišnične obravnave.
Neakutna bolnišnična obravnava predstavlja obliko bolnišničnega zdravljenja po
končani akutni bolnišnični obravnavi, ko iz zdravstvenih ali socialnih razlogov
ni možen odpust pacienta v domače okolje ali ni več možna nega v domačem
okolju. Neakutna bolnišnična obravnava obsega podaljšano bolnišnično
zdravljenje, zdravstveno nego in paliativno oskrbo;
25.  
OZG je Osnovno zdravstvo Gorenjske;
26.  
pediater je zdravnik specialist pediatrije;
27.  
podvrsta zdravstvene dejavnosti je vrsta zdravstvene dejavnosti, ki v
pravilniku, ki določa vrste zdravstvene dejavnosti, sodi pod raven 2;
28.  
prvi pregled je prvi pregled v skladu z zakonom, ki ureja pacientove
pravice;
29.  
psiholog je zdravstveni sodelavec, ki izpolnjuje pogoje za opravljanje
poklica psiholog v zdravstveni dejavnosti;
30.  
socialni delavec je zdravstveni sodelavec, ki izpolnjuje pogoje za
opravljanje poklica socialni delavec v zdravstveni dejavnosti;
30.a   SOUS je
Skupnost organizacij za usposabljanje Slovenije;
31.  
SVIT je državni program presejanja in zgodnjega odkrivanja predrakavih
sprememb in raka na debelem črevesu in danki;
32.  
TZN je tehnik zdravstvene nege;
33.  
tim je opredeljen za enega nosilca programa posamezne vrste zdravstvene
dejavnosti ali za storitev ter vključuje vrsto in število zdravstvenih delavcev
in sodelavcev ter administrativno tehnični kader;
34.  
utež je storitev, izražena v relativnih enotah;
35.  
visoka cena količnika je cena, ki se izračuna na podlagi načrtovanega
celotnega prihodka za dejavnost otroškega in šolskega dispanzerja, ambulant
splošne in družinske medicine, dispanzerja za ženske in načrtovanega števila
količnikov za storitve;
36.  
vrsta zdravstvene dejavnosti je vrsta zdravstvene dejavnosti, ki v
pravilniku, ki določa vrste zdravstvene dejavnosti, sodi pod raven 1 (v
nadaljnjem besedilu: VZD);
37.  
ZD je zdravstveni dom;
38.  
zdravstvena storitev je storitev, ki jo določa zakon, ki ureja
pacientove pravice;
39.  
zobozdravnik je doktor dentalne medicine, ki izpolnjuje pogoje za
samostojno opravljanje zdravniške službe v skladu z zakonom, ki ureja
zdravniško službo;
40.  
ZORA je državni presejalni program za odkrivanje predrakavih in zgodnjih
rakavih sprememb na materničnem vratu;
41.  
ZTM je Zavod Republike Slovenije za transfuzijsko medicino;
42.  
ZVC je zdravstveno vzgojni center.
II. DEL
PROGRAM STORITEV OBVEZNEGA ZDRAVSTVENEGA ZAVAROVANJA
I. Splošne usmeritve za načrtovanje programa
3. člen
(načrtovanje programov)
(1) Izvajalec programe načrtuje na ravni plana iz pogodb
preteklega leta, razen za programe, za katere je s to uredbo določeno drugače.
(2) Javni zavod programe storitev iz 181. člena te uredbe
načrtuje na podlagi realizacije preteklega leta, razen programov splošne in
družinske medicine ter otroškega in šolskega dispanzerja, ki se načrtujejo na
ravni plana iz pogodb preteklega leta.
(3) Če izvajalec za program, ki je plačan po realizaciji, v
preteklem letu ni imel priznane realizacije, se zanj obseg programa opredeli na
podlagi pričakovane realizacije, ki jo oceni izvajalec, vendar ne manj kot 1.
(4) Če izvajalec določeno storitev izvaja v obsegu, ki je na
letni ravni manjši od 75 storitev, Zavod z izvajalcem ne sklene pogodbe o
izvajanju te storitve.
(5) Prejšnji odstavek se ne uporablja za storitve, kjer je
število storitev na nacionalni ravni manjše od 75 in te storitve izvajata
največ dva izvajalca, ter za programe, ki se načrtujejo na podlagi realizacije
preteklega leta.
(6) Izvajalec programe načrtuje in poroča realizacijo ločeno
po vrstah in podvrstah zdravstvene dejavnosti, razen v dejavnostih odraslega in
mladinskega zobozdravstva ter zobozdravstva za študente, kjer program
zdravljenja in protetike načrtuje skupaj.
4. člen
(dogovor o spremembi programa)
Zavod in izvajalec lahko tekom koledarskega leta s pogodbo
dogovorita dodatni program ali povečanje obstoječega programa za tiste vrste
zdravstvene dejavnosti, za katere so v tej uredbi opredeljena dodatna finančna
sredstva (sprememba programa).
5. člen
(nadomestitev izbranega osebnega zdravnika)
(1) V primeru prenehanja delovnega razmerja izbranega
osebnega zdravnika je izvajalec dolžan zagotoviti drugega zdravnika, sicer se
mu program ustrezno zmanjša. Ko izvajalec zaposli novega izbranega osebnega
zdravnika, se mu program poveča.
(2) Povečanje oziroma zmanjšanje programa se izvede na
podlagi pisnega obvestila izvajalca Zavodu o zaposlitvi novega izbranega
osebnega zdravnika s prvim dnem v mesecu, ki sledi mesecu, ko Zavod prejme
obvestilo, brez sklenitve aneksa k pogodbi.
6. člen
(začasni in trajni prevzem in prestrukturiranje programa)
(1) Če izvajalec šest zaporednih mesecev ne zagotavlja vsaj
85 % dogovorjenega programa posamezne podvrste zdravstvene dejavnosti, lahko
Zavod z drugim izvajalcem dogovori začasni prevzem nerealiziranega programa in
o tem obvesti ministrstvo.
(2) Zavod spremlja realizacijo posameznih programov, in sicer
do 5. oktobra za prvo polovico pogodbenega leta ter do 5. aprila za drugo
polovico pogodbenega leta in celotno pogodbeno leto.
(3) Če izvajalec eno leto ne zagotavlja vsaj 85 %
dogovorjenega programa posamezne podvrste zdravstvene dejavnosti, lahko Zavod z
drugim izvajalcem dogovori trajni prevzem nerealiziranega programa v soglasju z
ministrstvom.
(4) Zavod in izvajalec lahko v skladu s potrebami
prebivalstva dogovorita prestrukturiranje programa med dejavnostmi v okviru
sredstev, izračunanih v skladu s to uredbo. Dogovorjeno prestrukturiranje
programa med dejavnostmi potrdi ministrstvo.
(5) Dogovorjeno prestrukturiranje se ne sme nanašati na
preteklo obdobje.
(6) Prestrukturiranje programov, za katera so bila s to
uredbo dogovorjena dodatna sredstva z namenom skrajševanja čakalnih dob, ni
mogoče.
(7) Izvajalec ob sklepanju pogodbe za novo pogodbeno leto, v
primeru prestrukturiranja programov glede na predhodno leto, posreduje Zavodu
predlog prestrukturiranja v enem mesecu od uveljavitve te uredbe.
(8) Prestrukturiranje programov ob sklepanju pogodbe za novo
pogodbeno leto lahko predlaga tudi Zavod, pri čemer upošteva podatke o številu
čakajočih in čakalnih dobah.
(9) Dajanje predlogov prestrukturiranja programov tekom
pogodbenega leta ni vezano na časovne roke.
7. člen
(načrtovanje števila timov)
Pri načrtovanju števila timov se število zaokroži na največ
pet decimalnih mest.
II. Posebne usmeritve za načrtovanje programa
1. Program otroškega in šolskega dispanzerja, splošne in
družinske medicine, antikoagulantne ambulante in turistične ambulante
8. člen
(program v dispanzerju za otroke in šolarje)
(1) V dispanzerju za otroke in šolarje se program kurative in
preventive načrtuje ločeno, in sicer program kurative v obsegu 75 % tima in
program preventive v obsegu 25 % tima. Delež je vezan na zdravnika, ki je
izbrani osebni zdravnik. Če izbrani osebni zdravnik ne izvaja preventive, je
njegov program kurative v obsegu 100 % tima.
(2) Ne glede na prejšnji odstavek se za koncesionarja, ki ima
v koncesijski pogodbi opredeljeno drugačno razmerje med programom kurative in
programom preventive, program načrtuje v skladu s koncesijsko pogodbo.
9. člen
(program otroškega in šolskega dispanzerja v drugih zavodih)
(1) ZD Koper za zagotavljanje storitev v Mladinskem
zdravilišču in letovišču Rdečega križa Slovenije Debeli rtič ter ZD Ajdovščina
za zagotavljanje dispanzerja za otroke in šolarje v CIRIUS Vipava načrtujeta
kurativno dejavnost dispanzerja za otroke in šolarje na ravni iz pogodbe iz
preteklega leta in v skladu s kalkulacijo za to dejavnost iz Priloge 1, ki je
sestavni del te uredbe.
(2) CIRIUS Kamnik načrtuje program kurative in preventive
dejavnost dispanzerja za otroke in šolarje na ravni iz pogodbe preteklega leta
in v skladu s kalkulacijo za otroški in šolski dispanzer kurativa iz Priloge 1
te uredbe.
(3) Izvajalec iz prvega in drugega odstavka tega člena
storitve, opravljene v teh dispanzerjih, Zavodu obračuna po visoki ceni
količnika.
(4) Tim, ki izvaja program v zavodih iz prvega in drugega odstavka
tega člena, se ne upošteva za ugotavljanje preskrbljenosti prebivalstva s
programom otroškega in šolskega dispanzerja ter splošne in družinske medicine.
10. člen
(dodatni tim)
(1) Javni zavod lahko za izvajanje programa splošne in
družinske medicine ter otroškega in šolskega dispanzerja zaposli in v pogodbi z
Zavodom dogovori dodatni tim, če presega število glavarinskih količnikov glede
na pogodbeno dogovorjene time in normativ iz Priloge 1 te uredbe.
(2) Preseganje števila glavarinskih količnikov se ugotavlja
na datum, ki se uporablja za izračun indeksa doseganja glavarine.
(3) Ob zaposlitvi dodatnega tima javni zavod Zavodu sporoči
ime in priimek novega nosilca programa in njegov ordinacijski čas, pri čemer
javni zavod ni upravičen do uveljavljanja prehodnega obdobja dveh let za
financiranje dodatnega tima v višini 80 % kalkulacije iz Priloge 1 te uredbe.
11. člen
(program splošne in družinske medicine v socialno varstvenem
zavodu)
(1) Program splošne in družinske medicine, ki se izvaja v
socialno varstvenem zavodu, se načrtuje na podlagi števila postelj iz Priloge
15, ki je sestavni del te uredbe, in pet ur dela tima na posteljo na leto, pri
čemer je 1.250 ur en tim.
(2) Izvajalec programa iz prejšnjega odstavka in socialno
varstveni zavod s posebnim dogovorom natančneje uredita izvajanje tega
programa.
(3) Če izvajalec programa ne zagotavlja v pogodbenem obsegu
ali ne sklene dogovora o izvajanju programa s socialno varstvenim zavodom,
lahko socialno varstveni zavod Zavodu predlaga sklenitev pogodbe z drugim
izvajalcem splošne in družinske medicine. V tem primeru se izvajalcu, ki bi
sicer moral zagotoviti program splošne in družinske medicine v socialno
varstvenem zavodu, ta program odšteje od dogovorjenega programa.
(4) Ob ustanovitvi novega socialno varstvenega zavoda ali ob
širitvi obstoječih zmogljivosti se izvajalcu dodeli dodaten obseg programa
oziroma tima splošne in družinske medicine.
12. člen
(program splošne in družinske medicine v socialno varstvenem
zavodu Dutovlje)
Program splošne in družinske medicine v socialno varstvenem
zavodu Dutovlje, ki ga izvaja ZD Sežana, se zaradi potreb po dodatni
psihiatrični obravnavi stanovalcev v dogovorjenem deležu prestrukturira v
program psihiatrija v ZD Sežana.
13. člen
(program družinske obravnave za zdrav življenjski slog)
Program družinske obravnave za zdrav življenjski slog
izvajajo ZD dr. Adolfa Drolca Maribor (v nadaljnjem besedilu: ZD Maribor), ZD
Murska Sobota, ZD Velenje, ZD Nova Gorica, ZD Kamnik, ZD Žalec, ZD Črnomelj, ZD
Metlika, ZD Slovenska Bistrica, ZD Lenart, ZD Ormož, ZD Ajdovščina, ZD Piran, OZG
(ZD Kranj), ZD Slovenske Konjice, ZD Brežice, ZD Ivančna Gorica, ZD Idrija, ZD
Izola in ZD Logatec.
14. člen
(pediatrični tim v programu družinske obravnave za zdrav
življenjski slog)
(1) Pediater in DMS za program družinske obravnave za zdrav
življenjski slog sta del pediatričnega tima za preventivo.
(2) Materialni stroški, ki so del kalkulacije za pediatrični
tim, vključujejo:
-       
materialne stroške družinske obravnave za zdrav življenjski slog,
-       
materialne stroške za delovanje pediatričnega tima (npr. udeležba na
usposabljanjih in rednih izpopolnjevanjih ter drugih strokovnih srečanjih),
-       
aktivnosti sodelovanja in povezovanja v zdravstveni dejavnosti s
partnerji v lokalnih skupnostih (npr. šola),
-       
izvajanje komunikacijskih/medijskih aktivnosti,
-       
nakup didaktičnih pripomočkov/orodij za izvajanje obravnav.
15. člen
(načrtovanje antikoagulantnega programa)
(1) ZD oziroma koncesionar antikoagulantni program načrtuje
na ravni pogodb preteklega leta v skladu s kalkulacijo iz Priloge 1 te uredbe.
(2) Bolnišnica antikoagulantni program načrtuje v obsegu
realiziranega antikoagulantnega programa v okviru specialistične
zunajbolnišnične dejavnosti v preteklem letu, v skladu s podatki izvajalca,
upoštevajoč kalkulacijo iz Priloge 1 te uredbe.
16. člen
(turistične ambulante)
(1) Zavod ZD, ki pokriva območje občine Bovec, Piran in Kranj
ter občin, ki mejijo na te občine, kadar število storitev za paciente, ki imajo
stalno prebivališče izven navedenih občin, v letnem merilu presega 5 % vseh
opravljenih storitev v dejavnosti splošne in družinske medicine, otroških in
šolskih dispanzerjih, zagotovi dodatna sredstva, in sicer za ZD Piran v višini
sredstev za 0,20 tima, ZD Tolmin v višini 0,5 tima in OZG Kranj v višini 0,4
tima.
(2) Timi iz prejšnjega odstavka se ne upoštevajo za
ugotavljanje preskrbljenosti prebivalstva s programom splošne in družinske
medicine.
2. Dispanzer za ženske
17. člen
(program v dispanzerju za ženske)
(1) Program dispanzerja za ženske je sestavljen iz količnikov
iz glavarine in količnikov iz obiskov.
(2) Plan količnikov iz obiskov vključuje storitve preventive
in kurative.
(3) Za izvajalca se letni plan količnikov iz obiskov za
zgodnje odkrivanje raka materničnega vratu načrtuje na podlagi opredeljenih zavarovanih
žensk na aktivnega nosilca dejavnosti in neaktivnega nosilca, največ dve leti
na dan 30. november 2022.
(4) Letni plan količnikov iz obiskov za zgodnje odkrivanje
raka materničnega vratu se oblikuje v višini tretjine opredeljenih zavarovanih
žensk v starostnem obdobju od 20 do 64 let in na podlagi relativne vrednosti
odvzema brisa na malignost iz preventivnega namena.
(5) Sestavni del programa dispanzerja za ženske so tudi
storitve ultrazvoka. Izvajalec, ki teh storitev ne opravlja sam, storitve ultrazvoka
naroča pri drugem izvajalcu in kot naročnik tudi plača storitev.
3. Farmacevtsko svetovanje
18. člen
(program farmacevtskega svetovanja)
(1) Zdravniki na primarni ravni v program farmacevtskega
svetovanja napotujejo paciente s polifarmakoterapijo in paciente, za katere
menijo, da so težave lahko posledica jemanja zdravil.
(2) Pogoj za pridobitev programa farmacevtskega svetovanja je
sklenjena pogodba o delu specialista klinične farmacije z bolnišnico ali javno
lekarno oziroma z zaposlitvijo specialista klinične farmacije.
(3) Seznam oseb, ki lahko opravljajo delo v programu
farmacevtskega svetovanja, vodi Lekarniška zbornica Slovenije v sodelovanju s
Sekcijo kliničnih farmacevtov, Zavod pa ga objavi na svojih spletnih straneh.
(4) Izvajalec, ki ima sklenjeno pogodbo za izvajanje programa
farmacevtskega svetovanja, organizira ambulanto za program farmacevtskega
svetovanja za izvajanje farmakoterapijskih pregledov najmanj enkrat tedensko,
če ima v pogodbi dogovorjeno 0,2 tima oziroma sorazmerno več ali manj, ob
večjem ali manjšem pogodbeno dogovorjenem timu, v okviru delovnih tednov ter z
upoštevanjem delovnega časa.
(5) Izvajalec iz prejšnjega odstavka v sklopu programa
farmacevtskega svetovanja organizira sestanke kakovostnega predpisovanja
zdravil, ki jih sestavlja od šest do 15 zdravnikov in specialist klinične
farmacije. Delo v skupini iz prejšnjega stavka poteka po vnaprej dogovorjenem
programu, ki ga Zavod objavi na svojih spletnih straneh.
(6) Zavod spremlja kazalnike kakovostnega predpisovanja
zdravil in o njih letno obvešča zdravnike.
4. Fizioterapija
19. člen
(program fizioterapije)
(1) Izvajalec program fizioterapije načrtuje v številu timov
in v številu uteži v skladu s kalkulacijo iz Priloge 1 te uredbe. Program
fizioterapije ne vključuje specialnih fizioterapevtskih obravnav, ki jih
izvajalec načrtuje posebej.
(2) Specialne fizioterapevtske obravnave se opredelijo v
pogodbi med izvajalcem in Zavodom, če ima izvajalec zaposlenega fizioterapevta,
ki je na podlagi predhodnega mnenja Razširjenega strokovnega kolegija za
fizioterapijo vpisan v Seznam izvajalcev za specialne fizioterapevtske
obravnave. Seznam iz prejšnjega stavka objavi Zavod na svoji spletni strani.
(3) Podlaga za načrtovanje specialne fizioterapevtske
obravnave je realizirano število specialnih fizioterapevtskih obravnav v
preteklem letu. Ob vključitvi novega fizioterapevta, ki izpolnjuje pogoje iz
prejšnjega odstavka, se v izvajanje specialne fizioterapevtske obravnave, v
letu, ko začne opravljati delo, načrtuje 100 specialnih fizioterapevtskih
obravnav letno.
5. Patronažna zdravstvena nega
20. člen
(program patronažne zdravstvene nege)
(1) Izvajalec število nosilcev v dejavnosti patronažne
zdravstvene nege načrtuje na podlagi pogodbe preteklega leta in po izobrazbeni
strukturi.
(2) Načrtovani obseg programa izvajalca se opredeli v številu
storitev, in sicer se za en tim načrtuje 1.350 storitev na letni ravni.
(3) V program patronažne zdravstvene nege sodijo tudi
storitve, povezane z asistirano peritonealno dializo. Načrtovani obseg teh
storitev Zavod dogovori v pogodbi z izvajalcem.
(4) Izvajalci patronažne zdravstvene nege posebej načrtujejo
sredstva za sodobne obloge za rane v višini 5.000 eurov na tim letno.
21. člen
(patronažna zdravstvena nega v oskrbovanih stanovanjih)
Patronažno zdravstveno nego v oskrbovanih stanovanjih lahko
izvaja javni zavod, ki ima to dejavnost opredeljeno v ustanovitvenem aktu, ali
zasebni izvajalec s koncesijo za izvajanje zdravstvene nege na domu oziroma
patronažne zdravstvene nege.
6. Centri za duševno zdravje, dispanzer za mentalno zdravje,
centri za preprečevanje in zdravljenje odvisnosti od prepovedanih drog
22. člen
(program centrov za duševno zdravje)
(1) Program centrov za duševno zdravje otrok in mladostnikov
(v nadaljnjem besedilu: CDZOM) in centrov za duševno zdravje odraslih (v
nadaljnjem besedilu: CDZO) se vzpostavi in izvaja na primarni ravni zdravstvene
dejavnosti.
(2) CDZOM sestavlja en tim v skladu s Prilogo 1 te uredbe,
CDZO pa dva tima, in sicer tim za ambulantno obravnavo in tim za skupnostno
psihiatrično obravnavo, določen v Prilogi 1 te uredbe.
(3) Če izvajalec ne pridobi potrebnega kadra iz Priloge 1 te
uredbe, se mu za manjkajoči kader zniža financiranje kadra in obseg programa,
sorazmerno z znižanim obsegom programa pa tudi materialni stroški in
amortizacija.
(4) Po vzpostavitvi programa CDZOM oziroma CDZO se ZD na
regionalnem območju, ki ga pokriva CDZOM oziroma CDZO, za vsak program priznata
dva tima patronažne zdravstvene nege.
23. člen
(CDZOM)
(1) CDZOM se vzpostavi postopoma, v skladu z
razpoložljivostjo kadra, do obsega standarda za tim iz Priloge 1 te uredbe.
(2) Pogoj za začetek financiranja programa CDZOM je
zaposlitev nosilca programa, ki je zdravnik specialist otroške in mladostniške
psihiatrije, v polovičnem obsegu polnega delovnega časa ali zaposlitev
specialista klinične psihologije za polni delovni čas.
(3) Minimalna kadrovska sestava tima CDZOM obsega:
1.     
zdravnika specialista otroške in mladostniške psihiatrije, zaposlenega
za polovični delovni čas ali specialista klinične psihologije za polni delovni
čas,
2.     
tri psihologe,
3.     
enega defektologa ali enega delovnega terapevta ali dva logopeda,
4.     
enega socialnega delavca,
5.     
enega DMS ali enega tehnika zdravstvene nege,
6.     
administrativno tehnični kader v skladu s četrtim odstavkom 77. člena te
uredbe.
(4) Izvajalec minimalno kadrovsko sestavo tima iz prejšnjega
odstavka zagotovi v 12 mesecih od zaposlitve nosilca programa CDZOM.
24. člen
(CDZO)
(1) CDZO se vzpostavi postopoma, v skladu z razpoložljivostjo
kadra, do obsega standarda za ambulantno obravnavno in skupnostno psihiatrično
obravnavo iz Priloge 1 te uredbe.
(2) Pogoj za začetek financiranja programa ambulantne
obravnave CDZO je zaposlitev nosilca programa, ki je zdravnik specialist
psihiatrije, v polovičnem obsegu polnega delovnega časa.
(3) Minimalna kadrovska sestava tima programa ambulantne
obravnave CDZO obsega:
-       
enega zdravnika specialista psihiatrije, zaposlenega v polovičnem obsegu
polnega delovnega časa,
-       
enega DMS ali enega tehnika zdravstvene nege,
-       
enega socialnega delavca, zaposlenega v polovičnem obsegu polnega
delovnega časa,
-       
dva psihologa,
-       
administrativno tehnični kader v skladu s četrtim odstavkom 77. člena te
uredbe.
(4) Izvajalec minimalno kadrovsko sestavo tima iz prejšnjega
odstavka zagotovi v 12 mesecih od zaposlitve nosilca programa iz prvega
odstavka tega člena.
(5) Pogoj za začetek financiranja programa skupnostna
psihiatrična obravnava v okviru CDZO je zaposlitev nosilca programa, ki je
zdravnik specialist psihiatrije, v polovičnem obsegu polnega delovnega časa.
(6) Minimalna kadrovska sestava tima programa skupnostne
psihiatrične obravnave v okviru CDZO obsega:
1.     
enega zdravnika specialista psihiatrije, zaposlenega v polovičnem obsegu
polnega delovnega časa,
2.     
enega delovnega terapevta,
3.     
tri DMS,
4.     
enega socialnega delavca, zaposlenega v polovičnem obsegu polnega
delovnega časa,
5.     
enega psihologa,
6.     
administrativno tehnični kader v skladu s četrtim odstavkom 77. člena te
uredbe.
(7) Izvajalec minimalno kadrovsko sestavo tima iz prejšnjega
odstavka zagotovi v 12 mesecih od zaposlitve nosilca programa iz petega
odstavka tega člena.
25. člen
(vključitev obstoječih programov v CDZOM in CDZO)
(1) Ob vzpostavitvi CDZOM oziroma CDZO se obstoječi program
izvajalca s področja psihiatrije, pedopsihiatrije, klinične psihologije in dispanzerja
za mentalno zdravje do obsega standarda iz Priloge 1 te uredbe vključijo v
program CDZOM in CDZO.
(2) Pri OZG Kranj in ZD Ljubljana se vključitev programov iz
prejšnjega odstavka izvede v okviru ZD, vključenih v OZG Kranj, in enot ZD
Ljubljana.
26. člen
(program dispanzerja za mentalno zdravje)
(1) Nosilec dejavnosti dispanzerja za mentalno zdravje je
psiholog, defektolog ali logoped.
(2) Ne glede na prejšnji odstavek je nosilec dispanzerja za
mentalno zdravje v Območni enoti Kranj ortopedagog, v Območni enoti Ljubljana
pa za tri time specialist pedagog.
27. člen
(program centra za preprečevanje in zdravljenje odvisnosti
od prepovedanih drog)
(1) Program centra za preprečevanje in zdravljenje odvisnosti
od prepovedanih drog se, upoštevajoč število obravnav v letu 2021 in število
vzdrževanih v metadonskem programu v letu 2021, oblikuje v številu timov, v
skladu s Prilogo 21, ki je sestavni del te uredbe.
(2) Podatki o obravnavanih osebah in številu oseb, vključenih
v opioidno substitucijsko terapijo oziroma opioidno agonistično terapijo
vzdrževalni metadonski program, se ob pripravi letnega programa posodobijo z
zadnjimi znanimi podatki. Na tej podlagi se izvede ustrezna prerazporeditev
timov med ZD iz Priloge 21, ki je sestavni del te uredbe, v okviru skupnega
števila timov.
7. Zdravstvena vzgoja
28. člen
(program zdravstvene vzgoje za otroke, šolarje in študente,
šola za starše ter reproduktivno zdravstveno varstvo žensk)
(1) Načrtovani letni obseg ur efektivnega dela za izvajanje
in pripravo vsebin zdravstvene vzgoje znaša 1.400 ur na nosilca tima
zdravstvene vzgoje.
(2) Izvajalci v okviru programa zdravstvene vzgoje opravljajo
tudi program šole za starše.
(3) Če šolo za starše na posameznem območju opravlja
izvajalec, ki ne izvaja programa zdravstvene vzgoje, se ta program določi na
podlagi kalkulacije iz Priloge 1 te uredbe in načrtovanega števila delavnic.
(4) Izvajalec zdravstvene vzgoje nameni najmanj 40 % letnega
obsega ur efektivnega dela za izvajanje zdravstvene vzgoje in največ 60 % za
ostale aktivnosti povezane s programom, kot so organizacija, priprava in
prevoz.
29. člen
(ZVC in iCKZ)
(1) Plan zdravstveno vzgojnih delavnic je določen v Prilogi
17, ki je sestavni del te uredbe.
(2) Finančna sredstva za izvajanje podpornih aktivnosti so
določena glede na velikost centra in so opredeljena v Prilogi 17 te uredbe.
30. člen
(nadgrajen program
integrirane preventive kroničnih bolezni)
(1) ZD Celje, ZD Vrhnika in ZD Sevnica izvaja nadgrajen
program integrirane preventive kroničnih bolezni in zmanjševanja neenakosti v
zdravju. Plan delavnic in individualnih svetovanj je določen v Prilogi 17 te
uredbe.
(2) Pri izvajanju
zdravstveno vzgojnih delavnic Zdravo hujšanje in S sladkorno boleznijo skozi
življenje sodeluje dodaten kader, ki ni del standardnega tima CKZ iz Priloge 1
te uredbe, in sicer:


Izvajalec

Zdravnik specialist družinske
  medicine

DMS 
edukator za sladkorno bolezen

Magister farmacije


Delavci iz ur


ZD Celje

0,1519

0,0314

0,0078


ZD Vrhnika

0,0653

0,0140

0,0035


ZD Sevnica

0,0440

0,0105

0,0026


(3) Finančna sredstva za plačilo dodatnega kadra iz
prejšnjega odstavka so zagotovljena v okviru materialnih stroškov standardnega
tima CKZ iz Priloge 1 te uredbe.
(4) Ukrep iz tega člena velja do 31. avgusta 2023.
31. člen
(program iCKZ)
(1) iCKZ izvaja programe za krepitev zdravja in pogovornih ur
odrasle populacije, otrok in mladostnikov, aktivnosti krepitve zdravja v
lokalnih skupnostih, vodenju iCKZ, zdravstveni vzgoji projektnega učenja mladih
odraslih in v mladinskih centrih ter varni vadbi za nosečnice.
(2) Program iCKZ izvaja ZD Maribor, ZD Murska Sobota, ZD
Velenje, ZD Kranj, ZD Nova Gorica, ZD Kamnik, ZD Žalec, ZD Slovenj Gradec, ZD
Dravograd, ZD Črnomelj, ZD Metlika, ZD Slovenska Bistrica, ZD Gornja Radgona,
ZD Lenart, ZD Ormož, ZD Ajdovščina, ZD Izola, ZD Piran, ZD Slovenske Konjice,
ZD Šentjur, ZD Kočevje, ZD Brežice, ZD dr. Franca Ambrožiča Postojna (v
nadaljnjem besedilu: ZD Postojna), ZD Ivančna Gorica, ZD Trebnje, ZD Idrija in
ZD Logatec.
(3) Ne glede na prejšnji odstavek od 1. septembra 2023
program iCKZ izvaja tudi ZD Celje, ZD Vrhnika, ZD Sevnica, ZD Ljubljana, ZD
Domžale, ZD Ptuj, ZD Krško, ZD Laško, ZD Radovljica, ZD Litija, ZD Ribnica, ZD
Trbovlje, ZD Ljutomer, ZD Mozirje in ZD Radlje ob Dravi.
(4) Finančna sredstva za vodenje strokovne skupine za
preventivo ter preventivnih timov posameznih šol oziroma vrtcev se zagotavljajo
za ZD Maribor, ZD Murska Sobota, ZD Velenje, ZD Kranj, ZD Nova Gorica, ZD
Kamnik, ZD Žalec, ZD Slovenj Gradec, ZD Dravograd, ZD Črnomelj, ZD Metlika, ZD
Slovenska Bistrica, ZD Gornja Radgona, ZD Lenart, ZD Ormož, ZD Ajdovščina, ZD
Izola, ZD Piran, ZD Slovenske Konjice, ZD Šentjur, ZD Kočevje, ZD Brežice, ZD
Postojna, ZD Ivančna Gorica, ZD Trebnje, ZD Idrija, ZD Logatec, ZD Celje, ZD
Vrhnika in ZD Sevnica v skladu s Prilogo 1 te uredbe.
32. člen
(zmanjšanje tveganega pitja alkohola)
Izvajalec, ki v skladu s pravilnikom, ki ureja izvajanje
preventivnega zdravstvenega varstva na primarni ravni, zagotavlja preventivni
program, načrtuje dve individualni svetovanji za zmanjšanje tveganega pitja
alkohola na leto.
8. Pravica do obnovitvene rehabilitacije invalidov, udeležbe v
organiziranih skupinah za usposabljanje ter letovanja otrok in šolarjev
33. člen
(obnovitvena rehabilitacija invalidov, udeležba v
organiziranih skupinah za usposabljanje ter letovanja otrok in šolarjev)
(1) Za izvedbo javnega razpisa za program obnovitvene
rehabilitacije invalidov, udeležbe v organiziranih skupinah za usposabljanje
ter letovanja otrok in šolarjev se pooblasti Zavod. Ministrstvo poda soglasje
na osnutek razpisane dokumentacije in na izbor izvajalcev.
(2) Finančna sredstva za izvedbo javnega razpisa iz
prejšnjega odstavka zagotovi ministrstvo.
9. Državni preventivni programi SVIT, DORA, ZORA, DPOR
34. člen
(program SVIT)
(1) Program SVIT in storitve, ki jih obsega, so določene v
pravilniku, ki ureja izvajanje državnih presejalnih programov za zgodnje
odkrivanje predrakavih sprememb in raka. Nosilec programa SVIT je NIJZ.
(2) Zavod sklene pogodbo s pooblaščenimi presejalnimi
kolonoskopskimi centri in pooblaščenimi kolonoskopisti. NIJZ enkrat letno, do
15. februarja, seznani Zavod in izvajalce z ažurnim seznamom pooblaščenih
centrov.
(3) Za paciente s pozitivnim testom na prikrito krvavitev v
blatu, za katere izbrani osebni zdravnik presodi, da zdravstveno niso sposobni
za ambulantno presejalno kolonoskopijo, se presejalna diagnostična, presejalna
terapevtska ali operativna kolonoskopija lahko opravi z varnostno
hospitalizacijo zavarovane osebe. Hospitalne skrining kolonoskopije se plačajo
po SPP iz rednega programa. Pogoj za obračun hospitalno izvedenih kolonoskopij
Zavodu je poročanje v informacijski sistem Progama SVIT in potrditev Programa
SVIT o opravljeni storitvi.
35. člen
(program DORA)
Program DORA in storitve, ki jih obsega, so določene v
pravilniku, ki ureja izvajanje državnih presejalnih programov za zgodnje
odkrivanje predrakavih sprememb in raka.
36. člen
(program ZORA)
(1) Program ZORA in storitve, ki jih obsega, so določene v
pravilniku, ki ureja izvajanje državnih presejalnih programov za zgodnje
odkrivanje predrakavih sprememb in raka.
(2) Za promocijo, spremljanje, vodenje in koordiniranje
programa ZORA se Onkološkemu inštitutu Ljubljana zagotovijo sredstva v višini
iz pogodbe preteklega leta. Sredstva so namenjena za financiranje plače vodje
registra ZORA, DMS, epidemiologa in analitika ter za materialne stroške
podjemnih pogodb, izobraževanj in službenih poti, tiskovin, promocije, poštnino
in informacijsko podporo.
(3) V pogodbi med Onkološkim inštitutom Ljubljana in Zavodom
se sredstva za dejavnost programa ZORA določijo namensko in jih ni mogoče
prerazporejati na druge programe.
37. člen
(program DPOR)
(1) Nosilec programa DPOR je Onkološki inštitut Ljubljana, ki
opravlja dejavnosti koordinacije, spremljanja, vodenja, spodbujanja in
promocije aktivnosti za zmanjševanje bremena raka v državi.
(2) Sredstva za dejavnost programa DPOR so namenjena za plače
koordinatorja DPOR, namestnika koordinatorja DPOR, strokovnega sodelavca za
komunikacijsko podporo in materialne stroške za podjemne pogodbe,
komunikacijske aktivnosti, organizacijo dogodkov, izobraževanja, službene poti
in tiskovine.
(3) V pogodbi med Onkološkim inštitutom Ljubljana in Zavodom
se sredstva iz prejšnjega odstavka določijo namensko in jih ni mogoče
prerazporejati na druge programe.
10. Dežurstvo v osnovni zdravstveni dejavnosti, nujna medicinska
pomoč in reševalni prevozi
38. člen
(dežurstvo)
(1) Dežurna služba se izvaja:
-       
ob praznikih,
-       
ob delavnikih od 20. do 7. ure naslednjega dne,
-       
ob vikendih: od petka od 20. ure do ponedeljka do 7. ure naslednjega
dne.
(2) Ne glede na prejšnji odstavek se dežurna služba v
zobozdravstveni dejavnosti pri izvajalcih izvaja ob sobotah, nedeljah in
praznikih na lokacijah in v ordinacijskem času:
-       
Ljubljana od 8. do 13. ure;
-       
Celje, Kranj in Maribor od 8. do 13. ure;
-       
Koper, Slovenj Gradec, Murska Sobota, Nova Gorica in Novo mesto od 8. do
12. ure.
(3) K ordinacijskemu času iz prvega in drugega odstavka tega
člena se izvajalcu prizna ena ura za pripravo na delo.
(4) Dežurna služba se izvaja v ambulanti ZD ali v urgentnem
centru (v nadaljnjem besedilu: UC) in se financira s sredstvi nosilcev dežurne
službe, ki imajo za program dežurne službe sklenjeno pogodbo z Zavodom.
(5) Odškodninsko odgovornost v primeru škodnega dogodka nosi
organizator dežurne službe.
39. člen
(helikopterska NMP)
Zdravstveno ekipo za helikoptersko enoto NMP zagotavlja OZG
in ZD Maribor, ekipo za sekundarne helikopterske prevoze pa zagotavlja
Univerzitetni klinični center (v nadaljnjem besedilu: UKC) Ljubljana.
40. člen
(program NMP)
Program NMP z dežurno službo je določen v Prilogi 17 te
uredbe.
41. člen
(zagotavljanje NMP v posameznih UC)
(1) Splošna bolnišnica Celje zagotavlja NMP z 1,5 ekipe MoE VUZ
in 3,5 ekipe MoE NRV za prebivalce na območju izpostav območne enote Zavoda
Celje, Šentjur in Žalec ter delovanje programa DS1 v Enoti za hitre preglede UC
Celje.
(2) V zagotavljanje NMP iz prejšnjega odstavka, vključno z
dežurno službo, se po razporedu, ki ga določi Splošna bolnišnica Celje,
vključujejo zdravniki ZD Celje in koncesionarji z območja občin Celje, Dobrna,
Štore in Vojnik.
(3) Splošna bolnišnica Celje za zagotavljanje delovanja
pediatrične urgentne službe (v nadaljnjem besedilu: PUC) načrtuje 1 ekipo
standarda »PUC – Pediatrična urgentna ambulanta«. V delovanje PUC se
vključujejo pediatri iz območne enote Zavoda Celje.
42. člen
(zagotavljanje NMP na območju izpostav območne enote Zavoda
Koper, Izola, Piran)
(1) Za prebivalce na območju izpostave območne enote Zavoda
Koper, Izola in Piran, NMP zagotavlja UC v Splošni bolnišnici Izola in ekipe
NMP ZD Koper, ZD Izola in ZD Piran, v skladu s Prilogo 17 te uredbe.
(2) Delovanje enote za hitre preglede v UC v rednem delovnem
času zagotavlja Splošna bolnišnica Izola, v dežurni službi pa ZD Koper, ZD
Izola in ZD Piran s timi iz Priloge 17 te uredbe, ki vključujejo:
-       
dve dežurni ekipi v času dežurstva,
-       
eno dodatno dežurno ekipo pediatra ob sobotah, nedeljah in praznikih med
8. in 18. uro,
-       
eno dodatno dežurno ekipo v poletnem času in ob praznikih, skupaj 102
dni letno na lokaciji ZD Piran v Luciji med 7. in 22. uro, ki vključuje tudi
reševalno vozilo z reševalcem,
-       
zdravstveni kader za izvajanje koordinacije.
43. člen
(zagotavljanje NMP na območju Ljubljane)
(1) Za izvajanje NMP z dežurno službo na območju mestne
občine Ljubljana ZD Ljubljana načrtuje:
-       
3 time vozila urgentnega zdravnika,
-       
1 tim vozila dežurnega zdravnika – neodložljivi hišni obiski,
-       
2,5 tima enote za hitre preglede v rednem delovnem času,
-       
5 timov dežurne službe 1,
-       
1,5 tima triaže in sprejema,
-       
0,8 tima programa UC – Enote za bolezni.
(2) Za izvajanje programa NMP UKC Ljubljana zagotovi:
-       
11,609 timov MOE nujnega reševalnega vozila,
-       
1 tim motornega kolesa,
-       
sredstva za izvajanje helikopterske NMP in dispečerske službe zdravstva
v višini sredstev iz pogodbe preteklega leta.
44. člen
(program nenujnih reševalnih prevozov)
Program nenujnih reševalnih prevozov se oblikuje v skladu s
Prilogo 17 te uredbe.
11. Zobozdravstvena dejavnost
45. člen
(program zobozdravstvene dejavnosti za odrasle)
(1) V zobozdravstveni dejavnosti za odrasle, z izjemo
Stomatološke klinike UKC Ljubljana in Srednje šole za farmacijo, kozmetiko in
zdravstvo Ljubljana, se število točk za plačilo določi na podlagi:
-       
dogovorjenega števila timov in 70 % standardnega obsega programa na tim
v skladu s Prilogo 1 te uredbe in
-       
števila opredeljenih zavarovanih oseb na dan 28. februar za drugi
kvartal, 31. maj za tretji kvartal, 31. avgust za četrti kvartal in 30.
november za prvi kvartal naslednjega leta. Po strukturi opredeljenih oseb Zavod
razporedi 30 % programa, načrtovanega za dejavnost zobozdravstva za odrasle.
(2) Pri ugotavljanju števila zavarovanih oseb, opredeljenih
na posameznega izvajalca, se pri izračunu planiranega števila točk, ki je
odvisen od števila opredeljenih zavarovanih oseb, upošteva:
-       
če izvajalec v skladu s pogodbo opravlja samo eno dejavnost, se štejejo
vse zanj opredeljene osebe v dejavnosti, ki je pogodbeno dogovorjena;
-       
če izvajalec v skladu s pogodbo opravlja dejavnost mladinskega
zobozdravstva in zobozdravstva za odrasle, se štejejo opredeljene osebe, stare
19 let in več, v zobozdravstvo za odrasle;
-       
osebe, opredeljene za zobozdravnike specialiste otroškega in
preventivnega zobozdravstva (pedontologe), se štejejo med neopredeljene osebe;
-       
če izvajalec v izvajanje prevzame program drugega izvajalca, ki je
prenehal z dejavnostjo, se nanj za obdobje največ dveh let prenesejo vsi
njegovi opredeljeni pacienti. Po preteku dveh let ali če se zavarovane osebe,
ki jih je prevzel, že prej opredelijo za drugega zobozdravnika, se v izračun
največjega možnega števila točk za plačilo štejejo le zanj opredeljene osebe.
Če se zavarovane osebe v tem obdobju ne opredelijo za drugega zobozdravnika, se
te zavarovane osebe uvrstijo med neopredeljene osebe, pri čemer velja, da se,
če zobozdravniku preneha delovno razmerje in je imel opredeljene zavarovane
osebe, se štejejo te zavarovane osebe dve leti k ZD oziroma h koncesionarju, po
tem obdobju pa se štejejo kot neopredeljene osebe;
-       
izvajalcu, ki v pogodbenem letu začne z opravljanjem dejavnosti brez
opredeljenih zavarovanih oseb oziroma izvajalcu za dodatne time v primeru
širitev mreže, se prvi dve leti del plana, ki je odvisen od števila
opredeljenih zavarovanih oseb, določi na ravni 80 % obsega programa na tim v
skladu s Prilogo 1 te uredbe.
(3) Za dejavnost zobozdravstva za odrasle Zavod na svojih
spletnih straneh za vsako tromesečje objavi plan točk po izvajalcih.
46. člen
(program zobozdravstvene dejavnosti oseb s posebnimi
potrebami)
(1) Program zobozdravstvene dejavnosti oseb s posebnimi
potrebami Zavod dogovori v pogodbi z UKC Ljubljana, ZD Maribor in ZD Murska
Sobota.
(2) Storitve iz programa iz prejšnjega odstavka se izvajajo v
splošni anesteziji.
47. člen
(program čeljustne in zobne ortopedije)
V dejavnosti čeljustne in zobne ortopedije (v nadaljnjem besedilu:
ortodontija) izvajalec načrtuje vključitev najmanj 60 dodatnih zavarovanih oseb
v ortodontsko zdravljenje in najmanj 90 prvih pregledov, šifra Šifranta Zavoda
01008, preračunano na en tim.
48. člen
(vzgoja za ustno zdravje)
(1) Načrtovani letni obseg ur efektivnega dela na enega
nosilca tima za izvajanje in pripravo vsebin vzgoje za ustno zdravje znaša
1.400 ur.
(2) Izvajalec vzgoje za ustno zdravje realizira najmanj 40 %
letnega obsega efektivnega dela iz ur za izvajanje vzgoje za ustno zdravje in največ
60 % letnega obsega efektivnega dela iz ur za pripravo (npr. organizacija, čas
za prevoz, čas za pripravo, vabljenje).
12. Dejavnost Nacionalnega inštituta za javno zdravje
49. člen
(dejavnost NIJZ)
(1) Program ugotavljanja in
obvladovanja nalezljivih bolezni se načrtuje v obsegu, in sicer:


Območna
  enota Zavoda (izvajalec)

Število timov


-       
  program NIJZ – OE Celje

1,95


-       
  program NIJZ – OE Koper

0,91


-       
  program NIJZ – OE Kranj

1,29


-       
  program NIJZ – OE Ljubljana

3,93


-       
  program NIJZ – OE Maribor

2,09


-       
  program NIJZ – OE Murska Sobota

0,81


-       
  program NIJZ – OE Nova Gorica

0,67


-       
  program NIJZ – OE Novo mesto

0,88


-       
  program NIJZ – OE Ravne na Koroškem

0,48


Skupaj:

13,01


(2) NIJZ program nabave in distribucije cepiv načrtuje v
skladu s sprejetim letnim programom cepljenja in zaščite z zdravili ter v
sklopu tega programa zagotavlja odgovorne osebe, ki na cepilnem mestu skrbi za
sprejem, shranjevanje, izdajo in transport zdravil ter pregled dokumentacije,
ki omogoča sledljivost zdravil.
(3) Distribucija cepiv iz prejšnjega odstavka vključuje:
-       
zagotovitev sistema sledenja serije,
-       
zagotovitev hitrega odpoklica serije,
-       
zagotovitev stalnih evidenc o zalogah in razdeljenih cepivih,
-       
vodenje podatkov o nepravilnem transportu in shranjevanju, uporabi in
ostalih podatkov za varno uporabo cepiv.
(4) NIJZ zagotavlja stalno pripravljenost zdravnika
specialista s področja epidemiologije in v ta namen načrtuje sredstva v višini
194.700,64 eura v cenah za januar 2023. Sredstva se valorizirajo po enaki
metodologiji kot materialni stroški, ki so vračunani v programe storitev.
(5) NIJZ program priprave,
koordiniranja, vodenja in evalvacije programov vzgoje za zdravje otrok in
mladostnikov, vzgoje za ustno zdravje, priprave na porod in starševstvo oziroma
šole za starše, zdravstvene vzgoje za odrasle in preventivnih programov, ki se
izvajajo v okviru primarne zdravstvene dejavnosti načrtuje v številu timov iz
razpredelnice, in sicer:


Izvajalec
  glede na območno enoto Zavoda

Število timov


-       
  program NIJZ – OE Celje

3,00


-       
  program NIJZ – OE Koper

2,00


-       
  program NIJZ – OE Kranj

2,00


-       
  program NIJZ – OE Ljubljana

5,00


-       
  program NIJZ – OE Maribor

3,00


-       
  program NIJZ – OE Murska Sobota

1,80


-       
  program NIJZ – OE Nova Gorica

1,00


-       
  program NIJZ – OE Novo mesto

1,80


-       
  program NIJZ – OE Ravne na Koroškem

1,00


Skupaj:

20,60


(6) NIJZ je nosilec koordinacije in vodenja programa
preventive srčno-žilnih in drugih kroničnih bolezni v osnovnem zdravstvu ter
spremljanja dejavnikov tveganja in ogroženosti za srčno-žilne bolezni. Sredstva
za izvajanje programa so opredeljena v Prilogi 1 te uredbe. Sredstva NIJZ
nakazuje redno v trimesečjih tistim koordinatorjem, ki delo opravljajo v obsegu
dva dni na mesec in o tem poročajo. Preostala sredstva se porabijo za
nacionalno vodenje in koordiniranje programa ter spremljanje podatkov o dejavnikih
tveganja in ogroženosti za srčno-žilne bolezni.
(7) Delo regijskih koordinatorjev se opravlja izven
rednega delovnega časa.
(8) NIJZ se za koordinacijo, strokovno podporo pri
implementaciji, spremljanju in evalviranju programa Skupaj za zdravje, za zagotavljanje
stroškov kadra in materialne stroške zagotovi 280.662 eurov.
(9) NIJZ se za program zmanjševanja škode uporabe
prepovedanih drog zagotovi 189.349 eurov.
(10) NIJZ se za koordinacijo in upravljanje
implementacije centrov za duševno zdravje zagotovi 494.562 eurov.
(11) NIJZ se za zagotavljanje podpornih
zdravstveno-vzgojnih gradiv zagotovi 220.642 eurov.
(12) NIJZ se za širitev mentorske mreže edukatorjev –
mentorjev za podporo izvajalcem nemedikamentoznih obravnav na področju
sladkorne bolezni tipa 2 v ZVC za povezovanje med primarno in sekundarno ravnjo
zdravstvene dejavnosti zagotovi 8.700 eurov.
(13) NIJZ se za razvojno-implementacijski tim za
implementacijo nemedikamentoznih obravnav za zmanjševanje tveganega in
škodljivega pitja alkohola v 61 ZD zagotovi 547.062,53 eura.
13. Zdravstveno varstvo
obsojencev in pripornikov
50. člen
(zdravstveno varstvo
obsojencev in pripornikov)
Izvajalec zagotavlja zdravstveno varstvo obsojencev in
pripornikov v ambulanti zavoda za prestajanje kazni zapora, v obsegu in času,
ki je določen v programu Priloge 6, ki je sestavni del te uredbe. V preostalem
času zdravstveno varstvo obsojencev in pripornikov zagotavljajo na klic, s
hišnim obiskom ali na lokaciji ZD.
14. Specialistična
zunajbolnišnična dejavnost
51. člen
(minimalno število prvih
pregledov)
(1) Zavod v pogodbah z
izvajalec opredeli minimalno število prvih pregledov na tim za naslednje vrste
oziroma podvrste zdravstvene dejavnosti:


VZD

Podvrsta zdr. dej.

Naziv 

Min. št. 
prvih pregledov na tim


204

205

Rehabilitacija

2.590


204

207

Fiziatrija

2.230


206

209

Ginekologija

2.100


208

214

Infektologija

4.085


209

215

Internistika

735


211

220

Kardiologija in vaskularna med.

930


220

229

Okulistika

2.615


222

231

Ortopedija

3.254


234

251

Splošna kirurgija

1.772


239

257

Urologija

1.190


249

217

Tireologija

1.753


(2) Kadar se posamezna subspecialna vrsta zdravstvene
dejavnosti izloči iz druge vrste zdravstvene dejavnosti, se prvi pregledi pri
tej subspecialni dejavnosti načrtujejo na podlagi izvajalčevih podatkov o
realiziranih prvih pregledih.
52. člen
(program CT in MR preiskav)
(1) Načrtovani obseg CT in MR preiskav izvajalca je enak
realiziranemu številu preiskav v preteklem letu po posameznih skupinah
radioloških diagnostičnih postopkov (v nadaljnjem besedilu: SRDP).
(2) Za SRDP z nazivom CT primerjava in SRDP z nazivom MR
primerjava se število preiskav ne načrtuje.
(3) Pogodbena vrednost programa za CT in MR preiskave je
enaka realizirani vrednosti programa v preteklem pogodbenem letu.
15. Urgentni centri
53. člen
(program UC)
(1) V UC se financirajo naslednje organizacijske enote:
-       
triaža in administrativni sprejem,
-       
enota za hitre preglede (v nadaljnjem besedilu: EHP),
-       
enota za bolezni (v nadaljnjem besedilu: EzB),
-       
enota za poškodbe (v nadaljnjem besedilu: EzP),
-       
enota za opazovanje in nadzor.
(2) Bolnišnica, ki ima vzpostavljen UC, ne načrtuje drugih
urgentnih specialističnih ambulant.
(3) Delovanje EHP izvajalec
zagotavlja 24 ur na dan vse dni v letu, in sicer v naslednjem obsegu:


URGENTNI CENTER

Delovanje EHP zagotavljajo

Zagotavljanje EHP


BREŽICE 

ZD Brežice

Do vzpostavitve dispečerske
  službe zdravstva: 
ZD Brežice v okviru 1,3 MoE NRV
  in DS2. ZD Brežice se priznajo dodatna sredstva v višini vrednosti
  laboratorija iz kalkulacije 302 001 Splošna ambulanta.


CELJE

SB Celje

SB Celje se v rednem delovnem
  času prizna 41.232 količnikov letno po visoki ceni količnika Splošne
  ambulante 302 001.


IZOLA

SB Izola 
ZD Koper 
ZD Izola 
ZD Piran

V času dežurstva ZD Izola, ZD
  Koper in ZD Piran v okviru DS 3b. 
V rednem delovnem času SB Izola.
  Prizna se največ 19.000 količnikov letno po visoki ceni količnika Splošne
  ambulante 302 001


JESENICE

ZD Jesenice

Do vzpostavitve dispečerske
  službe zdravstva: 
ZD Jesenice v okviru DS2 in MoE
  NRV. 
Dodatno se priznajo sredstva v
  dvojni višini vrednosti laboratorija iz kalkulacije 302 001 Splošna
  ambulanta.


MARIBOR

ZD Maribor

ZD Maribor ambulanta v okviru
  DS1. Za delo v rednem delovnem času od ponedeljka do petka od 7. do 20. ure
  se prizna največ 19.000 količnikov letno po visoki ceni količnika Splošne
  ambulante 302 001.


MURSKA SOBOTA

SB Murska Sobota ZD Murska
  Sobota

V času dežurstva ZD Murska
  Sobota v okviru DS1. 
V rednem delovnem času se
  skladno z medsebojno pogodbo SB MS in ZD MS prizna največ 19.000 količnikov
  letno po visoki ceni količnika Splošne ambulante 302 001.


NOVA GORICA

SB Nova Gorica ZD Nova
  Gorica

V času dežurstva ZD Nova Gorica
  v okviru DS1. 
V rednem delovnem času se
  izvajalcu, v skladu z medsebojno pogodbo SB Nova Gorica in ZD Nova Gorica,
  prizna največ 10.000 količnikov letno po visoki ceni količnika Splošne
  ambulante 302 001.


NOVO MESTO

SB Novo mesto

V času dežurstva SB Novo mesto v
  okviru pavšala za 1,3 DS1. 
V rednem delovnem času se SB
  Novo mesto prizna največ 32.744 količnikov letno po visoki ceni količnika
  Splošne ambulante 302 001.


SLOVENJ GRADEC

ZD Slovenj Gradec

Do vzpostavitve dispečerske službe
  zdravstva: 
ZD Slovenj Gradec v okviru ekip
  DS2 in MoE NRV. Dodatno se priznajo sredstva v dvojni višini vrednosti
  laboratorija iz kalkulacije 302 001 Splošna ambulanta.


TRBOVLJE

ZD Trbovlje

Do vzpostavitve dispečerske
  službe zdravstva: 
ZD Trbovlje v okviru 1,6 ekipe
  MoE NRV in DS2. Dodatno se priznajo sredstva v višini vrednosti laboratorija
  iz kalkulacije 302 001 Splošna ambulanta.


ZD Ljubljana

ZD Ljubljana se za delo
  ambulante v okviru EHP v rednem delovnem času od ponedeljka do petka od 7. do
  20. ure priznajo sredstva v obsegu 68.826 količnikov letno, po visoki ceni
  količnika Splošne ambulante 302 001.


(4) EHP uporabljajo storitve laboratorija UC, tudi ko
delovanje EHP zagotavlja ZD.
(5) V primeru iz prejšnjega odstavka lahko bolnišnica
zaračuna laboratorijske storitve za EHP ZD največ v višini cene točke za
laboratorij, ki jo v kalkulacijah priznava Zavod, znižane za 20 %.
54. člen
(satelitski urgentni center)
(1) Triažo izvaja tudi satelitski urgentni center (v
nadaljnjem besedilu: SUC) v obsegu po en tim, in sicer v ZD Kočevje, ZD
Postojna, ZD Tolmin, ZD Sežana, ZD Idrija, ZD Ilirska Bistrica, ZD Šmarje, ZD
Sevnica, ZD Kranj in ZD Velenje.
(2) SUC mora biti dostopen in odprt vse dni v letu, 24 ur na
dan, in sicer tudi v času, ko je ekipa NMP na terenu.
55. člen
(mobilni paliativni tim)
(1) Nosilec programa mobilnega paliativnega tima je zdravnik
specialist družinske medicine, urgentne medicine, interne medicine,
anesteziologije, onkologije, reanimatologije in perioperativne medicine ali
splošne kirurgije.
(2) Do 31. marca 2023 je program enak programu preteklega
leta, od 1. aprila 2023 pa en mobilni paliativni tim poleg ostalih vključuje še
enega zdravnika specialista.
(3) Glede na število zdravnikov specialistov lahko Zavod in
izvajalec skleneta pogodbo za več timov, vendar ne več kot znaša načrtovano
število zdravnikov v enem timu do 31. marca 2023.
16. Dializna dejavnost
56. člen
(program dializne dejavnosti)
(1) Program posameznih vrst dializ je določen na podlagi
predloga izvajalca, ki ga posreduje Zavodu v 14 dneh od objave te uredbe. Če
izvajalec predloga ne poda v navedenem roku, je program dializ enak realizaciji
števila dializ v preteklem letu.
(2) V primeru novega izvajalca dializ se program določi tako,
da se realizacija v preteklem letu razdeli med izvajalce na območju območne
enote Zavoda v skladu z deležem števila dializnih mest posameznega izvajalca v
območni enoti Zavoda.
17. Specialistična bolnišnična dejavnost
A. Akutna bolnišnična obravnava – skupine primerljivih primerov
57. člen
(načrtovanje programa akutne bolnišnične obravnave – skupine
primerljivih primerov)
(1) Program akutne bolnišnične obravnave – skupine
primerljivih primerov (v nadaljnjem besedilu: SPP) se načrtuje v številu
primerov in uteži.
(2) V primeru širitve ali novega programa se posamezni
program akutne bolnišnične obravnave SPP opredeli na podlagi uteži šifer SPP iz
šifrantov Zavoda za obračun storitev, in sicer se upoštevajo šifre SPP, v
katere se uvršča pretežni delež primerov.
(3) V okviru akutne bolnišnične obravnave – SPP se ločeno
načrtujejo prospektivni programi iz Priloge 11, ki je sestavni del te uredbe.
(4) Plan primerov in uteži posameznih prospektivnih
programov, ki so plačani po realizaciji in plan primerov ostalih prospektivnih
programov, se opredeli na ravni plana iz pogodbe preteklega leta. Plan uteži
posameznih prospektivnih programov se določi na podlagi fiksne uteži iz Priloge
11 te uredbe (utež za obračun) oziroma na podlagi priznane uteži na primer iz
leta 2022.
(5) Za program kirurškega zdravljenja rakavih bolezni in
program možganske kapi se plan uteži določi na podlagi realizirane uteži na
primer iz leta 2022.
B. Akutna bolnišnična obravnava –
drugo
58. člen
(načrtovanje programa akutne
bolnišnične obravnave – drugo)
Programi, ki jih izvajalec ne obračunaval Zavodu na podlagi
SPP, so:
-       
programi v bolnišnični dejavnosti: psihiatrija, rehabilitacija,
transplantacije, neakutna bolnišnična obravnava, bolnišnična obravnava
invalidne mladine, nevrokirurška obravnava – stimulacija globokih možganskih
jeder, nevromodulacijski program – stimulacija zadnjih stebričkov hrbtenjače,
postopki oploditve z biomedicinsko pomočjo,
-       
bolnišnična obravnava zdravih novorojenčkov,
-       
spremstvo oseb, ki so bolnišnično obravnavane,
-       
obravnava klinično mrtvih darovalcev organov in tkiv.
59. člen
(programi, ki se načrtujejo
na podlagi realizacije)
Programi, plačani po realizaciji iz 181. člena te
uredbe, se načrtujejo na podlagi priznane realizacije preteklega leta.
18. Psihiatrija
60. člen
(program psihogeriatrije)
Program psihogeriatrije izvaja psihiatrična bolnišnica, ki
ima organizirane ločene geriatrične oddelke.
61. člen
(program varnostnega ukrepa
obveznega psihiatričnega zdravljenja in varstva v zdravstvenem zavodu)
Program varnostnega ukrepa obveznega psihiatričnega zdravljenja
in varstva v zdravstvenem zavodu izvaja UKC Maribor v enoti za forenzično
psihiatrijo.
62. člen
(program obravnave otrok,
mladostnikov in odraslih z nekemičnimi oblikami zasvojenosti in komorbidnimi
stanji)
Program obravnave otrok in mladostnikov z nekemičnimi
oblikami zasvojenosti in komorbidnimi stanji izvaja Mladinsko klimatsko
zdravilišče Rakitna, program obravnave odraslih z nekemičnimi oblikami
zasvojenosti in komorbidnimi stanji pa Psihiatrična bolnišnica Idrija.
63. člen
(program skupnostnega
bolnišničnega psihiatričnega zdravljenja)
(1) Program skupnostnega bolnišničnega psihiatričnega
zdravljenja izvajajo Univerzitetna psihiatrična klinika Ljubljana, Psihiatrična
bolnišnica Begunje, Psihiatrična bolnišnica Idrija, Psihiatrična bolnišnica
Ormož, UKC Maribor in Psihiatrična bolnišnica Vojnik.
(2) Pogoj za sklenitev pogodbe z Zavodom za izvajanje
programa iz prejšnjega odstavka, je predložena klinična pot, na podlagi katere
izvajalec izvaja obravnave.
(3) V sklopu programa skupnostnega bolnišničnega
psihiatričnega zdravljenja se izvaja tudi nadzorovana obravnava po kalkulaciji
primera dnevne obravnave.
19. Terciarna zdravstvena
dejavnost
64. člen
(program terciarne
dejavnosti)
(1) Program terciarne zdravstvene dejavnosti izvaja
javni zavod oziroma oddelek javnega zavoda, ki mu je v skladu z zakonom, ki
ureja zdravstveno dejavnost, in s pravilnikom, ki določa pogoje za pridobitev
naziva klinika oziroma inštitut, podeljen naziv klinika, klinični oddelek ali
klinični inštitut.
(2) Izvajalec terciarne zdravstvene dejavnosti je UKC
Ljubljana, UKC Maribor, Onkološki inštitut Ljubljana, Univerzitetna klinika za
pljučne bolezni in alergijo Golnik, Univerzitetna psihiatrična klinika
Ljubljana, Univerzitetni rehabilitacijski inštitut Republike Slovenije – Soča,
NIJZ.
(3) Terciarna dejavnost je sestavljena iz programov
terciar I in terciar II.
65. člen
(program terciar I)
(1) Terciar I obsega program učenja, program
usposabljanja za posebna znanja, program razvoja in raziskovanja ter
vzpostavitev in koordiniranje posameznih nacionalnih evidenc in nacionalnih
registrov.
(2) Program učenja obsega podiplomsko izobraževanje
specializacije, znanstvenega magisterija in doktorata.
(3) Program usposabljanja za posebna znanja obsega:
-       
usposabljanja, ki so organizirana v okviru izvajalca terciarne
zdravstvene dejavnosti za zdravstvene delavce in zdravstvene sodelavce, ki niso
zaposleni pri njem, v smislu prenosa znanja in najnovejših dognanj iz prakse in
literature v prakso na konkretnem zdravstvenem področju in niso sestavni del
standardnih izobraževanj za specializante, ter
-       
daljša usposabljanja (en mesec in več) v tujini za zdravstvene delavce
in zdravstvene sodelavce zaposlene pri izvajalcu terciarne zdravstvene
dejavnosti.
(4) Program razvoja in raziskovanja obsega raziskovalne
(aplikativne, klinične) in razvojne projekte, ki zagotavljajo napredek v
izvajanju najvišje izvedenske ravni zdravstvene obravnave ter oblikovanje
usmeritev zdravstvene obravnave za celo oziroma večji del države.
(5) Razvojni projekt iz prejšnjega odstavka se izvaja na
vseh področjih zdravstva in obsega:
-       
patente in inovacije (razvoj in vpeljava novih metod in postopkov dela
ter analize in izboljšave že obstoječih v pri izvajalcu terciarne zdravstvene
dejavnosti),
-       
prenos lastnega znanja in dosežkov izvajalca terciarne zdravstvene
dejavnosti v domači prostor in v tujino ter obratno,
-       
razvojne naloge in naloge nacionalnega pomena, in sicer vzpostavitev in
delovanje nacionalnega sistema za farmakovigilanco, ki obsega vzpostavitev in
vzdrževanje nacionalne mreže regijskih koordinatorjev v bolnišnicah in večjih
zdravstvenih centrih, izobraževanje na področju farmakovigilance, spodbujanje
zdravnikov in drugih zdravstvenih delavcev glede poročanja o neželenih učinkih
zdravil, svetovanje v primeru neželenih učinkov, zbiranje in dopolnjevanje
poročil o neželenih učinkih, posredovanje poročil Javni agenciji Republike
Slovenije za zdravila in medicinske pripomočke, sodelovanje pri vzpostavitvi
uporabnikom prijaznega elektronskega on-line sistema za poročanje, priprava
polletnega in letnega poročila za ministrstvo (Svet za zdravila); sodelovanje v
nacionalnem odboru za farmakovigilanco, sodelovanje v preventivnih programih za
zvečanje varnosti pacientov oziroma varne rabe zdravil.
(6) Nacionalne evidence in
nacionalni registri iz prvega odstavka tega člena so:


UPRAVLJALEC

ZAP. ŠT.

NACIONALNI REGISTER IN
  NACIONALNA EVIDENCA


UKC Ljubljana

NIJZ 13

Register o zastrupitvah in
  drugih učinkih kemikalij


NIJZ 28

Register bolnikov s sladkorno
  boleznijo in vrojenimi presnovnimi motnjami in endokrinopatijami


NIJZ 33

Register hemofilikov


NIJZ 34

Register rizičnih otrok


NIJZ 36

Register ekstrapiramidnih
  bolnikov


NIJZ 39

Register oseb s cerebralno
  paralizo


NIJZ 45

Register oseb, ki jih ogrožajo
  kardiovaskularne bolezni


NIJZ 53.2

Register redkih nemalignih
  bolezni


UKC Ljubljana skupaj z NIJZ

NIJZ 35

Register cerebrovaskularnih
  bolnikov


Onkološki inštitut Ljubljana

NIJZ 25

Register raka


NIJZ 25.1

Register testiranih oseb iz
  družin, obremenjenih z dednim rakom


NIJZ 26

Register organiziranega
  odkrivanja in obravnave predrakavih sprememb in raka materničnega vratu
  (Register ZORA)


 

NIJZ 26.1

Register organiziranega
  zgodnjega odkrivanja in obravnave raka dojk (Register DORA)


 

NIJZ 38

Register družinske polipoze


Univerzitetna klinika za pljučne
  bolezni in alergijo Golnik

NIJZ 29

Register TBC bolnikov


NIJZ 32

Register bolnika, ki prejema
  kisik in umetno ventilacijo na domu


NIJZ

NIJZ 20

Register prirojenih anomalij


NIJZ 35

Register cerebrovaskularnih
  bolnikov


NIJZ 43

Register poklicnih bolezni,
  sumov na poklicne bolezni in bolezni v zvezi z delom


NIJZ 44

Register bolnikov srca in ožilja


NIJZ 48

Evidenca nalezljivih bolezni


NIJZ 49

Register obveznikov za cepljenje
  in izvajanje cepljenja


NIJZ 50

Evidenca varstva prebivalstva
  pred steklino


NIJZ 51

Register stranskih pojavov po
  cepljenju


NIJZ 52

Evidenca pojavnosti infekcije s
  HIV, AIDS-a in smrti zaradi AIDS-a


NIJZ 53

Evidenca pojavnosti spolno
  prenesenih bolezni


Univerzitetna psihiatrična
  klinika Ljubljana

NIJZ 30

Register hospitaliziranih
  psihiatričnih bolnikov


NIJZ 31

Register samomorov in drugih
  samomorilnih poskusov


NIJZ 37

Register oseb odvisnih od
  alkohola


66. člen
(program terciar II)
Terciar II obsega:
-       
najvišjo stopnjo usposobljenosti zdravstvenih timov na posameznem
strokovnem področju (subspecialni timi), vključno s podpodročji,
-       
ozko specializirane laboratorije, diagnostične in terapevtske enote,
-       
trajno ali občasno horizontalno povezanost več strok oziroma več strok
pri različnih izvajalcih za najboljše reševanje problemov zdravstvene obravnave
(interdisciplinarni ekspertni konziliji) vključno z izdajo mnenj v zvezi s
postopki zdravljenja v tujini,
-       
težavnost – najbolj zahtevna bolnišnična zdravljenja, kjer stroški
praviloma presegajo zaračunano vrednost.
67. člen
(mnenja pristojnih klinik oziroma kliničnih inštitutov za
zdravljenje v tujini)
Terciarna dejavnost zagotavlja tudi izdajo mnenj pristojnih
klinik oziroma kliničnih inštitutov v zvezi s postopki uveljavljanja pravice do
pregleda, preiskave in zdravljenja v tujini (v nadaljnjem besedilu: zdravljenje
v tujini) v skladu zakonom, ki ureja zdravstveno varstvo in zavarovanje, in
pravili, ki urejajo obvezno zdravstveno zavarovanje.
20. Diagnostične preiskave vzorcev tkiv in krvi v tujini
68. člen
(program diagnostičnih preiskav vzorcev tkiv in krvi v
tujini)
(1) Program diagnostičnih preiskav vzorcev tkiv in krvi v
tujini, vključno s stroški pošiljanja vzorcev prek hitre pošte v tujino, se UKC
Ljubljana financira na podlagi pavšala, ki znaša 504.000 eurov.
(2) Odločanje o izvajanju diagnostičnih preiskav vzorcev tkiv
in krvi v tujini je v pristojnosti UKC Ljubljana.
21. Lekarniška dejavnost
69. člen
(program lekarniških storitev)
Program lekarniških storitev zajema izdajo zdravil in živil za
posebne zdravstvene namene, ki so razvrščena na pozitivno in vmesno listo in so
predpisana na receptni obrazec Zavoda, izdajo zdravil za nadomestno zdravljenje
odvisnosti od prepovedanih drog ter kognitivne storitve v okviru programa
brezšivne skrbi.
70. člen
(načrtovanje programa lekarniških storitev)
(1) Program lekarniških storitev se načrtuje v višini
realizacije preteklega leta.
(2) Za lekarno, ki začne poslovati v letu 2023, se program
načrtuje v obsegu enega tima iz Priloge 1 te uredbe.
(3) Dežurstvo v lekarnah se opravlja na območju mesta ali za
več občin v skladu s Prilogo 14, ki je sestavni del te uredbe.
22. Zdravstvena dejavnost socialno varstvenih zavodov,
zavodov za usposabljanje in zavodov za izobraževanje otrok in mladostnikov s
posebnimi potrebami
71. člen
(program v socialno varstvenem zavodu)
(1) Program v socialno varstvenem zavodu se določi s številom
dni zdravstvene nege in se načrtuje v višini realizacije preteklega leta.
(2) Zmogljivosti za izvajanje programa zdravstvene nege so
določene s številom postelj oziroma mest v posameznem socialno varstvenem
zavodu, kar določa Priloga 15 te uredbe.
(3) Program v socialno varstvenem zavodu, pri katerem se
število postelj spremeni, se določi glede na strukturo realizacije vrste
zdravstvene nege preteklega leta.
(4) Socialno varstvenem zavodu, ki sklene prvo pogodbo z
Zavodom, se:
-       
obseg zdravstvene nege izračuna na podlagi števila postelj, 90 % deleža
zasedenosti postelj ter števila dni v neprestopnem letu,
-       
struktura storitev izračuna na podlagi realizirane povprečne strukture
storitev zdravstvene nege izvajalcev istega tipa glede na Prilogo 15 te uredbe,
v letu 2021, in sicer:
-       
Prilogo 15 te uredbe, v letu 2021, in sicer:


Delež 

Delež 

Delež


Tip
  storitev

zdravstvena
  nega I

zdravstvena
  nega II

zdravstvena
  nega III


Tip
  A

17,27 %

5,85 %

76,88 %


Tip
  B + C

4,75 %

18,42 %

76,83 %


Tip
  C1

0,66 %

1,60 %

97,74 %


(5) Načrtovani obseg storitev za asistirano peritonealno
dializo izvajalec z Zavodom dogovori v pogodbi.
72. člen
(zagotavljanje drugih dejavnosti socialno varstvenega
zavoda)
(1) Socialno varstveni zavod v okviru programa iz prejšnjega
člena izvaja tudi storitve fizioterapije in delovne terapije ter zagotavlja
specialistične zunajbolnišnične zdravstvene dejavnosti v skladu s kadrovskim
normativom za posamezne vrste zdravstvene nege iz Priloge 15 te uredbe.
(2) Za izvajalce, za katere storitve fizioterapije, delovne
terapije in specialistične zdravstvene dejavnosti niso vključene v zdravstveno
nego, preko kadrovskih normativov za izvajalce tip A, B, C in C 1 iz Priloge 15
te uredbe, je plan teh storitev enak planu iz pogodb preteklega leta.
(3) Izvajalec v okviru pogodbeno dogovorjenega programa za
svoje oskrbovance izvaja fizioterapevtske storitve z naslednjimi šiframi
Šifrantov Zavoda: 12051, 12052, 12053, 13621, 13622, 85501, 85531, 85532,
85550, 86001, 86010, 86021, 86022, 86040, 86050, 86120, 86210, 86310, 87120,
93301, 93320, 93321, 94301, 94302, 94320, 94401, 94402, 94420, 94430, 94440,
94450, 94501, 94502, 94511, 94512, 94520, 94530, 94540, 94551, 94601, 94610,
94620, 94630, 94640, 94701, 94712, 94720, 97740, 94770 in 94780.
73. člen
(program socialno varstvenega zavoda za usposabljanje)
(1) Socialno varstveni zavod za usposabljanje v dnevnih
centrih izvaja program za otroke in mladostnike do 26. leta starosti.
(2) Socialno varstveni zavod za usposabljanje v okviru
pogodbeno dogovorjenega programa storitev izvaja tudi program obravnave oseb z
nezgodno poškodbo glave.
74. člen
(program v zavodu za izobraževanje otrok in mladostnikov s
posebnimi potrebami)
(1) Program zdravstvene nege v zavodih za vzgojo in
izobraževanje otrok in mladostnikov s posebnimi potrebami iz 18. člena Zakona o
usmerjanju otrok s posebnimi potrebami (Uradni list RS, št. 58/11, 40/12 –
ZUJF, 90/12, 41/17 – ZOPOPP in 200/20 – ZOOMTVI) Zavod financira na ravni plana
iz pogodb preteklega leta. Financiranje temelji na mesečnih dvanajstinah. Zavod
s SOUS sklene pogodbo o financiranju programa za vse izvajalce iz Priloge 16 te
uredbe.
(2) Program centra za sluh in govor se oblikuje v skladu s
Prilogo 2 te uredbe in normativa točk na vkalkuliranega delavca na ravni plana
iz pogodb preteklega leta.
(3) Center za sluh in govor v okviru pogodbeno dogovorjenega
programa storitev izvaja logopedske obravnave za oskrbovance in za zunanje
uporabnike.
23. Zdraviliška dejavnost
75. člen
(program zdraviliškega zdravljenja)
(1) Program zdraviliškega zdravljenja se določi posebej za
stacionarno zdraviliško zdravljenje in posebej za ambulantno zdraviliško
zdravljenje. Zdravilišče izvaja program v skladu s Prilogo 20, ki je sestavni
del te uredbe.
(2) Program nemedicinskih oskrbnih dni za stacionarno
zdraviliško zdravljenje se načrtuje v višini realizacije preteklega leta, pri
čemer ne sme biti manjši od 100 nemedicinsko oskrbnih dni.
(3) Program zdraviliških storitev za stacionarno zdraviliško
zdravljenje se načrtuje v višini 20,5 točk na nemedicinski oskrbni dan.
(4) Program ambulantnega zdraviliškega zdravljenja se
načrtuje v višini realizacije preteklega leta, pri čemer se število storitev
načrtuje v višini 20,5 točke na dan. Število načrtovanih dni rehabilitacije ne
sme biti manjše od 100.
III. DEL
ZMOGLJIVOSTI IN VREDNOTENJE PROGRAMOV OBVEZNEGA ZDRAVSTVENEGA ZAVAROVANJA
76. člen
(vrednosti programov in cene zdravstvenih storitev)
Vrednosti programov in cene storitev iz te uredbe se nanašajo
na njihovo celotno vrednost, to je vrednost iz obveznega zdravstvenega
zavarovanja in vrednost iz dopolnilnega zdravstvenega zavarovanja.
77. člen
(načrtovanje števila timov in zaposlenih)
(1) Načrtovanje števila timov temelji na 1.430 urah letnega
efektivnega dela ambulante, če je nosilec programa zdravnik, psiholog,
specialist klinične psihologije, defektolog, logoped oziroma surdopedagog in
specialist klinične logopedije.
(2) Če je nosilec programa zdravnik specialist v območju
sevanja, načrtovano število timov temelji na 1.254 urah letnega efektivnega
dela ambulante.
(3) Za nosilca programa, ki ni naveden v prvem in drugem
odstavku tega člena, načrtovanje števila timov temelji na 1.700 urah letnega
efektivnega dela ambulante.
(4) Delež administrativno-tehničnega kadra v kalkulacijah za
načrtovanje in financiranje programov storitev lahko v bolnišnični dejavnosti
znaša največ 17 %, v drugih dejavnostih pa največ 15,27 % zdravstvenega kadra,
razen izjem, določenih v Prilogi 1 te uredbe.
(5) Načrtovano število zdravstvenih delavcev in zdravstvenih
sodelavcev v socialno varstvenem zavodu je, glede na strukturo dni zdravstvene
nege, v skladu z normativi za delo, dogovorjenimi v Prilogi 15 te uredbe.
(6) V dejavnosti, ki ni standardizirana, se kadrovske
zmogljivosti določajo v številu in kadrovski sestavi iz pogodb preteklega leta.
(7) O elementih za oblikovanje cen storitev za nov program,
ki ni posebej opredeljen, se dogovorita Zavod in izvajalec s pogodbo. Za pripravo
predloga pogodbe izvajalec v roku sedmih dni po prejemu poziva Zavoda, Zavodu
predloži kalkulacijo cene iz prejšnjega stavka v skladu s to uredbo.
78. člen
(elementi za oblikovanje cen storitev)
Pri vrednotenju programov in oblikovanju cen storitev se
upoštevajo naslednji elementi:
-       
plače,
-       
materialni stroški,
-       
amortizacija,
-       
drugi prejemki zaposlenih po kolektivni pogodbi,
-       
druge zakonske obveznosti.
79. člen
(sredstva za plače)
(1) Sredstva za plače se vračunajo v programe oziroma cene
storitev tako, da se upošteva:
-       
načrtovano število delavcev posamezne vrste zdravstvene dejavnosti,
-       
plačni razred,
-       
znesek osnovne plače,
-       
sredstva za delovno dobo,
-       
dodatki, določeni s kolektivno pogodbo.
(2) Če Vlada Republike Slovenije in reprezentativni sindikati
javnega sektorja sprejmejo aneks h kolektivni pogodbi v javnem sektorju, ki
posega na področje plač v javnem sektorju, ali v primeru sprememb zakona, ki
ureja sistem plač v javnem sektorju, oziroma drugega predpisa, ki ureja
navedeno področje, se te spremembe avtomatično upoštevajo v kalkulacijah cen
storitev.
(3) Vračunanje osnovnih plačnih razredov v programih oziroma
cenah storitev po dejavnosti je razvidno iz Priloge 5, ki je sestavni del te
uredbe.
80. člen
(sredstva za delovno dobo)
Pri vrednotenju programov in oblikovanju cen storitev se v
vseh dejavnostih obračunajo sredstva za delovno dobo v višini 6,44 % vračunane
osnovne plače.
81. člen
(dodatki po kolektivni pogodbi)
(1) Pri vrednotenju programov in
oblikovanju cen storitev se dodatki po kolektivni pogodbi vračunajo v vrednost
programov oziroma cene storitev tako, da se upoštevajo naslednji odstotki:


Dejavnost

Podvrste
  zdravstvene dejavnosti

odstotek


-       
  v splošni in dispanzerski dejavnosti 

podvrste:
  od 001 do 004, 007, 009, 011, 013, 014, 025, od 026 do 028, od 031 do 033,
  036, 039, 051, od 057 do 059, 258, 606

2,50 %

 


-       
  farmacevtsko svetovanje

302
  001 Z0042

2,90 %


-       
  v dejavnosti NMP brez administrativno tehničnega kadra 
- 
  dežurna služba 1, 2, 3a, 3b, 
triaža satelitski urgentni center 
(zdr. specialist 2 oziroma dipl. zdravstvenik 2) 
mobilna enota vozila urgentnega zdravnika 
(zdravnik specialist 2)

338
  040, 338 041, 338 042, 338 043, 338 046 
 
338
  062

82,39 %


- 
  dežurna služba 2, 3a, 3b 
(zdr. specialist 1 in /ali dipl. zdravstvenik 1) 
mobilna enota vozila urgentnega zdravnika 
(zdravnik specialist 1)

338
  041, 338 042, 338 043 
 
338
  062

5,73 %


- 
  dežurna služba 4 

338
  044

36,73 %

*


- 
  dežurna služba 5 

338
  045

20,00 %

*


- 
  dispečerska služba, mobilna enota reanimobila, 
- 
  mobilna enota nujnega reševalnega vozila 
- 
  mobilna enota vozila urgentnega zdravnika 
- 
  (diplomirani zdravstvenik)

338
  038, 338 047, 338 049 
338
  062

39,23 %


- 
  helikopter, motorno kolo

338
  024, 338 049

22,50 %


- 
  enota za hitre preglede

338
  051

2,50 %


- 
  mobilna enota dežurnega zdravnika za neodložljive hišne obiske

338
  063



* zdravnik specialist

73,64 %


* tehnik zdravstvene nege

21,74 %


- 
  administrativno tehnični kader 

razen
  338 038

2,50 %


- 
  administrativno tehnični kader

338
  038

20,20 %


-       
  v zobozdravstveni dejavnosti

od
  404 101 do 404 107, 401 110, 402 111, 405 113, 406 114, 442 116, 446 125

2,50 %


-       
  dežurna služba v zobozdravstveni dejavnosti brez administrativno
  tehničnega kadra

438
  115

85,26 %


-       
  administrativno tehnični kader

438
  115

2,50 %


-       
  v dejavnosti reševalne službe – nenujni reševalni prevozi

513
  150, 513 151, 513 153

39,23 %


-       
  v lekarniški dejavnosti 

743
  601, 743 602, 743 603, 743 604, 743 606, 743 615, 743 608

3,20 %

***


-       
  v specialistični zunajbolnišnični dejavnosti (s psihiatrijo)

podvrste:
  203, od 205 do 212, od 214 do 222, 224, 227, 229, 231, 232, 236, 237, od 239
  do 242, od 246 do 249, 251, od 255 do 257, 259, od 261 do 263, 269, 276, 278,
  282, 283

2,50 %


-       
  urgentni centri: triaža in sprejem, opazovalna enota

238
  271, 238 272

 9,60 %


dispečerska služba, enota za bolezni, enota
za poškodbe, PUC (brez administrativno tehničnega kadra)

238
  273, 238 274, 238 275, 238 277, 
238
  280, 238 281

39,23 %


administrativno
  tehnični kader

238
  277, 238 280, 238 281

2,50 %


-       
  mobilni paliativni tim

241
  279

33,14 %


-       
  v dializni dejavnosti

216
  225

22,50 %


-       
  v specialistični bolnišnični dejavnosti (brez psihiatrije)

podvrste:
  300, 303, od 305**** do 307, 359

33,14 %

**


-       
  v specialistični bolnišnični dejavnosti – psihiatrija

130
  312, 130 341

28,15 %

**


-       
  v specialistični bolnišnični dejavnosti: doječe matere, sobivanje
  starša ob hospitaliziranem otroku, program zdravljenja in rehabilitacije oseb
  s komorbidnostjo 

701
  308, 701 309, 701 310

2,50 %


-       
  sredstva za brezšivno skrb v bolnišnični dejavnosti

101
  300 E0811, 104 305 E0811, 130 341 E0811, 130 312 E0811, 124 341 E0811

2,90 %


-       
  v zdravstveni dejavnosti domov za starejše

644
  411, 644 412, 644 413, 644 415, 602 419, 644 410, 644 425

13,37 %


-       
  v zdravstveni dejavnosti posebnih socialno varstvenih zavodih za
  odrasle in enot za posebne oblike varstva v domovih starejših občanov in v
  domskem varstvu varstveno delovnih centrov

644
  416, 644 417, 644 418

26,28 %


-       
  v socialno varstvenih zavodih za usposabljanje: Center Dolfke
  Boštjančič, Zavod dr. M. B. Dornava

644
  406, 644 407, 644 408, 602 401, 602 402, 602 403, 644 405 E0690

25,26 %


-       
  v socialno varstvenih zavodih za usposabljanje: Center za
  usposabljanje, delo in varstvo Dobrna, Dom Matevža Langusa Radovljica ter
  Center za usposabljanje, delo in varstvo Črna na Koroškem 

644
  406, 644 407, 644 408, 602 401, 602 402, 602 403

19,70 %


-       
  v zavodih za usposabljanje

602
  402*****, 644 406, 644 407, 644 408

17,88 %


-       
  v zavodih za izobraževanje otrok in mladostnikov z motnjami v razvoju
  in svetovalnih centrih

644
  409

10,40 %


-       
  v zavodih za rehabilitacijo po pridobljeni možganski poškodbi 

644
  405 E0432

14,14 %


-       
  v centrih za korekcijo sluha in govora 

644
  409

10,40 %


-       
  podaljšan program bolnišnične rehabilitacije za starejše

104
  305

13,37 %


-       
  v zdraviliški dejavnosti 

104
  501, 204 503

 5,07 %


-       
  za nemedicinski oskrbni dan v zdraviliški dejavnosti, sobivanje starša
  ob stacionarnem zdraviliškem zdravljenju otroka in invalida

104
  501, 701 310

 5,80 %


-       
  v dejavnosti NIJZ

246
  820, 705 822

 2,50 %


*        Dodatek se upošteva v višini
30 % (dodatek za pripravljenost)
**       V
bolnišnični dejavnosti (brez psihiatrije) sredstva za dodatke brez dežurstva
znašajo 9,6 %, v bolnišnični dejavnosti psihiatrije pa 10,9 %.
***     Brez
dodatkov za dežurno službo – vrednost dodatkov za dežurno službo je opredeljena
v Prilogi 14 te uredbe
****    Razen 104 305 podaljšan program
bolnišnične rehabilitacije za starejše
*****  Samo CIRIUS Vipava
(2) Podlaga za izračun sredstev za dodatke je osnovna
plača.
82. člen
(vračunanje sredstev za zakonske obveznosti)
(1) Pri vrednotenju programov in oblikovanju cen storitev se
zakonske obveznosti izvajalca vračunajo v vrednost programov oziroma cene
zdravstvenih storitev v višini 16,10 % od vračunanih bruto plač v skladu s to
uredbo.
(2) Vračunane bruto plače vključujejo sredstva za vračunane
osnovne plače iz Priloge 4 te uredbe, vračunana sredstva za delovno dobo iz 80.
člena te uredbe, sredstva za dodatke po kolektivni pogodbi iz 81. člena te
uredbe in sredstva za redno delovno uspešnost.
83. člen
(vračunanje sredstev za regres, jubilejno nagrado, premijo
kolektivnega dodatnega pokojninskega zavarovanja)
(1) Pri vrednotenju programov in oblikovanju cen storitev se
sredstva za regres vračunajo v vrednost programov oziroma cene zdravstvenih
storitev v višini minimalne plače v tekočem letu na planiranega delavca oziroma
v višini sredstev za regres, ki je dogovorjen za javni sektor.
(2) Sredstva za jubilejne nagrade, odpravnine in
solidarnostne pomoči se vračunajo v vrednost programov oziroma cene storitev v
višini 180,82 eura na planiranega delavca.
(3) Sredstva za premije kolektivnega dodatnega pokojninskega
zavarovanja se vračunajo v vrednost programov oziroma cene storitev v višini,
dogovorjeni v preteklem letu, povečani za koeficient rasti povprečne plače, kot
izhaja iz sklepa, ki določa uskladitev minimalne premije dodatnega
pokojninskega zavarovanja za javne uslužbence.
84. člen
(dodatek za dvojezičnost v kalkulaciji)
(1) Izvajalcu se za dodatek za dvojezičnost zagotovi 4 % od
vračunane osnovne plače zaposlenih, ki delajo na območjih občin, v katerih
živita italijanska ali madžarska narodna skupnost.
(2) Osnova za izračun dodatka za dvojezičnost za program
dermatologije, revmatologije, otorinolaringologije, pnevmologije, okulistike –
presejanje diabetične retinopatije, zdravstvene nege in patronažne zdravstvene
nege je 75 % vračunanih bruto plač za te dejavnosti iz pogodbe med Zavodom in
izvajalcem.
(3) Na dodatke za dvojezičnost se dodatno obračunajo sredstva
za zakonske obveznosti iz 82. člena te uredbe.
85. člen
(materialni stroški v kalkulaciji)
(1) Materialni stroški se izračunajo po dogovorjenih
normativih iz Priloge 1 te uredbe.
(2) Za programe, za katere standard ni določen, se višina
materialnih stroškov izračuna na podlagi materialnih stroškov iz pogodb
preteklega leta in v skladu s to uredbo.
(3) Vračunani materialni stroški vključujejo sredstva za
obvezno strokovno izpopolnjevanje zdravnikov v višini 159,53 eura na zdravnika,
sredstva za nezgodno zavarovanje delavcev in sredstva za investicijsko
vzdrževanje.
(4) Sestavni del materialnih stroškov so namenska sredstva za
informatizacijo, ki se v kalkulacijah prikazujejo ločeno.
(5) ZD in koncesionarju, ki izvaja koordinacijo preventive in
NMP, se zagotovi 111,93 eura za vsak tim splošnega, otroškega in šolskega
zdravnika, splošnega zdravnika v socialno varstvenem zavodu, zobozdravnika za
odrasle, otroškega in mladinskega zobozdravnika ter zobozdravnika za študente v
izpostavi oziroma občini (brez pedontologa) koncesionarja. Navedena sredstva se
ob sklepanju pogodb vračunajo v materialne stroške programa zdravstvene vzgoje
oziroma vzgoje za ustno zdravje na podlagi stanja na dan 1. januar tekočega
leta, pri čemer se število nosilcev za koordinacijo preventive med letom ne
spreminja.
(6) Izvajalec v breme materialnih stroškov pacientom
zagotavlja oskrbo kroničnih ran s sodobnimi oblogami za nego rane. Če zdravnik
na sekundarni ravni zdravstvene dejavnosti predlaga sodobno oblogo, jo izbrani
osebni zdravnik upoštevajoč strokovne smernice lahko zamenja z enakovredno
drugo sodobno oblogo.
(7) Izvajalec posebej obračunava preparate za fluorizacijo
zob v skladu z navodili Zavoda.
(8) Vračunani materialni stroški v cenah storitev socialno
varstvenega zavoda so namenjeni izvajanju storitev zdravstvene nege in
rehabilitacije ter vključujejo tudi sredstva za zagotavljanje medicinskih
pripomočkov v skladu s pravili, ki urejajo obvezno zdravstveno zavarovanje, in
za kritje drugih materialnih stroškov, potrebnih za izvajanje storitev.
86. člen
(amortizacija v kalkulaciji)
(1) Amortizacija se izračuna na podlagi dogovorjenih
normativov iz Priloge 1 te uredbe.
(2) Za programe, za katere standard ni določen, se višina
amortizacije izračuna na podlagi amortizacije iz pogodb preteklega leta in v
skladu s to uredbo.
87. člen
(dodatek za obravnavo gluhe zavarovane osebe)
(1) Za zdravstveno obravnavo gluhe zavarovane osebe, ki
potrebuje tolmača, izvajalec Zavodu zaračuna storitev dodatek za obravnavo
gluhe zavarovane osebe. Vrednost storitve se določi v skladu s Tarifo za
tolmače slovenskega znakovnega jezika (Uradni list RS, št. 106/12, 167/21 in
53/22).
(2) Stroški storitve se obračunajo v ustreznem deležu med
obveznim in prostovoljnim zdravstvenim zavarovanjem, in sicer se upoštevajo
obračunani deleži za storitve, ob katerih je bila storitev tolmačenja
opravljena.
88. člen
(cene storitev)
(1) V pogodbah med izvajalci in Zavodom se za zdravstvene
programe določijo naslednje cene:
1.     
V zdravstveni dejavnosti na primarni ravni za:
- 
količnik za glavarino in količnik za kurativne in preventivne storitve
za dejavnost ambulant splošne in družinske medicine, otroških in šolskih
dispanzerjev ter dispanzerjev za ženske,
- 
storitev v referenčni ambulanti do 31. decembra 2023,
- 
visoko ceno količnika za ambulanto splošne medicine v socialno
varstvenem zavodu,
- 
utež v dejavnosti fizioterapije,
- 
točko za mobilno enoto nujnega reševalnega vozila za tuje zavarovane
osebe po zakonodaji Evropske unije in medržavnih pogodbah, evidenčna cena točke
za poškodbe po tretji osebi itd.,
- 
točko v dejavnosti reševalne službe za nenujne reševalne prevoze,
- 
točko v dejavnosti zobozdravstva,
- 
točko v ostalih ožjih dejavnostih,
- 
storitve iz Priloge 1 te uredbe,
2.     
V lekarniški dejavnosti za:
- 
točko,
3.     
V specialistični zunajbolnišnični dejavnosti za:
- 
točko,
- 
posege, operacije,
- 
nemedicinsko oskrbni dan,
- 
storitve iz Priloge 1 te uredbe,
4.     
V dializni dejavnosti za:
- 
dializo I (hemodializa kronična),
- 
dializo II (hemodializa akutna),
- 
dializo III (hemofiltracija, biofiltracija, hemodiafiltracija,
hemoperfuzija, komplicirana bikarbonatna hemodializa),
- 
dan dialize IV (peritonealna dializa),
- 
dan dialize V (peritonealna dializa z uporabo IPD),
- 
dializo VI (kronična dializa CVVHDF),
5.     
V specialistični bolnišnični dejavnosti za:
a)   
utež za programe akutne bolnišnične obravnave – SPP
-   
dodatek k ceni uteži za primer izvajalcev terciarne zdravstvene
dejavnosti. Ta se izračuna posebej za terciar I in terciar II, in sicer kot
razmerje med načrtovano vrednostjo programa terciarne dejavnosti izvajalca
(posebej za terciar I in terciar II) in načrtovanim številom uteži izvajalca,
b)   
povprečno ceno primera:
-   
psihiatrična dejavnost (primer v bolnišnični dejavnosti psihiatrije,
dnevna obravnava, skupnostna psihiatrija, nadzorovana obravnava, obravnava v
tuji družini, zdravljenje in rehabilitacija oseb s komorbidnostjo,
psihogeriatrija),
-   
rehabilitacijska dejavnost,
-   
rehabilitacija invalidne mladine,
-   
motnje hranjenja in čustvovanja,
-   
transplantacija ledvic, srca, kostnega mozga, jeter, roženice, pljuč
itd.,
c)   
bolnišnični oskrbni dan (v nadaljnjem besedilu: BOD) ali nemedicinsko
oskrbni dan (v nadaljnjem besedilu: NOD):
-   
nego na oddelku za podaljšano bolnišnično zdravljenje (BOD),
-   
rehabilitacijo invalidne mladine (BOD),
-   
zdravstveno nego in paliativno oskrbo (BOD),
-   
nemedicinsko oskrbo (NOD),
-   
doječe matere (NOD),
-   
sobivanje starša ob hospitaliziranem otroku (NOD),
-   
forenzično psihiatrijo (BOD),
-   
BOD za bolnišnično zdravljenje oseb z izrečenim ukrepom obveznega
psihiatričnega zdravljenja, ki temelji na izračunu povprečne cene primera
posamezne psihiatrične bolnišnice. Zavod realizirane BOD do vključno 48. dne
plača po polni ceni BOD, če je zdravljenje daljše, pa realizirane bolnišnično
oskrbne dneve od vključno 49. dne naprej plača po 50 % vrednosti BOD,
č)   storitve iz Priloge 1 te uredbe,
d)   
robotsko asistirane posege pri večjih operacijah s področja urologije in
ginekologije ter resekcije tumorjev jeter, želodca, debelega črevesa in danke
izvajalec Zavodu zaračuna dodatek k storitvi iz Priloge 1 te uredbe,
6.     
V zdravstveni dejavnosti socialno varstvenih zavodov za:
- 
dan najzahtevnejše zdravstvene nege,
- 
povprečni dan zdravstvene nege, ki vključuje sredstva za nego I, II,
III, zdravstveno rehabilitacijo in specialistične storitve,
- 
povprečno ceno točke za storitve v centrih za korekcijo sluha in govora,
7.     
V zdraviliški dejavnosti za:
- 
nemedicinski oskrbni dan,
- 
točko zdraviliškega zdravljenja.
(2) Za dejavnosti iz prejšnjega odstavka so cene določene po
podvrstah zdravstvenih dejavnosti iz šifrantov Zavoda za obračun storitev. Pri
določanju cen za dejavnosti, ki so standardizirane, je dopustno 0,1 %
odstopanje vrednosti programa na letni ravni posamezne kalkulacije glede na
vrednost programa, ki je dogovorjena s kalkulacijo, oziroma 10 % odstopanje pri
ceni storitve do 0,5 eura (maksimalno 1 cent), 2,5 % odstopanje pri ceni
storitve nad 0,5 eura do 1 euro, 1 % odstopanje pri ceni storitve nad 1 do 2
eura ter 0,5 % odstopanje pri ceni storitve nad 2 eura.
(3) Cene iz prejšnjega odstavka se določijo za šest mesecev
vnaprej s poračunom morebitne razlike v ceni v naslednjem šestmesečnem obdobju.
89. člen
(določanje vrednosti programov v pavšalu)
Ne glede na prejšnji člen izvajalci obračunavajo Zavodu
naslednje programe v pavšalu:
1.     
glavarina za dejavnost ambulant splošne in družinske medicine, otroških
in šolskih dispanzerjev ter dispanzerjev za ženske, pavšal za boljšo dostopnost
do izbranega osebnega zdravnika, turistične ambulante, program zdravstvene
vzgoje, vključno s ZVC in CKZ, služba NMP in dežurne službe, program centrov za
zdravljenje odvisnosti od prepovedanih drog, del preventivnih programov DORA,
SVIT in ZORA, DPOR, 20 % programa dispanzerjev za mentalno zdravje, ki se
organizacijsko in vsebinsko povezujejo na geografskem območju z vzpostavljenimi
novimi CDZOM, 40 % programa centrov za duševno zdravje (centri za duševno
zdravje otrok in mladostnikov, ambulantna obravnava v okviru centrov za duševno
zdravje odraslih, skupnostna psihiatrična obravnava v okviru centrov za duševno
zdravje odraslih), družinska obravnava za zdrav življenjski slog. Ne glede na
prejšnji stavek Zavod centre za duševno zdravje, ki so začeli z delovanjem po
1. juliju 2021, eno leto od začetka delovanja centra financira v pavšalu, nato
40 % programa v pavšalu in 60 % programa v storitvah,
2.     
vzgoja za ustno zdravje, dežurna služba v zobozdravstvu, program
zobozdravstvene obravnave varovancev s posebnimi potrebami,
3.     
zdravljenje Fabryeve bolezni, medicina dela prometa in športa, subspecialistični
ambulantni timi za obravnavo otrok in mladostnikov s kompleksnejšimi motnjami
in kombiniranimi stanji, subspecialistični ambulantni gerontopsihiatrični tim,
prednostna obravnava otrok in mladostnikov s težavami v duševnem zdravju na
terciarni ravni (UKC Ljubljana, UKC Maribor in Univerzitetna psihiatrična
klinika Ljubljana),
4.     
UC: triaža in administrativni sprejem, enota za opazovanje in nadzor,
dispečerska služba zdravstva,
5.     
pavšal za vzpostavitev in vodenje nacionalnih evidenc in registrov,
6.     
dežurna služba v lekarniški dejavnosti,
7.     
mesečni pavšali za dejavnost NIJZ,
8.     
dodatek za dvojezičnost,
9.     
diagnostične preiskave vzorcev tkiv in krvi v tujini, vključno s stroški
pošiljanja vzorcev prek hitre pošte v tujino,
10.  
zdravstveno varstvo obsojencev in pripornikov, ki se pri posameznih
ambulantah med obveznim zdravstvenim zavarovanjem in državnim proračunom za
dopolnilno zdravstveno zavarovanje deli v naslednjem razmerju:


Naziv podvrste zdravstvene
  dejavnosti

Šifra podvrste zdravstvene
  dejavnosti

obvezno zdravstveno zavarovanje

državni proračun


-       
  splošna ambulanta 

302 005

85 %

15 %


-       
  dispanzer za otroke in šolarje

327 015

100 %


-       
  psihiatrija

230 243

91 %

9 %


-       
  zdravljenje odvisnosti od prepovedanih drog

302 006

100 %


-       
  klinična psihologija

549 050

100 %


-       
  dispanzer za žene

306 008

90 %

10 %


-       
  zobozdravnik za odrasle

404 108

56 %

44 %


-       
  zobozdravnik za mladino

404 109

100 %


90. člen
(ločeno zaračunljivi materiali in storitve)
(1) Izvajalec lahko poleg materialnih stroškov iz 85. člena
te uredbe, glede na zdravstveno dejavnost, ki jo opravlja, posebej zaračunava:
1.     
standardno kovino za zobozdravstvene storitve v skladu s pravili, ki
določajo obvezno zdravstveno zavarovanje,
2.     
materiale in elemente pri zobnoprotetični rehabilitaciji s pomočjo
zobnih vsadkov – implantološka kirurgija (vrsta in podvrsta zdravstvene
dejavnosti 215 224, 442 116, 403 112, 406 114),
3.     
materiale in elemente pri zobnoprotetični rehabilitaciji s pomočjo
zobnih vsadkov – implantološka protetika (vrsta in podvrsta zdravstvene
dejavnosti 405 113),
4.     
konfekcijske elemente za fiksne ortodontske aparate,
5.     
ICT, HBS-Ag, test na toksoplazmozo in test na okužbo HIV pri izbranem
ginekologu in v dejavnosti ginekologije (vrsta in podvrsta zdravstvene
dejavnosti 206 209),
6.     
preiskave brisov pri ženskah (Papanicolau – kurativa in preventiva) pri
izbranem ginekologu,
7.     
meritev nuhalne svetline in dvojni presejalni test (laboratorijske
preiskave PAPP-A in prosti HCG opravljene skupaj z meritvijo nuhalne svetline)
do 14. tedna nosečnosti pri izbranem ginekologu, v primeru, da storitev in
preiskavo izvajalec zagotovi v breme svojih stroškov. Meritev nuhalne svetline
lahko kot ločeno zaračunljiv material Zavodu zaračuna tudi izvajalec v javni
mreži, ki je storitev dejansko opravil na podlagi napotitve izbranega
ginekologa zavarovanke,
8.     
četverni presejalni test (AFP, hCG.uE3, Inhibin A in BIP), če je prvi
obisk nosečnice pri izbranem ginekologu po 14. tednu nosečnosti,
8.a  testi PCR na spolno prenosljive bolezni in serološke
preiskave na hepatitis B (brez neinvazivnih presejalnih testov ppcDNA) pri
izbranem ginekologu ter neinvazivni presejalni testi ppcDNA v dejavnosti
klinične genetike (213 222),
9.     
v specialistični zunajbolnišnični dejavnosti gastroenterologije in
endoskopije: hemostazni klip, držalo za klipe, fleksibilno injekcijsko iglo za
endoskop, ligacijsko zanko, aplikator za ligacijsko zanko, tuš označevalec za
velike polipe, tumorje (SPOT), polipektomijske zanke (zanke za endoskopsko
operativno odstranjevanje polipov). Polipektomijske zanke lahko izvajalci
Zavodu zaračunajo posebej tudi v specialistični zunajbolnišnični dejavnosti s
področja ambulantne kirurgije, kjer se v okviru proktologije izvajajo za
obravnavane paciente tudi storitve kolonoskopije in nimajo posebej opredeljene
dejavnosti gastroenterologije in endoskopije,
10.  
v specialistični zunajbolnišnični dejavnosti gastroenterologije: Kultura
in antibiogram Helicobacter pylori po dveh neuspešnih poiskusih zdravljenja
okužbe,
11.  
v dejavnosti urologije (vrsta in podvrsta zdravstvene dejavnosti 139 301
in 239 257): diagnostično sredstvo za izvedbo fotodinamične diagnostike oziroma
florescentne cistoskopije s hexaminolevulinatom pri odkrivanju in zdravljenju
raka sečnega mehurja, ki se izvede na osnovi mejnega citološkega izvida,
12.  
material za oskrbo (prebrizgavanje) podkožne valvule (porta) pri
onkoloških pacientih (po potrjeni diagnozi z ustreznim laboratorijskim izvidom
histopatologije na vrstah in podvrstah zdravstvene dejavnosti: 202 204, 202
268, 210 219, 234 251, 241 279, 207 213, 209 215),
13.  
nadzorne kužnine na prisotnost večkratno odpornih mikroorganizmov,
14.  
CBCT slikanje in CBCT odčitavanje v specialistični zobozdravstveni
dejavnosti (vrsta in podvrsta zdravstvene dejavnosti 215 224, 401 110, 402 111,
403 112, 405 113, 406 114, 442 116),
15.  
direktna imunoflorescenčna preiskava kože za diagnostično potrditev ob
kliničnem sumu na avtoimunske bulozne kožne bolezni, avtoimunske bolezni
vezivnega tkiva in vaskulitise s kožno prizadetostjo (DIF kože); preiskava se
kot ločeno zaračunljiv material lahko obračuna v specialistični zunajbolnišnični
dermatološki dejavnosti, v okviru 1 tima največ desetkrat letno,
16.  
presejalni test za neinvazivno določitev plodovega genotipa RHD iz
periferne krvi RhD negativnih nosečnic, kot določa pravilnik, ki ureja
transfuzijske preiskave in postopke ob transfuziji,
17.  
histopatološke preiskave v dejavnosti zobozdravstvo za odrasle po
odstranitvi obzobnih lezij brez ekstrakcije ali po ekstrakciji,
18.  
krvne in/ali imunološke preiskave v specialistični zunajbolnišnični
dejavnosti revmatologije (vrsta in podvrsta zdravstvene dejavnosti 232 249),
19.  
odvzem brisa za potrditev okužbe z virusom SARS-CoV-2,
20.  
neposredno dokazovanje nukleinske kisline SARS-CoV-2,
21.  
odvzem brisa SARS-Cov-2 in HAGT,
22.  
odvzem brisa in enostavni test na virus SARS-CoV-2 z metodo verižne
reakcije s polimerazo (bolnišnice, ki imajo dovoljenje in izvajajo enostavne
teste na virus SARS-CoV-2 z metodo verižne reakcije s polimerazo),
23.  
v specialistični zunajbolnišnični dejavnosti pnevmologije (vrsta in
podvrsta zdravstvene dejavnosti 229 239): alergeni za podkožno imunoterapijo,
24.  
v specialistični zunajbolnišnični dejavnosti dermatologije (vrsta in
podvrsta zdravstvene dejavnosti 203 206): mikrobiološke preiskave pred uvedbo
sistemske terapije,
25.  
v specialistični zunaj bolnišnične dejavnosti infektologije
predizpostavitvena zaščita pred HIV (HBS-Ag – preiskava za dokaz virusnega
hepatitisa in testiranje na HIV),
26.  
v ambulantah družinske medicine določitev vrednosti vitamina B12 in
določitev vrednosti folne kisline (od 1. 4. 2023),
27.  
serološke preiskave na boreliozo za izvajalce v specialističnih
zunajbolnišničnih dejavnostih, ki izvedejo ambulantno zdravljenje borelioze na
podlagi napotnice izbranega zdravnika zavarovane osebe.
(2) ZD, koncesionar, socialno varstveni zavod, ki je
izvajalec splošne in družinske ambulante oziroma otroškega ali šolskega
dispanzerja, ter bolnišnica za programe splošnih ambulant, ginekoloških
dispanzerjev, ginekoloških ambulant, ambulant za bolezni dojk lahko posebej
obračunava tudi:
1.     
serološke preiskave na boreliozo;
2.     
testiranje HIV v skladu s priporočili, ki jih izda ministrstvo;
3.     
histopatološke preiskave;
4.     
(črtana);
5.     
citološke preiskave punktata dojke (vrsta in podvrsta zdravstvene
dejavnosti 202 204, 206 209, 206 210, 206 263, 228 238, 231 246, 234 251, 235
252, 306 007);
6.     
tumorske markerje za dejavnost bolezni dojk (vrsta in podvrsta
zdravstvene dejavnosti 206 209, 206 210, 206 263);
7.     
TSH, FT3 in FT4 (vrsta in podvrsta zdravstvene dejavnosti 302 001, 302
002, 327 009, 327 013);
8.     
določitev PSA v skladu s strokovnimi priporočili. Preiskavo lahko
izvajajo le verificirani laboratoriji iz seznama, ki ga je pripravilo
ministrstvo (vrsta in podvrsta zdravstvene dejavnosti 302 001, 327 009, 302
002);
9.     
HPV testiranje v skladu s smernicami za celostno obravnavo žensk s
predrakavimi spremembami materničnega vratu v ginekološki dejavnosti (vrsta in
podvrsta zdravstvene dejavnosti 306 007);
10.  
laboratorijske preiskave za nadzor pacienta zaradi vnetne revmatične
bolezni med zdravljenjem z imunomodulirajočimi zdravili pri izbranem osebnem
zdravniku (hemogram in DKS, kreatinin, AST, ALT, albumin, preiskave seča).
Preiskave se izvajajo v skladu s Prilogo 8, ki je sestavni del te uredbe;
11.  
hitre teste za določanje povzročiteljev infekcij (streptokok A,
specifični in nespecifični Mono test, vrsta in podvrsta zdravstvene dejavnosti
302 001, 302 002, 327 009, 327 013).
(3) Bolnišnica za program ginekoloških ambulant ter ambulant
za bolezni dojk lahko kot ločeno zaračunljiv material obračunava le tumorske
markerje za dejavnost bolezni dojk in test na okužbo HIV v specialistični
ambulantni dejavnosti ginekologije.
(4) Zavod določi seznam ampuliranih in drugih zdravil za
ambulantno zdravljenje (seznam A) in način njihovega obračunavanja.
(5) Izvajalec posebej zaračunava zdravila iz seznamov A in B
v skladu s pravilnikom, ki ureja razvrščanje zdravil na listo.
(6) Bolnišnica posebej zaračunava zdravila na recept iz
pozitivne in vmesne liste izdane v okviru programa brezšivne skrbi.
(7) Bolnišnica načrtuje sredstva
za citološke in patohistološke preiskave v odstotku od vračunanih sredstev za
materialne stroške v specialistični zunajbolnišnični dejavnosti, ki se načrtuje
v točkah (vključno s funkcionalno diagnostiko) ali storitvah (dermatologija,
revmatologija, otorinolaringologija, pnevmologija), v višini, in sicer:


Naziv ter vrsta in podvrsta zdravstvene dejavnosti

 % materialnih stroškov


Dermatologija

203 206

24,21 %


Ginekologija

206 209

64,67 %


Infektologija

208 214

2,53 %


Internistika

209 215

17,84 %


Kirurgija

234 251

23,40 %


Maksilofacialna kirurgija

215 224

5,18 %


Okulistika

220 229

1,66 %


Onkologija

210 219

12,83 %


Otorinolaringologija

223 232

27,92 %


Pediatrija

227 237

13,32 %


Pnevmologija

229 239

16,14 %


Revmatologija

232 249

6,07 %


Urologija

239 257

105,75 %


Bolezni dojk

206 210

32,90 %


Gastroenterologija

205 208

105,51 %


Tireologija

249 217

3,46 %


(8) Sredstva iz prejšnjega odstavka se načrtujejo ločeno.
Citološke in patohistološke preiskave bolnišnica obračunava kot ločeno
zaračunljive zdravstvene storitve največ do višine načrtovanih sredstev v
posamezni dejavnosti v deležu obveznega zdravstvenega zavarovanja. Načrtovana
sredstva se povečajo v primeru enkratnega dodatnega programa ali plačila
preseganja programa v skladu z merili za obračun.
(9) Socialno varstveni zavod lahko posebej zaračunava
infuzijske sisteme, i.v. kanile, komplete za dekolonizacijo ter ampulirana in
druga zdravila iz seznama A, ki jih predpiše zdravnik specialist, ki dela na
podlagi pogodbe s socialno varstvenim zavodom.
(10) Lekarna Zavodu posebej zaračunava zdravila in živila za
posebne zdravstvene namene, izdana na recept, ter zdravila za nadomestno
zdravljenje odvisnosti od prepovedanih drog, po nabavni ceni oziroma največ do
najvišje priznane vrednosti, ki je določena v Centralni bazi zdravil (v
nadaljnjem besedilu: CBZ). Lekarna v okviru priprave metadona v obliki solucije
zmešane s sadnim sokom Zavodu zaračuna sok, plastenko, signaturo ter konzervans
za sok, in sicer po cenah, ki ne smejo preseči cen iz Priloge 3 te uredbe.
(11) NIJZ Zavodu posebej zaračunava imunološka zdravila v
skladu s sprejetim letnim programom cepljenja in zaščite z zdravili. NIJZ kot
ločeno zaračunljiv material Zavodu zaračunava tudi testerje za ugotavljanje
prikrite krvavitve v blatu.
(12) ZTM Zavodu na podlagi sklenjene pogodbe posebej
zaračunava:
-       
strošek priprave plazme, pridobljene v Republiki Sloveniji, za namen
predelave v zdravila,
-       
strošek predelave plazme v zdravila ter
-       
stroške shranjevanja in razdeljevanja teh zdravil bolnišnicam na podlagi
razdelilnika, ki ga pripravi ministrstvo za vsako leto posebej.
(13) Končne cene zdravil iz plazme, pridobljene v Republiki
Sloveniji, morajo biti stroškovno utemeljene in ne smejo presegati cen, za
katera ZTM predhodno pridobi soglasje ministrstva.
(14) Izvajalci zdraviliškega zdravljenja in koncesionarji, ki
imajo podeljeno koncesijo na področju gastroenterologije, lahko Zavodu
zaračunajo tudi varnostno hospitalizacijo (po ceni NOD in za en dan oskrbo na
negovalnem oddelku – storitev 11416 iz šifrantov Zavoda za obračun storitev),
ki je potrebna pri izvajanju nekaterih specialističnih ambulantnih storitev.
(15) Cene LZM in storitev v tej uredbi veljajo in se
uporabljajo v medsebojnih poslovnih odnosih izvajalcev ter med izvajalec in
Zavodom.
(16) Za obračun zdravil iz petega, šestega, desetega,
enajstega in dvanajstega odstavka tega člena izvajalec uporablja nabavne cene
zdravil, oblikovane v skladu s predpisi, ki urejajo cene zdravil. Nabavne cene
zdravil ne smejo biti višje od cen za obračun iz CBZ.
(17) Cena za obračun iz prejšnjega odstavka je regulirana
cena, in sicer najvišja dovoljena cena (v nadaljnjem besedilu: NDC) ali izredna
višja dovoljena cena (v nadaljnjem besedilu: IVDC). Če se Zavod s proizvajalec
zdravil oziroma njegovim zastopnikom dogovori za nižjo ceno, je cena za obračun
dogovorjena cena. V informacijskem sistemu Zavoda v CBZ se vodijo podatki o
cenah za obračun na določen dan. Cene za obračun so v CBZ brez DDV, poročajo pa
se v skladu z Navodilom o beleženju in obračunavanju storitev in izdanih
materialov.
(18) Če ni cene za obračun, se pri obračunu zdravil upošteva
nabavna cena zdravila.
(19) Če izvajalec z dobaviteljem za zdravila, LZM, cepiva,
krvne pripravke in zdravila iz seznama A in B dogovori nižje cene, kot so
določene v tej uredbi oziroma z drugimi predpisi, Zavodu navedeno zaračuna po
dogovorjenih nižjih cenah.
(20) Za programe, ki so plačani v pavšalu, izvajalec Zavodu
ne sme zaračunavati LZM, razen v primerih, kjer je to določeno v Navodilih o
beleženju in obračunavanju storitev.
91. člen
(posebnosti v zvezi z ločeno zaračunljivim materialom in
storitvami)
Naslednji izvajalci lahko Zavodu posebej obračunajo:
1.     
Univerzitetni rehabilitacijski inštitut Republike Slovenije – SOČA:
polnjenje baklofenske črpalke. Če se v pogodbenem letu pojavi potreba po
dodatnih reimplantacijah, Zavod vsako nadaljnjo reimplantacijo odobri na
podlagi pisnega zahtevka, in sicer isti dan oziroma najpozneje naslednji dan po
prejemu zahtevka. Odobritev je v pisni obliki;
2.     
Univerzitetni rehabilitacijski inštitut Republike Slovenije – SOČA:
reimplantacija stimulatorja v nevromodulacijskem programu. Če se v pogodbenem
letu pojavi potreba po dodatnih reimplantacijah stimulatorjev, Zavod vsako
nadaljnjo reimplantacijo odobrava na podlagi pisnega zahtevka, in sicer isti
dan oziroma najpozneje naslednji dan po prejemu zahtevka. Odobritev je podana v
pisni obliki;
3.     
Univerzitetni rehabilitacijski inštitut Republike Slovenije – SOČA:
pripomočki za nadomestno komunikacijo;
4.     
Univerzitetna klinika za pljučne bolezni in alergijo Golnik in
Pediatrična klinika UKC Ljubljana: zdravila za ambulantno zdravljenje
tuberkuloze (antituberkulotiki).
92. člen
(posebnosti pri oblikovanju cen)
(1) Cene, oblikovane po tej uredbi, in določene s pogodbo med
izvajalec in Zavodom, se uporabljajo tudi za izračun doplačil zavarovanih oseb,
za obračun storitev za tuje zavarovane osebe po zakonodaji Evropske unije in
meddržavnih pogodbah, za begunce, za osebe, za katere se stroški zdravljenja
krijejo iz državnega proračuna (npr. nezavarovane osebe) ter za obračun
storitev med izvajalci, ki imajo sklenjeno pogodbo z Zavodom.
(2) Cene storitev izvajalca, ki opravlja storitve za drugega
izvajalcega, ki se zagotavljajo iz sredstev obveznega zdravstvenega
zavarovanja, odobri minister, pristojen za zdravje. Pri tem se upoštevajo enaki
kalkulativni elementi za oblikovanje cen, kot se uporabljajo za pogodbene
izvajalce Zavoda.
(3) Cene presejalnih kolonoskopij, presejalnih terapevtskih
kolonoskopij, delnih kolonoskopij, operativnih kolonoskopij in presejalnih
patohistoloških preiskav izvedenih v okviru programa SVIT se revalorizirajo z
indeksom spreminjanja vrednosti točke za specialistično zunajbolnišnično
dejavnost gastroenterologije in endoskopije iz Priloge 1 te uredbe.
(4) Cena dihalnih testov in cena odvzema organov pri
posameznem donorju iz Priloge 1 te uredbe ter sredstva za izvajanje podpornih
aktivnosti zdravstveno vzgojnih centrov iz Priloge 17 te uredbe se
revalorizirajo pri pripravi nove uredbe enkrat letno v skladu z revalorizacijo
materialnih stroškov in to uredbo.
(5) Cena storitve ESWL iz Priloge 1 te uredbe se usklajuje
skladno z revalorizacijo materialnih stroškov v skladu z določbami te uredbe.
(6) Cena transplantacije vključuje tudi stroške odvzema
organov pri posameznem donorju v višini iz Priloge 1 te uredbe, ki jo izvajalec
transplantacije krije bolnišnicam, ki izvede eksplantacijo. Nosilec oziroma
izvajalec transplantacije krije tudi stroške priprave na transplantacijo, če je
opravljena pri drugem izvajalcu, v višini, ki je vračunana v ceni
transplantacije. Cenik določi izvajalec transplantacij.
(7) Cena poroda vključuje tudi strošek protibolečinske
terapije.
(8) Če so za posamezne ambulantne storitve v tej uredbi
dogovorjene cene storitev, je izvajalec te storitve v celoti dolžan načrtovati,
evidentirati in obračunavati po cenah iz te uredbe.
(9) Cene storitev zdraviliškega zdravljenja vključujejo
sredstva za kritje stroškov za vsa zdravila ter za druge pripomočke, ki jih
izvajalci zdraviliškega zdravljenja morajo zagotavljati pri stacionarnem
zdraviliškem zdravljenju zavarovanih oseb. Za zavarovane osebe napotene na
zdraviliško zdravljenje izvajalci zdraviliškega zdravljenja zaračunajo Zavodu
storitve NMP po ceni točke zdraviliškega zdravljenja.
(10) Če izvajalec ne zagotovi s kalkulacijo določenega kadra,
se mu za manjkajoči kader zmanjšajo vračunana sredstva, in sicer v:
1.     
razvojnih ambulantah z vključenim centrom za zgodnjo obravnavo (če
izvajalec ne pridobi vsega načrtovanega kadra, se mu za manjkajoči kader zniža
financiranje kadra in obseg programa),
2.     
CKZ,
3.     
CDZOM,
4.     
ambulantni obravnavi v okviru CDZO,
5.     
skupnostni psihiatrični obravnavi v okviru CDZO,
6.     
subspecialističnih ambulantnih timih za obravnavo otrok in mladostnikov
s kompleksnejšimi motnjami in kombiniranimi stanji,
7.     
psihogeriatriji,
8.     
mobilnih paliativnih timih.
(11) Izvajalcu iz 3. do 5. točke prejšnjega odstavka se za
manjkajoči kader zniža financiranje, obseg programa in sorazmerno z znižanim
obsegom programa tudi materialni stroški in amortizacija.
(12) Sredstva za laboratorijske preiskave, ki jih opravlja
izvajalec, so vključena v ceno storitev in se ne obračunavajo posebej. V breme
Zavoda je možno obračunati laboratorijske storitve v skladu z določbami te
uredbe.
(13) Kemične in biokemične laboratorijske storitve si
izvajalci med seboj obračunajo po evidenčni ceni točke za laboratorijske
storitve, ki je določena v kalkulacijah za delo ambulant, diagnostične
mikrobiološke preiskave po vrednosti točke kot jo potrjuje ministrstvo, ostale
laboratorijske storitve pa po povprečni ceni točke za specialistično
zunajbolnišnično dejavnost internistike, ki je dogovorjena v pogodbi z Zavodom.
(14) Storitve zobozdravstvenega rentgena si izvajalci med
seboj obračunavajo po veljavni ceni točke. Število točk na preiskavo si
izvajalci med seboj obračunavajo v skladu s šifranti Zavoda za obračun
zdravstvenih storitev.
(15) Preiskave s področja laboratorijske biomedicine se
izvajajo v medicinskih laboratorijih, ki izpolnjujejo pogoje iz pravilnika, ki
ureja pogoje, ki jih morajo izpolnjevati laboratoriji za izvajanje preiskav na
področju laboratorijske medicine in imajo dovoljenje ministrstva za opravljanje
te dejavnosti. Ta določba se ne uporablja za laboratorije s področja medicinske
genetike in laboratorije s področja reproduktivne biologije.
(16) Pregledovanje brisov materničnega vratu (CPL) se izvaja
v citopatoloških laboratorijih, ki izpolnjujejo pogoje iz pravilnika, ki ureja
pogoje, ki jih morajo izpolnjevati laboratoriji za pregledovanje brisov
materničnega vratu in imajo dovoljenje ministrstva za opravljanje te
dejavnosti.
(17) Preiskave na toksoplazmozo, ki jih Zavod plačuje
posebej, bodo izvajalci naročali v laboratorijih, ki izpolnjujejo pogoje iz
pravilnika, ki ureja pogoje, ki jih morajo izpolnjevati laboratoriji za
izvajanje preiskav na področju laboratorijske medicine in imajo dovoljenje
ministrstva za opravljanje te dejavnosti.
(18) Zavod plačuje ultrazvok ščitnice izvajalcem, ki jih
določi Razširjeni strokovni kolegij za nuklearno medicino in so objavljeni na
spletni strani Zavoda.
(19) Cene magistralnih pripravkov se oblikujejo tako, da se
obračuna nabavna vrednost porabljenih surovin, materiala, zaščitnih sredstev,
vode, elementov ovojnine in vrednost opravljenih storitev. Osnovni storitvi se
obračuna dodatna storitev glede na pogoj dela, ki ga zahteva zdravilna
učinkovina ali namen magistralnega zdravila.
93. člen
(vrednotenje NMP)
(1) Za opravljene storitve mobilnih enot nujnih reševalnih
vozil izvajalec Zavodu izstavi evidenčni obračun po ceni, ki predstavlja
2,5-kratno ceno točke za nenujne reševalne prevoze s spremljevalcem, določene v
Prilogi 1 te uredbe. Evidenčni obračun vključuje tudi startnino v višini 30
točk. Po tej ceni izvajalec obračuna tudi storitve mobilnih enot nujnih
reševalnih vozil za osebe, zavarovane po mednarodnih sporazumih v skladu z
evropskim pravnim redom ter bilateralnimi sporazumi o socialni varnosti.
(2) Za določitev kilometrov, ki so podlaga za obračun
opravljenih reševalnih prevozov v točkah, se uporablja aplikacija Google
zemljevidi oziroma dejanska razdalja, če jo izvajalec prevoza verodostojno
dokaže. Aplikacija Google zemljevidi se uporablja tudi v vseh drugih primerih,
ko je obračun povezan z razdaljo (npr. v dejavnosti patronažne zdravstvene nege
in nege na domu). V primeru dokazanih nepravilnosti v aplikaciji Google
zemljevidi, izvajalec in Zavod sporazumno določita drugačno število kilometrov
posamezne poti. Pri tem se upošteva število kilometrov po najhitrejši (in ne po
najkrajši) poti.
94. člen
(vrednotenje programa zdravstvene vzgoje in integriranih centrov
za krepitev zdravja)
(1) Finančna sredstva, ki jih izvajalec prejme za iCKZ, so
namenjena za izvajanje programov in zagotavljanje materialnih stroškov.
(2) Materialni stroški zajemajo tudi stroške dodatnega kadra
za izvajanje programa za krepitev zdravja, za izvajanje komunikacijskih oziroma
medijskih aktivnosti iCKZ-jev, za nakup didaktičnih pripomočkov oziromaorodij
za izvajanje nemedikamentoznih obravnav, materialne stroške za delovanje iCKZ
ter stroške za medkulturno mediacijo.
95. člen
(financiranje programa SVIT)
NIJZ se za izvajanje programa SVIT zagotovijo sredstva za upravljanje,
vabljenje in testiranje na prikrito krvavitev v blatu ter za stroške testnih
kompletov po cenah iz Priloge 17 te uredbe.
96. člen
(vrednotenje terciarne zdravstvene dejavnosti)
Terciarna zdravstvena dejavnost se vrednoti na podlagi meril
in programa iz 19. poglavja te uredbe in se obračuna kot dodatek k ceni.
97. člen
(načrtovanje sredstev za program terciar I in terciar II)
(1) Izhodiščna načrtovana sredstva za program terciarne
dejavnosti znašajo:


Planirana sredstva v tisoč EUR v izhodiščnih cenah 2023


IZVAJALEC

Terciar
  I

Terciar
  II

SKUPAJ


UKC
  Ljubljana 

20.966

89.722

110.688


UKC
  Maribor

7.275

22.680

29.955


Univerzitetna
  klinika za pljučne bolezni in alergijo Golnik

1.591

3.180

4.771


Onkološki
  inštitut Ljubljana

2.142

9.020

11.161


Univerzitetna
  psihiatrična klinika Ljubljana

2.446

1.119

3.565


Univerzitetni
  rehabilitacijski inštitut Republike Slovenije – Soča

1.005

3.698

4.703


NIJZ 

637

0

637


SKUPAJ

36.062

129.419

165.481


(2) Stomatološka klinika UKC Ljubljana vključi sredstva
za program terciarne zdravstvene dejavnosti v ceno točke za storitve, in sicer
v višini 10 % svojega celotnega prihodka (brez sredstev za LZM in sredstev
za terciar).
98. člen
(vrednost programa za terciar I)
Vrednost programa za terciar I določa seštevek sredstev za
program učenja, program usposabljanja za posebna znanja, program razvoja in
raziskovanja ter vzpostavitev in koordiniranje nacionalnih čakalnih list,
nacionalnih registrov in nacionalnih evidenc, in sicer:
1.     
izvajanje obveznih izobraževanj za specializacije zdravnikov poteka po
predpisanem programu specializacije. Če klinika prepusti del usposabljanja
drugemu izvajalcu, stroške tega usposabljanja zagotavlja iz sredstev za
terciarno dejavnost:
- 
za program učenja izvajalec vodi mesečno evidenco o številu udeležencev
podiplomskega izobraževanja skupaj s številom mentorjev in opravljenih
mentorskih ur za vaje.
- 
vrednost programa učenja se določi na podlagi seštevka bruto plač
zaposlenih (II bruto) (mentorjev, predavateljev v deležu za ta program) ter
materialnih stroškov za ta program. Pri podiplomskem izobraževanju
specializantov je iz sredstev za plače treba izločiti sredstva (mentorski
dodatek II bruto) za glavne in neposredne mentorje.
2.     
v program usposabljanja za posebna znanja sodijo tista usposabljanja, za
katera je izvajalec dobil soglasje pristojnega razširjenega strokovnega
kolegija ter jih je nato dogovoril v pogodbi z Zavodom. Izobraževanja, ki so
sestavni del podiplomskega izobraževanja, ne morejo biti vključena v ta
program.
99. člen
(vrednost programa za terciar II)
(1) Vrednost programa za terciar II določa seštevek sredstev
za izvedenost in težavnost za posameznega izvajalca terciarne zdravstvene
dejavnosti.
(2) Sredstva za izvedenost so po merilih razdeljena na letno
nadomestilo stroškov vodenja subspecialnih laboratorijev, stroškov
subspecialnih timov in interdisciplinarnih ekspertnih konzilijev:
-       
subspecialni laboratorij je specializiran laboratorij v terciarni
instituciji, ki edini v državi opravlja storitve za redke in kompleksne bolezni
na nacionalni ravni ter tudi laboratoriji v okviru nacionalnih programov, ki
jih odobri ministrstvo. Subspecialni laboratorij se od visoko specializiranega
laboratorija razlikuje po poslanstvu in je zato plačan iz sredstev za terciar,
visoko specializirani pa na podlagi SPP.
-       
subspecialni tim je visoko specializiran tim strokovnjakov v terciarni
instituciji, ki načrtuje in izvaja celovito zdravstveno obravnavo redkih in
zapletenih bolezni v državi.
-       
tematski interdisciplinarni ekspertni konziliji je skupina strokovnjakov
iz različnih zdravstvenih področij, ki se sestajajo redno v določeni sestavi na
opredeljeni lokaciji z namenom izmenjave mnenj in izkušenj o načinu obravnave
kompliciranih pacientov iz svojega področja.
100. člen
(financiranje zdravstvene nege v socialno varstvenih
zavodih)
(1) Ne glede na spremembo obsega in strukture zdravstvene
nege pri posameznem socialno varstvenem zavodu med letom se pogodbena cena
storitev ne spremeni. Sprememba se upošteva kot osnova za izračun pogodbene
cene storitev v naslednjem letu.
(2) Izvajalci domskega varstva v varstveno delovnih centrih
za kategorizacijo oskrbovancev po zahtevnosti zdravstvene nege uporabljajo
metodologijo Merila za razvrščanje oskrbovancev po zahtevnosti zdravstvene nege
v delu, ki se nanaša na posebne socialno varstvene zavode in enote domov za
starejše za posebne oblike varstva. Financiranje storitev se izvaja na podlagi
izvedene kategorizacije oskrbovancev skladno z metodologijo in v višini,
določeni za posamezno vrsto zdravstvene nege za splošne socialno varstvene
zavode tipa B in varstveno delovne centre (domsko varstvo).
(3) Pri načrtovanju, evidentiranju in obračunavanju storitev
zdravstvene nege v dnevnih centrih se kot planska obračunska enota storitev v
socialno varstvenih zavodih upoštevajo dnevi zdravstvene nege I.
101. člen
(boljše vrednotenje programov)
(1) Za boljše vrednotenje že
dogovorjenih programov se z namenom povečanja kakovosti obravnave, dostopnosti
in kadrovske okrepitve zagotovi dodatna sredstva, in sicer:

Zap. št. 

Program

Izvajalec

Obseg

Dodatna sredstva letna raven

Dodatna sredstva 2023


1

Povišanje vračunanih sredstev za informatizacijo


17.378.381,80

15.930.183,32


2

Povišanje deleža administrativno tehničnega kadra (v
  nadaljnjem besedilu: ATK) v bolnišnični dejavnosti, iz ATK v bolnišnični
  dejavnosti in v splošni ambulanti, Otroško šolskem dispanzerju se izloči
  zdravstveni administrativni sodelavec


24.851.415,45

22.780.464,16


3

Uvedba nove klasifikacije SPP z začasnimi utežmi SPP

Vsi izvajalci akutne bolnišnične obravnave v sistemu SPP

16.600.000,00

16.600.000,00


4

Laboratorijski delavci – povišanje vkalkuliranih plačnih
  razredov


6.084.767,51

5.577.703,56


5

Sprememba SMS v DMS v dejavnostih Dializa I, oralna in
  maksilofacialna kirurgija, psihiatrija in antikoagulantna ambulanta


1.232.842,00

1.130.105,17


6

Sredstva za informatizacijo (ePrijava nezgode in poškodbe
  pri delu – poročilo zdravnik) v ambulantah družinske medicine ter v
  otroško-šolskih dispanzerjih

V skladu s Prilogo 10, ki je sestavni del te uredbe


341.936,11


7

Mobilni paliativni tim – nov model plačevanja


473.112,94

354.834,71


8

Povišanje cene ePosveta – finančna vzpodbuda za boljše
  sodelovanje med primarno in sekundarno ravnijo


56.485,00

42.363,75


9

Pripomočki za nadomestno komunikacijo

URI Soča

58.000,00

43.500,00


10

Endodontija – prenova storitev


3.150.000,00

2.887.500,00


11

Postopki oploditve z biomedicinsko pomočjo (OBMP)


1.578.852,23

1.184.139,17


12

Cena lekarniške točke – spremembe v strukturi tima


1.880.313,00

1.723.620,25


13

Določitev vrednosti vitamina B12 in določitev vrednosti
  folne kisline v ambulantah družinske medicine (LZM)


1.320.000,00

990.000,00


14

Povečanje kadra v integriranih centrih za krepitev
  zdravja – Zelo velik integriran CKZ

ZD Maribor

1 tim

45.951,00

42.121,75


15

Povečanje kadra v integriranih centrih za krepitev
  zdravja – Velik integriran CKZ

4 timi

250.314,64

229.455,09



ZD Murska Sobota




ZD Velenje




ZD Kranj




ZD Nova Gorica



16

Povečanje kadra v integriranih centrih za krepitev
  zdravja – Srednji integriran CKZ

3 timi

161.783,46

148.301,51 



ZD Kamnik




ZD Žalec




ZD Slovenska Bistrica



17

Povečanje kadra v integriranih centrih za krepitev
  zdravja – Majhen integriran CKZ

15 timov

770.994,45

706.744,91



ZD Gornja Radgona




ZD Lenart




ZD Ormož




ZD Ajdovščina




ZD Izola




ZD Piran




ZD Slovenske Konjice




ZD Šentjur




ZD Kočevje




ZD Brežice




ZD Postojna




ZD Ivančna Gorica




ZD Trebnje




ZD Idrija




ZD Logatec



18

Upravljanje Programa Svit

NIJZ

 

306.570,00

281.022,50


19

Vabljenje v Program Svit

NIJZ

314.000 oseb

226.562,38

207.682,18


20

Testiranje na prikrito krvavitev v blatu

NIJZ

192.465 oseb

378.440,38

346.903,68


21

Povišanje cen testerjev za ugotavljanje prikrite
  krvavitve v blatu (SVIT)

NIJZ

300.000 oseb

342.000,00

313.500,00


22

Zagotavljanje podpornih zdravstvenovzgojnih gradiv

NIJZ

158.119,81

144.943,16


23

Ambulanta za prednostno obravnavo otrok in mladostnikov s
  težavami v duševnem zdravju na terciarni ravni – vključitev dipl. med. sestre

UKC Ljubljana (1 DMS), UKC Maribor (1 DMS), UPK Ljubljana
  (3 DMS)

189.051,66

173.297,36


24

Dispanzer za ženske – povišanje vkalkuliranih sredstev za
  amortizacijo


1.064.098,90

975.423,99


25

Povišanje cene histopatoloških preiskav (LZM)


330.728,73

303.168,00


26

Pedopsihiatrija – boljše vrednotenje


126.420,00

115.885,00


27

Dodatek po kolektivni pogodbi (28,15 %) – program
  zdravljenja in rehabilitacije oseb s komorbidnostjo, primer v bolnišnični
  dejavnosti psihogeriatrije

 

 

1.426.408,10

1.307.540,70


28

Dispanzer za ženske – spremembe Pravilnika za izvajanje
  preventivnega zdravstvenega varstva na primarni ravni (preventiva nosečnic)

 

 

5.800.000,00

3.866.666,60


29

Povišanje cene imunoloških preiskav (Q0276)

Vsi izvajalci

 

2.216.900,00

1.108.450,00


30

Sredstva za sodobne obloge za rane

Izvajalci nege na domu in patronaže

 

4.588.300,00

1.529.433,00


SKUPAJ 

 

 

93.046.813,45

81.386.889,61

(2) Ukrepi veljajo od 1. februarja 2023, razen ukrepa iz 3.
točke tabele iz prejšnjega odstavka, ki velja od 1. januarja 2023, ukrepov iz
7., 8., 9., 11. in 13. točke tabele iz prejšnjega odstavka, ki veljajo do 1.
aprila 2023, ukrepa iz 28. točke tabele prejšnjega odstavka, ki velja od 15.
aprila 2023, ukrepa iz 29. točke tabele prejšnjega odstavka, ki velja od 1.
julija 2023, in ukrepa iz 30. točke tabele prejšnjega odstavka, ki velja od 1.
septembra 2023.
(3) Višina sredstev za informatizacijo (ePrijava nezgode in
poškodbe pri delu) iz 6. točke tabele iz prvega odstavka tega člena, ki jih
prejme posamezni izvajalec, je razvidna iz Priloge 10 te uredbe. Sredstva se
izvajalcu zagotovijo pri prvem obračunu storitev v letu 2023.
102. člen
(širitve programov)
(1) Za širitve programov oziroma
uvajanje novih terapij pri zdravljenju se z namenom povečane dostopnosti do
zdravstvenih storitev in odprave oziroma skrajševanja čakalnih dob zagotovi
dodatna sredstva, in sicer:

Zap. št. 

Program

Izvajalec

Obseg

Dodatna sred. letna raven

Dodatna sred. 2023


Osnovna zdravstvena dejavnost

 

 

 

 


1

Splošna ambulanta / družinska medicina

 

10,5 timov

1.654.948,39

1.517.036,03


od tega:

OE Celje

2

 

 


 

OE Kranj

2

 

 


 

OE Ljubljana

3,5

 

 


 

OE Novo mesto

1,5

 

 


 

OE Ravne na Koroškem

1,5

 

 


2

Ambulante družinske medicine – širitev referenčnih
  ambulant

 

117 timov

5.050.586,97

4.629.704,72


3

Ambulanta za neopredeljene

 

 

10.000.000,00

10.000.000,00


4

Otroški in šolski dispanzer

 

6,5 timov

1.032.073,35

946.067,24


od tega:

OE Krško

0,5

 

 


 

OE Kranj

2,5

 

 


 

OE Ljubljana

2,5

 

 


 

OE Novo mesto

0,5

 

 


 

OE Ravne na Koroškem

0,5

 

 


5

Dispanzer za ženske

 

7 timov

1.237.985,27

1.134.819,83


od tega:

OE Celje

2

 

 


 

OE Koper

1,5

 

 


 

OE Krško

0,5

 

 


 

OE Kranj

1

 

 


 

OE Maribor

1

 

 


 

OE Novo mesto

1

 

 


6

Dispanzer za ženske

za občino Brezovica

1 tim

176.855,04

162.117,12


7

Razvojna ambulanta z vključenim centrom za zgodnjo
  obravnavo

ZD Murska Sobota

0,1 tima

54.853,74

50.282,59


8

CDZOM

OZG Kranj (ZD Kranj)

1 tim

748.656,74

686.268,68


9

CDZOM

ZD Idrija

1 tim

748.656,74

686.268,68


10

CDZOM

ZD Slovenska Bistrica

1 tim

748.656,74

686.268,68


11

CDZO

ZD Slovenske Konjice

1 tim

389.181,47

356.749,68


12

Skupnostna psihiatrična obravnava v okviru CDZO

ZD Slovenske Konjice

1 tim

501.686,14

459.878,97


13

CDZO

ZD Logatec

1 tim

389.181,47

356.749,68


14

Skupnostna psihiatrična obravnava v okviru centrov za
  duševno zdravje odraslih

ZD Logatec

1 tim

501.686,14

459.878,97


15

Patronažna služba (v okviru CDZOM

 

2 tima

99.256,60

90.985,22


ZD Kranj)




 

ZD Kranj

1,5

 

 


 

ZD Tržič

0,5

 

 


16

Patronažna služba (v okviru CDZOM

2 tima

99.256,60

90.985,22


ZD Idrija)




 

ZD Idrija

1

 

 


 

ZD Tolmin

1

 

 


17

Patronažna služba (v okviru CDZOM

 

2 tima

99.256,60

90.985,22


ZD Slovenska Bistrica)




 

ZD Slovenska Bistrica 

1

 

 


 

ZD Slovenske Konjice

1

 

 


18

Patronažna služba (v okviru CDZO

 

2 tima

99.256,60

90.985,22


ZD Slovenske Konjice)




 

ZD Slovenske Konjice 

1

 

 


 

ZD Slovenska Bistrica 

1

 

 


19

Patronažna služba (v okviru CDZO

 

2 tima

99.256,60

90.985,22


ZD Logatec)




 

ZD Postojna

0,5

 

 


 

ZD Ilirska Bistrica

0,5

 

 


 

ZD Sežana

0,5

 

 


 

ZD Cerknica

0,5

 

 


20

Center za duševno zdravje za otroke in mladostnike
  (nerealizirani timi iz leta 2022)

ZD Ljubljana

4 timi

2.994.626,97

2.745.074,72


21

CDZO (nerealiziran tim iz leta 2022) 

ZD Novo mesto

1 tim

389.181,47

356.749,68


22

CDZOM (nerealiziran tim iz leta 2022)

ZD Novo mesto

1 tim

748.656,74

686.268,68


23

Preoblikovanje dveh konzorcijskih srednjih integriranih
  CKZ v 4 majhne integrirane CKZ 

 

4 timi 

552.300,00

506.275,00


 

ZD Metlika

 

 



 

ZD Dravograd

 

 



 

ZD Črnomelj

 

 



 

ZD Slovenj Gradec

 

 


24

Nadgradnja pilotnih centrov za krepitev zdravja v
  integrirane CKZ – velik integriran CKZ 

ZD Celje

1 tim 

146.225,48

48.741,83


25

Nadgradnja pilotnih centrov za krepitev zdravja v
  integrirane CKZ – srednji integriran CKZ 

ZD Vrhnika

1 tim 

110.051,27

36.683,76


26

Nadgradnja pilotnih centrov za krepitev zdravja v
  integrirane CKZ – majhen integriran CKZ 

ZD Sevnica

1 tim 

89.368,40

29.789,47


27

Nadgradnja zdravstvenovzgojnih centrov v integrirane CKZ
  – Zelo velik ZD 

ZD Ljubljana

1 tim 

220.350,00

73.450,00


28

Nadgradnja zdravstvenovzgojnih centrov v integrirane CKZ
  – velik integriran CKZ 

 

2 tima 

690.464,00

230.154,67


 

ZD Domžale

 

 



 

ZD Ptuj

 

 


29

Nadgradnja zdravstvenovzgojnih centrov v integrirane CKZ
  – srednji integriran CKZ 

ZD Krško

1 tim 

229.838,00

76.612,67


30

Nadgradnja zdravstvenovzgojnih centrov v integrirane CKZ
  – majhen integriran CKZ

 

8 timov 

1.710.608,00

570.202,67


 

ZD Laško

 

 

 


 

ZD Radovljica

 

 

 


 

ZD Litija

 

 

 


 

ZD Ribnica

 

 

 


 

ZD Trbovlje

 

 

 


 

ZD Ljutomer

 

 

 


 

ZD Mozirje

 

 

 


 

ZD Radlje ob Dravi

 

 

 


31

Razvojno-implementacijski tim za vzpostavitev novih 15
  integriranih centrov za krepitev zdravja, podpore njihovemu delovanju ter
  zagotavljanju kakovosti preventivnih obravnav in obravnav za krepitev zdravja
  v centrih za krepitev zdravja 

NIJZ

 

153.261,24

51.087,08


32

Cepivo proti gripi

 

 

1.970.232,62

985.116,31


33

DPOR

Onkološki inštitut

 

120.000,00

110.000,00


34

Preventivni zdravstveni pregledi registriranih športnikov
  v 7. in 5. razredu osnovne šole (nerealizirane širitve)

Izvajalci preventivne dejavnosti v otroško-šolskih
  dispanzerjih (327 011) in medicine dela, prometa in športa (301 258)

 

269.000,00

246.583,33


35

Farmacevt svetovalec

Izpostave:

8,16 tima

459.207,70

420.940,40


(nerealizirane širitve)




 

Žalec

0,12

 

 


 

Piran

0,16

 

 


 

Kranj

0,27

 

 


 

Jesenice

0,12

 

 


 

Radovljica

0,13

 

 


 

Škofja Loka

0,15

 

 


 

Tržič

0,06

 

 


 

Ljubljana

3,02

 

 


 

Domžale

0,22

 

 


 

Grosuplje

0,28

 

 


 

Kamnik

0,25

 

 


 

Ribnica

0,15

 

 


 

Cerknica

0,14

 

 


 

Maribor

1,32

 

 


 

Ptuj

0,37

 

 


 

Lenart

0,09

 

 


 

Novo mesto

0,5

 

 


 

Ravne na Koroškem

0,35

 

 


 

Radlje ob Dravi

0,15

 

 


 

Slovenj Gradec

0,16

 

 


 

Mozirje

0,15

 

 


Zobozdravstvena dejavnost

 

 

 

 


36

Zobozdravstvo za odrasle 

 

18,5 timov

2.781.264,03

2.549.492,02


od tega:

OE Celje

3

 



 

OE Koper

4

 



 

OE Krško

1,5

 



 

OE Kranj

3

 



 

OE Ljubljana

3

 



 

OE Maribor

1

 



 

OE Novo mesto

3

 


37

Zobozdravstvo za mladino 

 

7,5 timov

861.087,30

789.330,02


od tega:

OE Celje

2

 



 

OE Koper

2

 



 

OE Krško

0,5

 



 

OE Kranj

1

 



 

OE Ljubljana

1

 



 

OE Novo mesto

1

 


38

Ortodontija

ZD Slovenske Konjice

0,7

121.166,88

111.069,64


39

Ortodontija

Javni razpis MZ 

1

173.095,55

129.821,66


Specialistična zunajbolnišnična dejavnost

 

 

 


40

Mobilni paliativni tim

 

4 timi

593.731,60

445.298,70


od tega:

SB Izola

1

 



 

bolnišnice

3

 


41

Subspecialistični tim za obravnavo odraslih z nekemičnimi
  oblikami zasvojenosti in komorbidnimi stanji

PB Idrija

80 primerov

121.728,00

91.296,00


42

UC – Enota za bolezni

ZD Ljubljana

0,8 tima

1.936.126,49

1.774.782,62


Lekarniška dejavnost

 

 

 


43

Sredstva za kognitivne storitve pregled uporabe zdravil
  (PUZ) in kontrolni pregled uporabe zdravil (in k PUZ).

lekarne

 

944.212,50

449.006,25


Bolnišnična dejavnost

 

 

 

 


44

Subspecialistični tim za obravnavo odraslih z nekemičnimi
  oblikami zasvojenosti in komorbidnimi stanji – bolnišnična obravnava

PB Idrija

30 primerov

162.126,90

121.595,18


45

Subspecialistični tim za obravnavo otrok in mladostnikov
  z nekemičnimi oblikami zasvojenosti in komorbidnimi stanji – bolnišnična
  obravnava

Mladinsko klimatsko zdravilišče Rakitna

60 primerov

574.415,40

430.811,55


Dejavnost socialno varstvenih zavodov in zavodov za
  usposabljanje 

 

 

 


45.a

Povečanje programa zdravstvene nege domov za starejše

Turzis d.o.o., Medic hotel Renče 

6.935 19 mest

160.406,55

147.039,34


45.b

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,08 tima

12.648,25

11.594,23


46

Povečanje programa zdravstvenih storitev v dnevnem centru
  za leto 2023

 

18.330 74 mest

218.860,20

190.238,03


Od tega:




 

Dom upokojencev Kranj

7.800 30

 



 

CSS Škofja Loka

1.560 6 

 



 

DSO Logatec

2.730 14 

 



 

Dom upokojencev Vrhnika

2.600 10

 



 

Koroški dom starostnikov

3.640 14

 


47

Povečanje programa zdravstvene nege – dnevno varstvo

CUDV Črna na Koroškem 

2.500 10 mest

55.250,00

50.645,83


48

Povečanje programa zdravstvene nege

CUDV Dobrna 

6.570 18 mest

244.666,80

224.277,90


49

Povečanje programa zdravstvene nege – dnevno varstvo

CUDV Draga Ig 

14.000 56 mest

405.720,00

371.910,00


50

Povečanje programa zdravstvene nege

ZUDV Dornava 

7.300 20 mest 

276.597,00

253.547,25


51

Povečanje programa zdravstvene nege – obravnava otrok z
  motnjami v duševnem razvoju ter vedenjskimi in čustvenimi težavami

ZUDV Dornava 

2.190 6 mest 

297.555,30

247.962,75


52

Povečanje programa zdravstvene nege – obravnava otrok z
  motnjami v duševnem razvoju ter vedenjskimi in čustvenimi težavami

CUDV Draga Ig

2.190 6 mest

297.555,30

272.759,03


53

Povečanje programa zdravstvene nege VDC

VDC Kranj 

1.250 5 mest

27.887,50

25.563,54


54

Povečanje programa zdravstvene nege VDC

VDC Novo mesto

5.000 10 mest

132.200,00

121.183,33


55

Povečanje programa zdravstvene nege VDC

VDC Saša

3.000 12 mest

71.220,00

65.285,00


56

Povečanje programa zdravstvene nege VDC

VDC Tončke Hočevar Ljubljana

1.250 5 mest

29.787,50

27.305,21


57

Povečanje programa zdravstvene nege VDC

VDC Nova Gorica

5.000 20 mest

125.600,00

115.133,33


58

Povečanje programa zdravstvene nege VDC

VDC Šentjur Slovenske Konjice

2.500 10 mest

47.275,00

43.335,42


59

Povečanje programa zdravstvene nege VDC

VDC Postojna Cerknica

2.500 10 mest

43.200,00

39.600,00


60

Program začasnih namestitev v DSO zdravstvena nega

Koroški dom starostnikov 

6.570 18 mest

154.000,80

141.167,40


61

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,07 tima

11.067,22

10.144,95


62

Program začasnih namestitev v DSO zdravstvena nega

CSS Škofja Loka

5.840 16 mest 

131.692,00

120.717,67


63

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,06 tima

9.486,19

8.695,67


64

Program začasnih namestitev v DSO zdravstvena nega

Dom starejših občanov Novo mesto

7.300 20 mest

177.171,00

162.406,75


65

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,08 tima

12.648,25

11.594,23


66

Program začasnih namestitev v DSO zdravstvena nega

Dom upokojencev Izola

2.190 6 mest

49.209,30

45.108,53


67

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,02 tima 

3.162,06

2.898,56


68

Program začasnih namestitev v DSO zdravstvena nega

Dom upokojencev Gradišče

3.650 10 mest

80.190,50

73.507,96


69

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,04 tima

6.324,12

5.797,11


70

Program začasnih namestitev v DSO zdravstvena nega

Lambrechtov dom Slovenske Konjice

4.745 13 mest

124.319,00

113.959,08


71

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,05 tima

7.905,16

7.246,39


72

Program začasnih namestitev v DSO zdravstvena nega

Dom starejših Šentjur

3.650 10 mest

87.052,50

79.798,13


73

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,04 tima

6.324,12

5.797,11


74

Program začasnih namestitev v DSO zdravstvena nega

Dom ob Savinji Celje

5.840 16 mest

144.656,80

132.602,07


75

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,06 tima

9.486,19

8.695,67


76

Program začasnih namestitev v DSO zdravstvena nega

Dom starejših občanov Tezno

4.380 12 mest

108.492,60

99.451,55


77

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,05 tima

7.905,16

7.246,39


78

Program začasnih namestitev v DSO zdravstvena nega

Dom Petra Uzarja Tržič

4.015 11 mest 

90.819,30

83.251,03


79

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,04 tima

6.324,12

5.797,11


80

Program začasnih namestitev v DSO zdravstvena nega

Dom upokojencev Ptuj

7.300 20 mest

173.083,00

158.659,42


81

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,08 tima

12.648,25

11.594,23


82

Program začasnih namestitev v DSO zdravstvena nega

Dom upokojencev Sežana 

1.460 4 mesta 

33.623,80

28.019,83


83

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,02 tima 

3.162,06

2.635,05


84

Program začasnih namestitev v DSO zdravstvena nega

Dom starejših Rakičan

6.570 18 mest 

163.527,30

136.272,75


85

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,07 tima 

11.067,22

9.222,68


86

Povečanje števila delavcev 
-       
  0,6 fizioterapevta 
-       
  0,5 delovnega terapevta

CKSG Portorož

11.161 točk 11.250 točk

34.961,29

32.047,85


87

Povečanje števila delavcev 
-       
  0,92 psihologa 
-       
  1 diplomirana medicinska sestra

ZGN Ljubljana

17.554 točk

70.991,51

65.075,55


88

Povečanje števila delavcev 
-       
  0,34 zdravstvenega tehnika 
-       
  1 psiholog v 1 klinični psiholog

CSG Maribor

2.862 točk

27.566,64

25.269,86


89

Povečanje števila delavcev 
-       
  3 diplomirane medicinske sestre 
-       
  2 logopeda v 2 klinična logopeda

CIRIUS Kamnik

160.584.94

147.202,86


90

Povečanje števila delavcev 
-       
  1 diplomirana medicinska sestra 
-       
  1 psiholog Povečanje programa zdravstvene nege in rehabilitacije

CIRIUS Vipava

9.284 dni zdravstvene nege

78.265,76 
622.823,00

71.743,61 
570.921,08


NEREALIZIRANE ŠIRITVE SOCIALNO VARSTVENIH ZAVODOV 

 

 

 


91

Povečanje programa zdravstvene nege domov za starejše

SPIK ING d.o.o. Hajdina

49.275 storitev »dan zdrav. Nege«

1.046.601,00

959.384,25


92

Povečanje programa osnovnega zdravljenja oskrbovancev domov
  za starejše (SA SVZ)

Izvajalci osnovnega zdravljenja

0,6 tima

94.861,86

86.956,71


93

Povečanje programa zdravstvene nege domov za starejše

SeneCura d.o.o. Maribor

21.900 storitev »dan zdrav. nege«

518.154,00

474.974,50


94

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,24 tima

37.944,74

34.782,68


95

Povečanje programa zdravstvene nege domov za starejše

DOM UPRAVLJANJE d.o.o. Vrtojba

49.275 storitev »dan zdrav. nege«

1.046.601,00

959.384,25


96

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,6 tima

94.861,86

86.956,71


97

Povečanje programa zdravstvene nege domov za starejše

SeneCura d.o.o. Komenda

22.338 storitev »dan zdrav. nege«

474.459,12

434.920,86


98

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,27 tima 

42.687,84

39.130,52


99

Povečanje programa zdravstvene nege domov za starejše

SeneCura d.o.o. Pivka

21.024 storitev »dan zdrav. nege«

446.549,76

409.337,28


100

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,26 tima

41.106,81

37.681,24


101

Povečanje programa zdravstvene nege domov za starejše

Comett domovi d.o.o.

51.575 storitev »dan zdrav. nege«

1.173.331,25

1.075.553,65



Šenčur



102

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,63 tima

99.604,95

91.304,54


103

Povečanje programa zdravstvene nege domov za starejše

Comett domovi d.o.o. 
Dom Viharnik Kranjska gora

10.950 storitev »dan zdrav. nege«

249.112,50

228.353,13


104

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,12 tima

18.972,37

17.391,34


105

Povečanje programa zdravstvene nege domov za starejše

Karion Dom Danijela Halasa Velika Polana

5.840 storitev »dan zdrav. nege«

139.751,20

128.105,27


106

Povečanje programa osnovnega zdravljenja oskrbovancev
  domov za starejše (SA SVZ)

Izvajalci osnovnega zdravljenja

0,06 tima

9.486,19

8.695,67


107

Stroški ugotavljanja, potrjevanja in prijavljanja
  poklicnih bolezni -Terciar II – ekspertni timi

Klinični inštitut za medicino dela, prometa in športa,
  UKC Ljubljana

 

111.989,19

74.659,46


108

Zobozdravstvena oskrba varovancev s posebnimi potrebami

Zdravstveni dom dr. Adolfa Drolca Maribor

0,223 tima

112.213,13

74.808,67


109

Otroško in preventivno zobozdravstvo (od 1. 9. 2023)

ZD Tolmin

1 tim

116.461,20

38.810,40


110

Program bolnišnične obravnave mladostnikov z duševno
  motnjo zaradi jemanja PAS CZOPD UPK LJ

UPK Ljubljana

40 primerov

429.504,59

286.336,39


111

Akutna bolnišnična obravnava SPP: 
vzpostavitev evidentiranja materialnih stroškov in
  zdravil po pacientih in poročanje Zavodu

BGP Kranj

 

24.257,69

22.236,22


112

CDZOM (nerealiziran tim iz leta 2022) 

ZD Kočevje

1 tim

389.181,47

259.454,31


113

CDZO (nerealizirani tim iz leta 2022) 

ZD Škofja Loka

1 tim

389.181,47

259.454,31


114

Patronažna služba (nerealiziran program 2019)

ZD Trbovlje

1,1 tima

54.591,13

36.394,09


115

MOE NRV

ZD Trbovlje

0,4 tima

209.077,40

104.538,70


SKUPAJ

 

 

55.291.132,02

47.474.783,92


Skupaj 101. in 102. člen

 

 

148.337.945,47

128.861.673,53

(2) Ukrepi iz prejšnjega odstavka veljajo od 1. februarja
2023, razen ukrepa iz 3. in 33. točke tabele iz prejšnjega odstavka, ki veljata
od 1. januarja 2023, ukrepov iz 51., 82., 83., 84. in 85. točke tabele iz
prejšnjega odstavka, ki veljajo od 1. marca 2023, ukrepi iz 39., 40., 41, 44.
in 45. točke tabele iz prejšnjega odstavka, ki veljajo od 1. aprila 2023,
ukrepa iz 46. točke tabele iz prejšnjega odstavka za Koroški dom starostnikov,
ukrepov iz 107., 108., 110., 112., 113. in 114. točke, ki veljajo od 1. maja
2023, ukrepov iz 32., 43. in 115. točke tabele iz prejšnjega odstavka, ki
veljajo od 1. julija 2023, ter ukrepov iz 24., 25., 26., 27., 28., 29., 30.,
31. in 109. točke tabele iz prejšnjega odstavka, ki veljajo od 1. septembra
2023.
(3) Dodatna sredstva iz 2. točke tabele iz prvega odstavka tega
člena se zagotovi izvajalcu ambulant splošne in družinske medicine za tiste
ambulante, ki še nimajo vzpostavljenega dela na način referenčne ambulante.
Širitve se izvedejo v skladu s predlogom, ki ga pripravi NIJZ.
IV. DEL
SKLEPANJE POGODB
103. člen
(ugotavljanje preskrbljenosti)
Za ugotavljanje preskrbljenosti prebivalstva Republike
Slovenije s programi oziroma storitvami se določi gravitacijsko območje
izvajalcev. Gravitacijsko območje se določi tako, da se upoštevajo zadnji znani
podatki o številu prebivalcev, ki so zavarovane osebe, korigirani glede na
strukturo opredeljenih zavarovanih oseb na nosilca dejavnosti, kjer je ta
korekcija za programe na primarni ravni smiselna.
1. Javni razpis programov in storitev za sklepanje pogodb
104. člen
(javni razpis programov in storitev)
(1) Zavod objavi javni razpis za izvajalce, ki z Zavodom
nimajo sklenjene pogodbe oziroma imajo zaradi dogovorjenega poznejšega datuma
začetka poslovanja lekarn in socialno varstvenih zavodov z Zavodom sklenjeno
začasno pogodbo. Na razpis se lahko prijavijo tudi izvajalci, ki imajo
sklenjeno pogodbo z Zavodom, če želijo izvajati program, ki ni vključen v
pogodbo in njihove širitve niso opredeljene v 102. členu te uredbe. Ponudniki
so svoje prijave dolžni predložiti na obrazcih, ki jih pripravi Zavod.
(2) Razpis iz prejšnjega odstavka se ne nanaša na
koncesionarje, s katerimi je Zavod dolžan skleniti pogodbo o izvajanju storitev
v skladu z zakonom, ki ureja zdravstveno dejavnost.
(3) Izvajalci, ki niso zajeti v prvem in drugem odstavku tega
člena in že imajo z Zavodom sklenjeno pogodbo, Zavod ponudi sklenitev pogodbe,
v kateri se v skladu s to uredbo opredeli obseg in vrednotenje programa.
(4) Zavod s koncesionarji, lekarnami, socialno varstvenimi
zavodi, zavodi za usposabljanje, zavodi za izobraževanje otrok in mladostnikov
s posebnimi potrebami, zdravilišči in ZTM sklene pogodbo za obdobje pet let.
105. člen
(postopek izbire izvajalcev)
(1) Zavod opravi izbiro med izvajalci v roku, določenem z
javnim razpisom iz prejšnjega člena.
(2) Koncesionar ob prijavi na javni razpis Zavodu predloži
odločbo o podelitvi koncesije in pogodbo o koncesiji ter vso potrebno
dokumentacijo, v skladu z razpisnimi pogoji, do datuma, določenega v razpisu,
ter izjavo, s katero jamčijo, da bo program začeli izvajati v dogovorjenem
roku, sicer se šteje, da je od ponudbe oziroma pogodbe odstopil.
(3) Zavod izvajalca, ki odda nepopolno ponudbo, pozove na
dopolnitev v roku sedmih dni od javnega razpisa. Če izvajalec v roku ponudbe ne
dopolni, se šteje, da je od prijave odstopil.
(4) Zavod v roku 30 dni po izbiri sklene pogodbe s
posameznimi izvajalci.
2. Arbitraža
106. člen
(arbitraža zaradi neizbire)
Ponudnik, ki na javnem razpisu ni izbran, lahko na Zavod
vloži pisno zahtevo, da o izbiri odloči arbitraža, in sicer v roku sedmih
delovnih dni od prejema sklepa Zavoda, da ni bil izbran.
107. člen
(arbitraža o pogodbi)
(1) Če izvajalec v roku sedmih delovnih dni ne podpiše
predložene pogodbe oziroma v tem roku ne predlaga arbitražnega postopka, se
šteje, da od ponudbe odstopa.
(2) Izvajalec, ki ne soglaša s predlagano pogodbo Zavoda, v
roku iz prejšnjega odstavka od prejetja pogodbe, predloži Zavodu pisno zahtevo
za arbitražni postopek. V zahtevi natančno opredeli določbe pogodbe, za katere
meni, da so v nasprotju s to uredbo, ter predlog kandidata za predsednika in
dva člana arbitraže.
(3) Predlog kandidatov iz prejšnjega odstavka vsebuje ime in
priimek ter naslov kandidatov.
(4) Po preteku roka za začetek arbitražnega postopka začne
izvajalcu, ki ima z Zavodom že sklenjeno pogodbo, teči odpovedni rok iz
sklenjene pogodbe. Odpovedni rok za pogodbo je enak odpovednemu roku iz 114.
člena te uredbe.
(5) Po prejemu pisne zahteve za arbitražo iz prvega odstavka
tega člena oziroma po tem, ko je v skladu s prejšnjim odstavkom zahtevo podal
Zavod, Zavod začne s postopkom sklica arbitražnega postopka.
(6) Prvi do šesti odstavek tega člena se smiselno uporabijo
tudi za sklepanje aneksov k pogodbam o izvajanju programa storitev.
108. člen
(sestava arbitraže)
(1) Arbitraža je sestavljena iz petih članov, pri čemer vsaka
stranka predlaga dva člana in njuna namestnika, predsednika pa določita stranki
sporazumno.
(2) Če pogodbeni stranki ne dosežeta soglasja o predsedniku
arbitraže, ga določi ministrstvo. Predsednik ne sme biti delavec ali
predstavnik pogodbenih strank, ki sta v arbitražnem sporu.
(3) Arbitraža odloča ob prisotnosti vseh članov ali njihovih
namestnikov.
109. člen
(postopek in odločanje arbitraže)
(1) Na začetku arbitražne obravnave predstavi pogodbena
stranka, ki je predlagala arbitražni postopek, sporna vprašanja in poda mnenje,
v katerih elementih predlagana pogodba ni v skladu z določbami te uredbe. Zatem
poda svoje stališče druga stranka. Ves čas obravnave lahko obe stranki
predložita ali zahtevata od druge stranke predložitev dokazov o vprašanjih, ki
so sporni.
(2) O poteku arbitražnega postopka se vodi zapisnik, ki ga
podpišejo vsi člani arbitraže. Vsaka od strank prejme en izvod zapisnika. Če
član arbitraže, ki zastopa izvajalca, ne želi glasovati ali podpisati zapisnika
oziroma predčasno zapusti arbitražo, se šteje, da je izvajalec odstopil od
arbitražnega postopka.
(3) Tekom arbitražnega postopka in do sprejema odločitve
lahko:
-       
stranka od svoje zahteve odstopi oziroma umakne zahtevo za arbitražni
postopek,
-       
stranki dosežeta sporazum oziroma se pobotata.
(4) V primeru iz prve alineje prejšnjega odstavka izvajalec
podpiše predlagano pogodbo iz tretjega odstavka 104. člena te uredbe, sicer se
šteje, da od pogodbe odstopa. V primeru iz druge alineje prejšnjega odstavka se
pogodba uskladi z dogovorjeno vsebino sporazuma (ali pobota), izvajalec pa
pogodbo podpiše v sedmih delovnih dneh od prejetja osnutka pogodbe, sicer se
šteje, da od pogodbe odstopa. Če ne gre za primer iz prejšnjega odstavka,
arbitraža sprejme odločitev. Arbitraža odloči z večino glasov vseh članov.
Arbitražna odločitev je dokončna in je podlaga za sklenitev pogodbe med
izvajalcem in Zavodom.
(5) Če izvajalec po odločitvi arbitraže ne podpiše pogodbe v
sedmih delovnih dneh od prejema pogodbe, lahko Zavod uvede začasno financiranje
izvajalca v višini vrednosti programa, ugotovljenega v skladu z Dogovorom in
sklepom arbitraže. Ne glede na prejšnji stavek Zavod lahko odpove pogodbo, če
izvajalec ne želi skleniti pogodbe na podlagi odločitve arbitraže v desetih
dneh po prejemu veljavnega zapisnika arbitraže.
(6) Potek arbitraže je javen.
110. člen
(poslovnik arbitraže)
(1) Pogodbeni stranki pred začetkom arbitražnega postopka
sprejmeta poslovnik o delu arbitraže. Z njim morata soglašati obe stranki.
(2) Če se pogodbeni stranki ne moreta sporazumeti o
poslovniku o delu arbitraže, sprejme poslovnik predsednik in člani arbitraže.
111. člen
(delovanje arbitraže)
(1) Arbitraža, ki odloča o zahtevi ponudnika, ki na javnem
razpisu ni bil izbran, pri svojem delu upošteva:
-       
arbitraža je pri svojem delu neodvisna in samostojna;
-       
sedež arbitraže je v Ljubljani;
-       
arbitraža je ustanovljena za odločanje o zahtevi izvajalca, ki na
razpisu Zavoda ni bil izbran;
-       
udeleženci arbitraže sami zagotavljajo sredstva za njeno delo.
(2) Arbitražo sestavlja:
-       
največ pet arbitrov ministrstva,
-       
največ pet arbitrov Zavoda,
-       
po en arbiter Zdravniške zbornice Slovenije, Lekarniške zbornice
Slovenije, Združenja zdravstvenih zavodov Slovenije, Skupnosti slovenskih
naravnih zdravilišč ter Skupnosti socialnih zavodov Slovenije in Skupnosti
organizacij za usposabljanje Slovenije (skupno en arbiter);
(3) Zahteva za arbitražo se posreduje ministrstvu in hkrati
vsem partnerjem. Ministrstvo mora najpozneje v petih dneh od prejema zahteve za
arbitražo pozvati partnerje, da imenujejo arbitre in njihove namestnike.
Udeleženec arbitraže pisno sporoči vsem partnerjem ime arbitra in njegovega
namestnika, ki ga bo zastopal v postopku, v roku osem dni od poziva ministrstva
za imenovanje arbitrov in njihovih namestnikov. Vsak arbiter ima lahko
namestnika, ki ima enake pravice in obveznosti kot arbiter.
(4) Vsak udeleženec arbitraže, ki predstavlja izvajalca, se
lahko pisno odpove pravici do udeležbe v posameznem arbitražnem postopku v roku
za imenovanje arbitrov in njihovih namestnikov.
(5) Prvi narok arbitraže ministrstvo skliče najpozneje v 15
dneh od vložitve zahteve za arbitražno presojo. Če vsi partnerji soglašajo, se
ti roki lahko podaljšajo za največ enkrat. Soglasja za preložitev prvega naroka
arbitraže mora pridobiti predlagatelj preložitve in jih najpozneje en dan pred
sklicem prvega naroka arbitraže predložiti ministrstvu.
(6) Arbiter oziroma njegov namestnik najpozneje na začetku
naroka predloži pooblastila za zastopanje v arbitražnem postopku.
(7) Člani arbitraže izmed sebe izvolijo predsednika arbitraže
in njegovega namestnika. Namestnik je lahko izvoljen izmed članov ali
namestnikov.
(8) Predsednik arbitraže vodi delo arbitraže, zagotavlja
zakonitost postopka ter pripravi pisni odpravek sporazuma oziroma razsodbe.
Arbitraža ima zapisnikarja, ki zapisuje vsa pomembna dejstva in podatke o
poteku arbitraže po nareku predsednika arbitraže. V kolikor predsednik
arbitraže na zapisnik ne povzame vseh pomembnih dejstev in izjav arbitrov,
lahko posamezni arbiter zahteva njihov zapis in jih narekuje zapisnikarju. Na
koncu razprave se izdela zapisnik, ki vsebuje tudi vsebino sporazuma oziroma
odločitve. Podpišejo ga vsaj po en pooblaščen predstavnik ali namestnik arbitra
prisotnih partnerjev.
(9) Arbitraža je sklepčna, če sta na seji prisotna vsaj dva
arbitra, ki ju imenuje ministrstvo, vsaj dva arbitra, ki ju imenuje Zavod ter
vsaj en arbiter, ki zastopa izvajalca.
(10) Vsak udeleženec arbitraže lahko povabi na sejo arbitraže
pooblaščenca, ki ima na podlagi zahteve posameznega arbitra pravico
razpravljati o pravnih vidikih spornih vprašanj ali postopkov.
(11) Arbitraža odloča soglasno.
(12) Postopek pred arbitražo je javen in mora biti opravljen
hitro.
(13) Za pojasnitev posameznih spornih vprašanj ali
predložitev dodatnih argumentov lahko vsak arbiter določi katerokoli osebo, ki
jo je povabil na narok.
3. Pogodbe z izvajalci
112. člen
(sklepanje pogodb)
Pri prenosu programov v dejavnostih, ki se v tem letu ne
standardizirajo, se prenaša število delavcev iz ur v sorazmerju s prenesenimi
programi, z upoštevanjem storilnosti na delavca iz pogodb za tekoče leto.
113. člen
(ničnost pogodbe)
Pogodba, pri kateri kdo v imenu ali na račun druge pogodbene
stranke, predstavniku ali posredniku organa ali organizacije iz javnega sektorja
obljubi, ponudi ali da kakšno nedovoljeno korist za:
-       
pridobitev posla ali
-       
za sklenitev posla pod ugodnejšimi pogoji ali
-       
za opustitev dolžnega nadzora nad izvajanjem pogodbenih obveznosti ali
-       
za drugo ravnanje ali opustitev, s katerim je organu ali organizaciji iz
javnega sektorja povzročena škoda ali je mogočena pridobitev nedovoljene
koristi predstavniku organa, posredniku organa ali organizacije iz javnega
sektorja, drugi pogodbeni stranki ali njenemu predstavniku, zastopniku,
posredniku;
je nična.
114. člen
(odstop od pogodbe)
(1) Zavod ali izvajalec lahko odstopita od pogodbe, če
nasprotna stran kljub pisnim opozorilom nadaljuje s kršitvami obveznosti iz te
uredbe ali pogodbe, opravlja dejavnost v nasprotju s predpisi s področja
zdravstvenega zavarovanja ali v primeru, če ne more uresničevati prevzetih
obveznosti.
(2) Odpovedni rok za pogodbo pri javnih zavodih je 30 dni,
pri zasebnikih s koncesijo pa je enak odpovednemu roku, ki je opredeljen v
koncesijski pogodbi in ne more biti krajši od 30 dni.
(3) Do izteka odpovednega roka izvajalec opravlja program
storitev v skladu s pogodbo.
(4) V primeru izvajalca zdravstvene dejavnosti s koncesijo
preneha veljati pogodba tudi, če mu je odvzeto dovoljenje za opravljanje
dejavnosti ali koncesija, in sicer z dnem odvzema dovoljenja oziroma s
prenehanjem koncesijskega razmerja in koncesijske pogodbe v skladu z zakonom,
ki ureja zdravstveno dejavnost.
115. člen
(uporaba pogodbe za leto 2023)
Pogodba, sklenjena med Zavodom in izvajalcem, za leto 2023 se
uporablja od 1. januarja 2023. Pogodbe z novimi lekarnami in novimi socialno
varstvenimi zavodi začnejo veljati od prvega dneva naslednjega meseca, ko ti
izpolnjujejo vse pogoje za delovanje.
116. člen
(spremembe v programu)
(1) Pogoj za pridobitev dodatnega programa je, da ima
izvajalec zaposlene zdravnike za vse v pogodbi že dogovorjene time ter za
dodaten obseg programa. Pri tem se za ugotavljanje števila dejansko zaposlenih
zdravnikov za vsakega posameznega zdravnika šteje zaposlitev največ do 1.
(2) V splošnih in družinskih ambulantah ter otroškem in
šolskem dispanzerju lahko izvajalec za širitev programov kot nosilca te
dejavnosti prijavi tudi specializanta družinske medicine ali pediatrije v
zadnjem letniku specializacije, ob izpolnjevanju vseh pogojev, ki jih določa
zakon, ki ureja zdravniško službo. V primeru iz prejšnjega stavka, se zahtevek
za povračilo stroškov specializacije, ki jih izvajalec v skladu z zakonom, ki
ureja zdravniško službo pridobi iz proračuna za tega specializanta, zmanjša za
delež prijave specializanta kot nosilca programa splošne in družinske ambulante
oziroma programa otroškega in šolskega dispanzerja.
(3) Spremenjen obseg programa splošne ambulante v socialno
varstvenem zavodu ne vpliva na obseg in vrednost programa drugih ambulant splošne
in družinske medicine, ki jih zagotavlja izvajalec.
(4) Znotraj območne enote Zavoda so možna prestrukturiranja,
in sicer v okviru finančnih sredstev, izračunanih v skladu s to uredbo.
(5) Preventivne zdravstvene preglede registriranih športnikov
v 5. in 7. razredu osnovne šole lahko izvajajo izvajalci, za katere je seznam
zdravnikov objavljen na spletni strani programa ZDAJ.
(6) V dispanzerju za ženske lahko izvajalec za širitev
programov kot nosilca te dejavnosti prijavi tudi specializanta ginekologije in
porodništva v zadnjem letniku specializacije, ob izpolnjevanju vseh pogojev, ki
jih določa zakon, ki ureja zdravniško službo. Zahtevek za povračilo stroškov
dela s strani proračuna za tega specializanta se zmanjša za delež prijave kot
nosilca dispanzerja za ženske.
117. člen
(pogodbe z zdravilišči)
Z zdravilišči, ki v pretežni meri izvajajo program ambulantne
fizioterapije za zavarovane osebe izpostav Zavoda, v katerih ZD nimajo
ambulantne fizioterapije, bo Zavod v pogodbi dogovoril program za te izpostave
posebej. Ta program je mogoče prenesti na zavarovane osebe drugih izpostav
Zavoda le, če zdravilišče nima čakalne dobe za zavarovane osebe lokalnega
gravitacijskega območja.
118. člen
(sredstva za mobilne enote NMP)
Sredstva, namenjena mobilnim enotam NMP (in sicer MoE REA),
mobilni enoti nujnega reševalnega vozila (v nadaljnjem besedilu: NRV) na
lokaciji ZD Radlje, ZD Ravne in ZD Slovenj Gradec, se nakažejo Zdravstveno
reševalnemu centru Koroške na podlagi veljavne pogodbe med Zdravstveno
reševalnim centrom Koroške in ZD.
V. DEL
OBVEZNOSTI IZVAJALCEV
119. člen
(obveznost izvajalcev v dispanzerju za mentalno zdravje)
Če izvajalec v dispanzerju za mentalno zdravje opravi
storitev, ki je v skladu z Navodili za izvajanje preventivnega zdravstvenega
varstva na primarni ravni sestavni del sistematičnega preventivnega pregleda
otroka oziroma šolarja, izvajalec to storitev zaračuna Zavodu v okviru programa
dispanzerja za mentalno zdravje.
120. člen
(standardi storitev)
(1) Izvajalec zavarovanim osebam nudi standardne storitve in
standardne materiale opredeljene v pravilih, ki urejajo obvezno zdravstveno
zavarovanje, in drugih predpisih s področja zdravstvenega zavarovanja.
(2) Izvajalec lahko zavarovanim osebam nudi nadstandardne
storitve in materiale, za katere se zavarovani osebi zaračuna razlika med
vrednostjo standardne in nadstandardne storitve in materiala.
(3) Pred začetkom opravljanja nadstandardnih storitev
izvajalec seznani zavarovano osebo o višini doplačila za storitev (po
specifikaciji) in pridobi njeno pisno soglasje.
121. člen
(uveljavljanje storitev v samoplačniški ambulanti)
(1) Če zavarovana oseba uveljavlja storitve v samoplačniški
ambulanti, pisno izjavi, da od Zavoda ne bo zahtevala povračila stroškov.
(2) Samoplačniške storitve sme izvajalec opravljati izven
ordinacijskega časa, opredeljenega v pogodbi z Zavodom.
(3) Zavarovani osebi, ki uveljavlja storitve v samoplačniški
ambulanti, izvajalec predpiše zdravila na beli recept.
122. člen
(obveznosti izdajatelja naloga za patronažno dejavnost)
Izdajatelj naloga za patronažno dejavnost krije stroške za
zdravila, ki se ne predpisujejo na recept, stroške materiala in opreme,
potrebne za odvzem in stroške izvedbe laboratorijskih storitev, stroške
sodobnih oblog za oskrbo kroničnih ran ter stroške zahtevnejše opreme, če se ne
predpisuje na recept.
123. člen
(obveznosti antikoagulantne ambulante)
Če patronažna služba odvzame kri za potrebe antikoagulantne
ambulante, stroške materiala in opreme, potrebne za odvzem, in stroške izvedbe
laboratorijskih storitev, krije antikoagulantna ambulanta, ki odvzeti vzorec
pregleda.
124. člen
(obveznosti izvajalcev)
Obveznosti izvajalcev so:
1.     
izvajati program enakomerno skozi vse leto,
2.     
zagotavljati laboratorijske in druge diagnostične storitve, potrebne za
proces diagnostike in zdravljenja, ki so vključene v ceno zdravstvene storitve,
3.     
zavarovanim osebam zagotoviti tolmačenje zdravniških izvidov, izdanih v
elektronski obliki, brez dodatnega zaračunavanja,
4.     
izvajanje prvih pregledov brez čakalnih dob v splošnih in družinskih
ambulantah ter otroških in šolskih dispanzerjih,
5.     
zagotoviti zavarovanim osebam prosto izbiro osebnega zdravnika, tako da
nobena zavarovana oseba ne ostane brez izbranega osebnega zdravnika oziroma se
ji omogoči obravnava v ambulanti za neopredeljene. Če zdravnik prevzame
ambulanto drugega zdravnika, mora neselektivno opredeljevati zavarovane osebe
do standarda glavarinskih količnikov iz Priloge 1 te uredbe,
6.     
v času odsotnosti izbranih osebnih zdravnikov zagotoviti nadomeščanja v
okviru ordinacijskega časa tako, da zdravniško službo opravlja zdravnik z isto
strokovno usposobljenostjo (v nadaljnjem besedilu: nadomestni zdravnik). O
svoji odsotnosti in nadomestnem zdravniku izvajalec obvesti zavarovane osebe in
Zavod,
7.     
v primeru vgrajevanja različnih materialov v telo uporabljati materiale
z mednarodnim certifikatom CE,
8.     
omogočati nadzornim zdravnikom, zobozdravnikom, magistrom farmacije in
diplomiranim zdravstvenikom Zavoda vpogled v dokumentacijo, ki je podlaga za
uresničevanje pravic zavarovanih oseb iz obveznega zdravstvenega zavarovanja,
pri čemer je treba upoštevati določbe zakona, ki določa varstvo osebnih
podatkov,
9.     
zagotavljati varne in visoko kakovostne zdravstvene obravnave, vključno
z vpeljevanjem kliničnih poti, kazalnikov kakovosti in drugih metod ter orodij
kakovosti iz 131. člena te uredbe,
10.  
po zaključku zdravljenja na zahtevo zavarovanih oseb izstaviti
specifikacijo opravljenih in Zavodu zaračunanih storitev. Če je obračunska
enota primer in je zavarovana oseba bivala pri izvajalcu manj kot znaša povprečna
ležalna doba v preteklem letu pri tem izvajalcu, izvajalec zavarovani osebi
izstavi informativni račun tako, da je vrednost storitve izračunana kot zmnožek
med številom dni, ko je zavarovana oseba bivala pri izvajalcu, in količnikom
med ceno primera in povprečno ležalno dobo v preteklem letu pri tem izvajalcu,
11.  
zagotavljati zanesljiv in varen informacijski sistem za nemoteno
delovanje oziroma elektronsko poslovanje in izvajanje e-storitev v sistemu
zdravstvenega varstva,
12.  
začeti z uporabo eDN (e-delovni nalog) za fizioterapijo v treh mesecih
od objave navodil za uporabo delovnega naloga, a najpozneje do 1. 10. 2023,
13.  
v svojih prostorih zagotavljati in omogočati promocijo in oglaševanje
državnih preventivnih zdravstvenih programov z razpoložljivimi komunikacijskimi
gradivi in orodji, ki so del preventivnih programov, v obsegu najmanj 25 %
prostora in infrastrukture, namenjene informiranju in oglaševanju,
14.  
na vidnem mestu objaviti plakate, zloženke in drugo gradivo. Zavoda, ki
se nanaša na uresničevanje pravic zavarovanih oseb,
15.  
od 1. januarja 2023 za namene izvajanja, beleženja, poročanja in
obračunavanja zdravstvenih storitev uporabljati novo verzijo slovenskega
prevoda avstralske modifikacije mednarodne klasifikacije bolezni in sorodnih
zdravstvenih problemov za statistične namene v vseh zdravstvenih dejavnosti
(MKB – 10 – AM verzija 11):
- 
terapevtskih in diagnostičnih postopkov v bolnišnični dejavnosti (KTDP
verzija 11),
- 
SPP v bolnišnični dejavnosti za obračunavanje akutne bolnišnične
obravnave po metodologiji SPP (AR-DRG (SPP) verzija 10.0),
16.  
od 1. januarja 2023 evidentiranje opravljenega dela v akutni bolnišnični
obravnavi za namene razvrščanja v nove šifre SPP po novi klasifikaciji MKB 10 –
AM verzija 11 in KTDP verzija 11 skladno s Standardi kodiranja – avstralske
različice s slovenskimi dopolnitvami za obravnave, zaključene od 1. januarja
2023,
17.  
pred prvo nenujno napotitvijo k napotnemu zdravniku upoštevanje navodil,
ki jih je potrdili RSK za družinsko medicino v sodelovanju z drugimi
pristojnimi RSK in so objavljena na spletni strani Zavoda,
18.  
upoštevanje meril za sprejem pacientov v akutno bolnišnično obravnavo,
ki so objavljena na spletni strani Zavoda.
125. člen
(ordinacijski čas)
(1) Ordinacijski čas se dogovori v pogodbi o izvajanju
programa storitev med izvajalcem in Zavodom.
(2) Ordinacijski čas za zavarovane osebe se najmanj v obsegu
ene petine s pogodbo dogovorjenega ordinacijskega časa zagotavlja od 16. ure.
(3) Ordinacijski čas se med letom lahko spremeni samo s
predhodnim pisnim soglasjem obeh pogodbenih strank.
(4) Izjema od obveznosti iz drugega odstavka tega člena
velja:
1.     
v dejavnosti, kjer zaradi zahtev diagnostičnih preiskav popoldanski čas
ni primeren (npr. gastroskopija),
2.     
v dejavnosti, kjer se izvaja kontinuirana terapija, vezana na enakomerne
časovne presledke in zaradi majhnega števila ekip pri izvajalcu dela ni
smiselno organizirati izmensko,
3.     
če je v pogodbi z izvajalcem dogovorjen manjši obseg programa od 0,5
tima,
4.     
v splošni ambulanti v socialnem zavodu,
5.     
v mladinskem zobozdravstvu, če je lokacija ambulante v šoli,
6.     
v drugih primerih, ko je do zavarovanih oseb prijaznejši dopoldanski
čas, če izvajalec argumentira razloge in pridobi soglasje lokalne skupnosti.
(5) Minimalni ordinacijski čas znaša 35 ur efektivnega dela
nosilca programa na teden, razen če je nosilec programa:
-       
zdravnik specialist, zobozdravnik, psiholog, specialist klinične
psihologije, defektolog, logoped oziroma surdopedagog, specialist klinične
logopedije, pri čemer minimalni ordinacijski čas znaša 32,5 ur efektivnega dela
ambulante,
-       
zdravnik specialist v območju sevanja, pri čemer minimalni ordinacijski
čas znaša 28,5 ur efektivnega dela ambulante,
-       
doktor dentalne medicine specialist čeljustne in zobne ortopedije, pri
čemer minimalni ordinacijski čas znaša 25 ur efektivnega dela ambulante.
(6) Doktor dentalne medicine specialist čeljustne in zobne
ortopedije v okviru 32,5 ur efektivnega tedenskega dela ambulante največ 7,5 ur
nameni za načrtovanje ortodontskih aparatov, oziroma največ 8 ur v okviru
neefektivnega tedenskega dela ambulante. Preostali čas nameni ordinacijskemu
času za delo s pacienti.
126. člen
(objava nosilcev programov in ordinacijskih časov)
(1) Izvajalec na vidnem mestu v čakalnici in na svoji spletni
strani objavi:
-       
seznam zdravnikov, ki jih zavarovane osebe lahko izberejo v skladu s
pravili, ki urejajo obvezno zdravstveno zavarovanje, in njihov ordinacijski
čas;
-       
seznam zdravnikov, ki delajo v specialističnih ambulantah, in njihov
ordinacijski čas;
-       
seznam nosilcev drugih dejavnosti, ki opravljajo storitve obveznega
zdravstvenega zavarovanja, in njihov ordinacijski čas.
(2) Objavljeni ordinacijski čas mora biti v skladu z
ordinacijskim časom iz prejšnjega člena.
127. člen
(nenujni reševalni prevozi)
(1) Naročnik naroča nenujne reševalne prevoze samo pri
izvajalcih nenujnih reševalnih prevozov, ki imajo sedež v istem kraju kot
naročnik oziroma so najbližji naročniku.
(2) Prejšnji odstavek se ne uporablja, kadar se izvajalec
nenujnih reševalnih prevozov vrača na svoj sedež in lahko sočasno zagotovi
prevoz novega pacienta, ali izjemoma, če je to bolj racionalno, prevoz izvede
izvajalec, ki ima sedež bližje prebivališču pacienta.
(3) Naročnik in izvajalec nenujnih reševalnih prevozov
zagotavlja izvajanje prevozov tako, da se sočasno prepelje več pacientov,
oziroma vozila opravljajo vožnje brez pacientov v najmanjši možni meri.
(4) Izvajalec nenujnih prevozov z reševalnim vozilom izjemoma
sočasno prepelje dodatno največ dva pacienta, ki imata indikacijo za sanitetni
prevoz. Pri tem se upošteva število registriranih sedežev v vozilu, zmanjšano
za tri.
(5) Izvajalec nenujnega reševalnega prevoza prevoz opravi v
predvidenem času, pri čemer se upošteva ura obravnave pacienta in čas zaključka
obravnave ter časovno okno, znotraj katerega sme izvajalec spremeniti
predvideni čas za eno uro za prevoze znotraj regije in za dve uri za prevoze v
druge regije, o čemer obvesti naročnika. Ta čas se lahko podaljša samo iz
objektivnega razloga (npr. zastoj v prometu) ali po dogovoru z naročnikom.
(6) Izvajalec sanitetnih prevozov hkrati prepelje največ
toliko pacientov, kolikor je registriranih sedežev v vozilu, zmanjšano za dva.
(7) Pri nenujnih reševalnih prevozih s spremljevalcem,
izvajalec za prevoz vsakega pacienta poleg dejansko prevoženih kilometrov (v
točkah) obračuna startnino v obsegu 30 točk.
(8) Pri nenujnih reševalnih prevozih s spremljevalcem, sme
izvajalec obračunati tudi kilometre za razdaljo, ki jo prevozi brez pacienta.
(9) Izvajalec sanitetne prevoze obračunava v številu
kilometrov (v točkah), ki za posamezno zavarovano osebo predstavljajo razdaljo
med njegovim bivališčem in dializnim centrom, Onkološkim inštitutom Ljubljana
ali drugim izvajalcem storitev, kamor je bil pacient napoten. Za vsak prevoz
pacienta izvajalec Zavodu obračuna tudi startnino, ki znaša 8 km za razdalje do
vključno 10 km in 16 km za razdalje nad 10 km.
(10) Izvajalec sanitetnih prevozov ne obračuna prevoza za
razdaljo, ki jo prevozi brez pacienta.
(11) Število kilometrov (v točkah) za sanitetne prevoze
pacientov na in z dialize izvajalec načrtuje v skladu s Prilogo 17 te uredbe,
obračuna pa ločeno od ostalih sanitetnih prevozov, in sicer po vnaprej
pripravljenem seznamu pacientov in številu kilometrov, ki jih lahko za vsakega
pacienta obračuna Zavodu. Vsakršno spremembo seznama pacientov za prevoz na in z
dialize med letom izvajalec pred obračunom posreduje v potrditev Zavodu.
Podlaga za obračun je potrjen seznam oseb in obračunskih razdalj. Sklepanje
aneksov k pogodbi za te spremembe ni potrebno.
(12) Izvajalec sme obračunati Zavodu tudi prevoze na in z dialize,
ki so posledica občasnih migracij pacientov, če predhodno pridobi pisno
soglasje območne enote Zavoda, kjer ima pacient stalno bivališče. V tem primeru
Zavodu obračuna prevoz za razdaljo od začasnega bivališča do najbližjega
dializnega centra in startnino iz devetega odstavka tega člena.
(13) Izvajalec program prevozov na in z dialize izvaja tako,
da pripelje pacienta na dializo 60 minut pred začetkom dialize in ga odpelje do
60 minut po zaključku dialize.
128. člen
(zagotavljanje stalne dostopnosti)
Za nemoteno zagotavljanje stalne dostopnosti je izvajalec v
dejavnostih splošne in družinske medicine, otroški in šolski dispanzer ter
zobozdravstva za odrasle in mladino dolžan ordinacijski čas za zavarovane osebe
predhodno uskladiti s koordinatorjem te dejavnosti v izpostavi Zavoda.
129. člen
(storitve po naročilu imenovanih zdravnikov)
V primeru naročila imenovanega zdravnika, da izbrani osebni
zdravnik pripravi predlog za obravnavo na invalidski komisiji, je izbrani
osebni zdravnik zavarovane osebe dolžan vso potrebno dokumentacijo pripraviti
in priporočeno s povratnico, ki se hrani v zdravstveni kartoteki zavarovane
osebe, poslati v 30 dneh na Zavod za pokojninsko in invalidsko zavarovanje
Slovenije.
130. člen
(poročanje izvajalcev o opravljenem programu storitev)
(1) Izvajalci za opravljene storitve Zavodu izstavijo račune,
zahtevke za plačilo in poročila v skladu z Navodili o beleženju in
obračunavanju zdravstvenih storitev in izdanih materialov ter Navodili za
obračun – vprašanja in odgovori.
(2) Račune, zahtevke za plačilo in poročila izvajalci
dostavijo Zavodu najpozneje do 10. v mesecu za pretekli mesec.
(3) Socialno varstveni zavodi in zavodi za usposabljanje
račune dostavljajo Zavodu tudi dvakrat mesečno, in sicer najpozneje do 25. v
mesecu za storitve opravljene od 1. do vključno 15. v tekočem mesecu in
najpozneje do 10. v mesecu za storitve opravljene od 16. do konca preteklega
meseca.
(4) Lekarne izstavijo Zavodu zahtevke za plačilo za
opravljene storitve in izdana zdravila na recept z obračunanim davkom na dodano
vrednost najmanj enkrat in največ trikrat mesečno, in sicer najpozneje do 10. v
mesecu za pretekli mesec.
(5) Ne glede na prejšnji odstavek lahko lekarna izstavi
Zavodu zahtevek za plačilo večkrat na mesec za zdravila na recept, katerih
nabavna vrednost za posamezno pakiranje znaša najmanj 900 eurov.
(6) Izvajalci zdraviliškega zdravljenja račune za opravljene
storitve s področja zdraviliškega zdravljenja izstavljajo sproti po končanem
zdraviliškem zdravljenju zavarovanih oseb. Če se zdravljenje nadaljuje po
izteku meseca, izvajalec zdraviliškega zdravljenja za celotno obdobje
zdraviliškega zdravljenja izstavi dva računa. Za zaključeni mesec izstavi račun
glede na število zdraviliških dni in točk v mesecu. Za preostanek zdravljenja,
ki se nadaljuje v naslednji mesec, pa izvajalec izstavi nov račun po končanem
zdravljenju.
(7) Bolnišnice poročajo ZTM na mesečni ravni, in sicer 15.
dan v mesecu za pretekli mesec, ter Strokovnemu svetu za preskrbo s krvjo na
šest mesečni ravni (na dan 1. april in 1. oktober tekočega leta) naslednje
podatke:
-       
o porabljenih zdravilih iz tuje plazme,
-       
o porabi zdravil iz plazme, pridobljene v Republiki Sloveniji,
-       
o trenutnih zalogah zdravil posebej iz tuje ter iz plazme, zbrane v
Republiki Sloveniji, in
-       
o količinah neporabljenih zdravil iz plazme, posebej iz tuje ter iz
plazme, zbrane v Republiki Sloveniji, zaradi pretečenega roka uporabe ali
drugega razloga, zaradi katerega se ta zdravila ne sme ali ne more uporabiti.
(8) Priloge k dokumentom za obračun, ki jih izvajalci
pošiljajo Zavodu v papirni obliki, skladno z navodili Zavoda, izvajalci
dostavijo Zavodu v roku pet delovnih dni od dneva elektronsko posredovanih
podatkov.
(9) Račune in zahtevke za plačilo, ki jih izvajalec dostavi
Zavodu v tekočem mesecu za storitve opravljene pred več kot dvema mesecema,
Zavod zavrne, razen v primeru objektivnih razlogov za zamudo, ki jih ugotovita
pogodbena partnerja, vendar najpozneje do 31. januarja za preteklo leto.
(10) Poročila za preteklo leto, ki jih izvajalec dostavi Zavodu
po 10. januarju, Zavod zavrne, razen v primeru objektivnih razlogov za zamudo,
ki jih ugotovita pogodbena partnerja.
(11) Naknadno ugotovljene nepravilnosti pri razmejevanju med
obveznim in prostovoljnim zdravstvenim zavarovanjem se za primere, stare do
treh let, poračunajo v tekočem letu.
(12) Račune, ki jih izvajalci izstavljajo na podlagi obdobnih
obračunov, izvajalci dostavijo Zavodu v petih dneh po prejemu obvestila Zavoda
o višini obračuna za posamezno obračunsko obdobje. Obvestilo o višini obračuna
Zavod posreduje izvajalcem v 45 dneh po izteku obdobja, za katerega se
pripravlja obračun ali po prejemu obvestila izvajalca o prenehanju opravljanja
dejavnosti. Izjema je obvestilo o višini obračuna za obdobje od januarja do
junija, ki ga Zavod posreduje izvajalcem do 15. septembra. Nestrinjanje
izvajalca z višino obračuna ne zadrži obveznosti izvajalca, da Zavodu izstavi
račun v višini, navedeni v obvestilu. Sporni del obračuna izvajalec in Zavod
rešujeta naknadno.
(13) Dobropise na podlagi končnih in dodatnih obračunov
Zavoda za preveč obračunane storitve izvajalci dostavijo Zavodu v petih dneh po
prejemu obvestila Zavoda.
(14) Zavod izvajalcu v roku 15 dni od prejema popolne
dokumentacije zavrne račune, zahtevke za plačilo in poročila, ki niso sestavljena
v skladu z opredelitvami tega člena, ali niso v skladu s pogodbo.
(15) Če izvajalec ne izpolni obveznosti posredovanja
dokumentov v Centralni register podatkov o pacientu (v nadaljnjem besedilu:
CRPP) v skladu z zakonom, ki ureja zbirke podatkov s področja zdravstvenega
varstva, pravilnikom, ki ureja pogoje, roke, način vključitve in uporabe
e-zdravja za obvezne uporabnike in seznamom obveznih tipov dokumentov CRPP za
storitve v šifrantih Zavoda za obračun, se šteje, da zdravstvena storitev ni
zaključena oziroma ne šteje med realizirane storitve.
(16) Izvajalci so dolžni pri obračunu zdravstvenih storitev
navesti pravilno številko zdravstvenega delavca iz Registra izvajalcev
zdravstvene dejavnosti in delavcev v zdravstvu (v nadaljnjem besedilu: RIZDDZ).
(17) Kontrolo ujemanja na obračunskih dokumentih poslanih
RIZDDZ številk zdravstvenih delavcev s podatki v RIZDDZ izvaja Zavod.
(18) Javni zavod o opravljenih storitvah po zdravstvenih
delavcih mesečno poroča svetu zavoda, ministrstvu in uradu, pristojnemu za
nadzor, kakovost in investicije v zdravstvu.
131. člen
(kakovost in varnost)
(1) Izvajalci do 1. 1. 2024:
-       
v skladu z načeli gospodarnega ravnanja in uspešnosti vzpostavijo sistem
vodenja kakovosti. Kot sistem vodenja kakovosti se lahko uporabi mednarodni
standard ali drug že uveljavljen sodoben sistem vodenja kakovosti, ki vsebuje
ključne elemente zahtev za kakovostno delovanje v zdravstvenih organizacijah,
-       
med svojimi zaposlenimi določijo osebo – skrbnika sistema kakovosti
(zdravstvenega delavca ali sodelavca z izkušnjami iz zdravstvenih procesov), ki
skrbi za izvedbo in delovanje sistema vodenja kakovosti,
-       
določijo osebo – pooblaščenca za varnost, ki je zadolžen za obvladovanje
varnostnih tveganj, spremljanje in sporočanje varnostnih odklonov na ministrstvo
ter razvoj kulture varnosti pri izvajalcih,
-       
vzpostavijo in začnejo spremljati zadovoljstvo zaposlenih in pacientov
(ter drugih uporabnikov) na podlagi sprejete metodologije ministrstva ter o
rezultatih in ukrepih konec leta poročajo ministrstvu,
-       
poročajo ministrstvu o opravljenih storitvah, vključno s poročanjem
kazalnikov kakovosti, prek vzpostavljenega spletnega portala, v skladu z
navodili ministra, pristojnega za zdravje.
(2) Klinične poti izvajalci objavijo in ob spremembi
ažurirajo na svojih spletnih straneh.
(3) Izvajalci so dolžni spremljati kazalnike kakovosti, ki so
določeni v Prilogi 9, ki je sestavni del te uredbe.
132. člen
(opredeljevanje zavarovanih oseb za osebne zdravnike)
(1) Minimalna obremenitev zdravnika specialista družinske medicine
in zdravnika specialista pediatrije na primarni ravni zdravstvene dejavnosti
znaša 1895 glavarinskih količnikov. Po doseženi obremenitvi iz prejšnjega
stavka lahko zdravnik odkloni nadaljnje opredeljevanje zavarovanih oseb.
(2) Zdravnik v otroškem in šolskem dispanzerju ne sme
odklanjati otroške in šolske populacije zaradi opredeljevanja odrasle
populacije.
(3) Zdravnik v dispanzerju za ženske lahko preneha z
opredeljevanjem novih oseb, ko doseže obremenitev slovenskega povprečja
glavarinskih količnikov.
133. člen
(minimalni obseg programa)
(1) Za programe, kjer zavarovane osebe izbirajo osebnega
zdravnika, izvajalec zagotovi, da vsak izbrani osebni zdravnik, izbrani
ginekolog oziroma izbrani zobozdravnik izvaja program v obsegu najmanj 0,1
tima.
(2) Prejšnji odstavek se ne uporablja za izbranega osebnega
zdravnika v domovih za starejše občane.
134. člen
(obveznosti izvajalcev programa zdravstvene vzgoje)
(1) Izvajalec programa zdravstvene vzgoje za otroke, šolarje,
študente, odrasle, šole za starše ter reproduktivnega zdravstvenega varstva
žensk za potrebe nadzora ministrstva in Zavoda hrani v evidenci podpise
udeležencev vsakega srečanja posameznih skupinskih delavnic in individualne
obravnave, skupaj z datumi posameznih srečanj, izvajalci in seznami zavodov, v
katerih so se skupinske delavnice in individualne obravnave izvršile. V primeru
izvedbe programa zdravstvene vzgoje v vrtcih ali šolah zadostuje podpis
prisotnega predstavnika teh ustanov.
(2) Vsi ZVC in iCKZ osebam iz ciljne populacije v svojem gravitacijskem
območju ponudijo vse vrste delavnic iz Programa svetovanja za zdravje oziroma
Programa za krepitev zdravja.
(3) Zdravstveni domovi v ZVC in iCKZ zagotavljajo kader
(standardni tim) v obsegu, opredeljenem v Prilogi 17 te uredbe (za ZVC) in v Prilogi
1 te uredbe (za iCKZ) ter v skladu s kriteriji, opredeljenimi v Navodilih – ZVC
in Navodilih – iCKZ (navodila NIJZ). Če izvajalec ne zagotovi s standardom
predvidenega kadra, se mu za manjkajoči kader zmanjšajo vračunanih sredstva. V
primeru pomanjkanja lastnih zmogljivosti lahko ZVC in iCKZ za izvajanje
posameznih delavnic najame tudi katerikoli drug pooblaščeni ZVC in iCKZ iz
seznama v Prilogi 17 te uredbe.
(4) Izvajalec za potrebe nadzora ministrstva in Zavoda hrani
v evidenci podpise udeležencev vsakega srečanja posameznih skupinskih delavnic
in individualne obravnave, skupaj z datumi posameznih srečanj, izvajalci in
seznami ustanov, v katerih so se skupinske delavnice in individualne obravnave
izvršile.
(5) ZD in iCKZ o vseh izvedenih aktivnostih mesečno poročajo
NIJZ na obrazcih, ki jih pripravi NIJZ, in sicer do 10. v mesecu za pretekli
mesec.
135. člen
(poročanje CDZOM in CDZO)
CDZOM in CDZO o vseh izvedenih aktivnostih poročajo na
predpisanih obrazcih NIJZ štitikrat letno.
136. člen
(poročanje NIJZ)
NIJZ o opravljenem delu poroča Zavodu dvakrat letno na
obrazcih, ki jih izda Zavod, in sicer v 45 dneh po koncu poročevalskega
obdobja.
137. člen
(poročanje NIJZ o programu SVIT)
(1) NIJZ za upravljanje progama SVIT do 15. februarja vsako
leto predloži poročilo o realizaciji in namenski porabi sredstev za preteklo
leto. Poročilo zajema podatke o namenski porabi sredstev za plače, sejnine,
stroške pošiljanja vabil in stroške programskega sveta. V poročilu navede tudi:
-       
vključenost ciljne populacije,
-       
odzivnost ciljne populacije,
-       
delež odkritih predrakavih sprememb,
-       
delež odstranjenih predrakavih sprememb,
-       
delež odkritega raka.
(2) NIJZ v letnem poročilu posreduje Zavodu seznam
kolonoskopistov oziroma kolonoskopskih centrov in patohistologov oziroma patohistoloških
centrov, ki ne dosegajo standardov kakovosti. Tem izvajalcem Zavod ne podaljša
pogodbe.
138. člen
(poročanje Onkološkega inštituta Ljubljana o programu DORA)
Onkološki inštitut za upravljanje programa DORA do 31. marca
vsako leto Zavodu in ministrstvu posreduje poročilo o realizaciji programa in
namenski porabi sredstev (s specifikacijo stroškov za posamezno nalogo) za
preteklo leto. Poročilo mora vsebovati tudi:
-       
izvedene naloge,
-       
vključenost ciljne populacije,
-       
odzivnost ciljne populacije,
-       
delež odkritega neinvazivnega in invazivnega raka,
-       
doseganje standardov kakovosti po posameznih izvajalcih in doseganje
dogovorjenih standardov kakovosti programa v celoti.
139. člen
(poročanje Onkološkega inštituta Ljubljana o programu DPOR)
Onkološki inštitut Ljubljana do 30. aprila pošlje Zavodu
vsebinsko in finančno poročilo o programu DPOR na obrazcu, ki ga pripravi
Zavod.
140. člen
(obravnava in obračunavanje storitev v programu DORA)
(1) Obravnava v programu DORA mora biti izvedena ob
upoštevanju sprejetih standardov kakovosti in vključuje naslednje storitve:
-       
mamografijo obeh dojk v dveh projekcijah,
-       
dvojno odčitavanje vseh mamografskih slik,
-       
ob sumu na spremembo ponovni pregled, kjer se opravi potrebno
neinvazivno (dodatna mamografska diagnostika in ultrazvočna preiskava) in
invazivno diagnostiko (klinični pregled kirurga, stereotaktično biopsijo dojke,
ultrazvočno punkcijo, kirurško biopsijo in lokalizacijo netipnih lezij),
-       
histopatološke preiskave odvzetega materiala,
-       
poročanje Centralni upravljavski enoti trikrat letno skladno s
protokolom sledenja standardom kakovosti izvajanja programa.
(2) Za posamezno žensko, vabljeno v program DORA, lahko
izvajalec obračuna storitev le enkrat, ne glede na to, ali je bil potreben
poleg prvega tudi ponovni obisk.
141. člen
(opredelitev diagnoze na napotnici za neobičajne tipne
spremembe ali druge spremembe v dojki)
(1) Simptomatska ženska je ženska z neobičajno tipno
spremembo ali drugo spremembo v dojki ne glede na starost oziroma ženska, ki
sodi v ogroženo skupino skladno z določbami pravilnika, ki ureja izvajanje
preventivnega zdravstvenega varstva na primarnem nivoju.
(2) Simptomatska ženska je diagnostično obdelana v
mamografski ambulanti ali ambulanti za bolezni dojk na podlagi napotnice, ki jo
izda izbrani osebni zdravnik ali izbrani ginekolog.
(3) Izbrani osebni zdravnik ali izbrani ginekolog na
napotnici označi z D48.6 – neoplazma negotove narave v dojki ali Z03.1 –
opazovanje zaradi suma na maligno neoplazmo.
142. člen
(poročanje Onkološkega inštituta Ljubljana o programu ZORA)
Onkološki inštitut Ljubljana do 31. marca vsako leto pošlje
Zavodu vsebinsko in finančno poročilo o programu ZORA na obrazcu, ki ga določi
Zavod.
143. člen
(obveznosti izvajalcev v dejavnosti zobozdravstva)
(1) Program posameznih dejavnosti zobozdravstva se realizira
v razmerju:
-       
zobozdravstvo za odrasle: 40 % nege, 60 % protetike, delež protetike je
lahko tudi večji zaradi skrajševanja čakalnih dob;
-       
zobozdravstvo za študente: 85 % nega in zdravljenje ter 15 % protetika;
-       
pedontologija in mladinsko zobozdravstvo: 90 % otroci, 10 % odrasli;
program za odrasle se deli v razmerju 50 % nega in zdravljenje in 50 %
protetika in ne zajema storitev, opravljenih v urgentni službi;
-       
zdravljenje zobnih in ustnih bolezni: 80 % parodontologija, 20 % nega in
zdravljenje, če ni čakalne dobe;
-       
stomatološka protetika: 20 % nega in zdravljenje, 80 % protetika;
-       
ortodontija: 100 % ortodontske storitve.
(2) V dejavnosti ortodontije se beleži tudi število izdanih
ortodontskih aparatov v skladu z Navodilom za evidentiranje in obračunavanje
storitev.
(3) Mladinski zobozdravniki zaradi opredeljevanja odrasle
populacije ne smejo odklanjati otrok in mladine.
(4) Zobozdravnik pri izvajalcu, ki ima z Zavodom sklenjeno
pogodbo in izpolnjuje pogoje za izbranega osebnega zobozdravnika, sprejme vse
zavarovane osebe, ki ga izberejo. Odkloni jih lahko, če za 10 % preseže
povprečno število opredeljenih na zobozdravnika v svoji dejavnosti na območju
območne enote Zavoda, kjer ima sedež dejavnosti. Če ima na območju območne
enote Zavoda sedež dejavnosti en sam izvajalec, mora sprejeti vse zavarovane
osebe, ki ga izberejo. Zavod na svoji spletni strani za dejavnosti
zobozdravstva za odrasle, mladino in študente objavlja seznam izvajalcev, ki ne
dosegajo oziroma presegajo povprečno število opredeljenih zavarovanih oseb na
zdravnika v svoji dejavnosti na območju območne enote Zavoda, kjer ima sedež
dejavnosti.
144. člen
(obveznosti izvajalcev programa vzgoje za ustno zdravje)
Izvajalec programa vzgoje za ustno zdravje za otroke,
šolarje, dijake, študente in ostale mladostnike za potrebe nadzora ministrstva
in Zavoda hrani evidenco vseh izvedenih skupinskih in individualnih obravnav,
nosilcev vzgoje za ustno zdravje, število udeležencev, ciljne skupine datum,
čas in vsebino predavanj in aktivnosti, ime ustanove, v katerih so se obravnave
vzgoje za ustno zdravje izvršile. V primeru izvedbe programa vzgoje za ustno
zdravje v vrtcih ali šolah zadostuje podpis prisotnega predstavnika teh
ustanov.
145. člen
(obveznost vključevanja v dežurno službo v zobozdravstveni
dejavnosti)
(1) V dežurno službo v zobozdravstveni dejavnosti se
enakomerno in enakopravno vključijo vsi izvajalci zobozdravstva, ki opravljajo
dejavnost izbranega osebnega zobozdravnika v zobnih ambulantah za odrasle in za
mladino na območju posamezne območne enote Zavoda, kjer ima nosilec dežurne
službe sedež, razen če se izvajalci sporazumno dogovorijo drugače.
(2) Delež vključevanja se določi glede na obseg programa pri
posameznem izvajalcu. Razpored pripravi zdravstveni dom kot organizator te
službe, oziroma koncesionar, za katerega se dogovorijo izvajalci teh
dejavnosti. V spornih primerih razpored vključevanja izvajalcev v dežurno
službo ter lokacijo izvajanja določi ustanovitelj zdravstvenega zavoda, kjer
ima nosilec dežurne službe sedež.
(3) Če koordinacijo preventive in dežurne službe
zobozdravstvene dejavnosti izvaja koncesionar, zdravstveni dom nakaže 80 %
sredstev, ki jih je prejel za ta namen tistemu koncesionarju, ki to
koordinacijo izvaja.
146. člen
(poročanje o realizaciji programa zobozdravstva za mladino)
(1) Izvajalci realizacijo programa zobozdravstva za mladino
poročajo ločeno glede na starost.
(2) Za poročanje o realizaciji točk za osebe do dopolnjenega
19. leta starosti izvajalec uporablja ceno točke za zobozdravstvo za mladino,
za poročanje o realizaciji točk za zavarovane osebe od vključno 19 let pa ceno
točke zobozdravstva za odrasle.
147. člen
(poročanje o realizaciji programa patronažne zdravstvene
nege)
Storitve patronaže zdravstvene nege na domu, ki jih v skladu z
delovnim nalogom izvajalec opravi ob nedeljah in praznikih oziroma dela prostih
dnevih, lahko Zavodu obračuna po ceni, povišani za 30 %.
148. člen
(obveznost vključevanja v program NMP v dejavnosti osnovnega
zdravstvenega varstva)
(1) V zagotavljanje NMP vključno z dežurno službo se
enakomerno in enakopravno vključijo vsi izvajalci osnovnega zdravstvenega
varstva, ki opravljajo dejavnost izbranega osebnega zdravnika, razen osebnega
ginekologa.
(2) Delež vključevanja se določi glede na obseg programa
posameznega izvajalca. To velja za zdravstvene domove in izvajalce s koncesijo,
in sicer po razporedu, ki ga pripravi zdravstveni dom ali bolnišnica kot
organizator te službe.
(3) Razpored zagotavljanja NMP se prilagaja razporedu rednega
ordinacijskega dela in lokaciji zavoda, ki je v skladu s pravilnikom, ki ureja
službo NMP, določen za izvajanje NMP na svojem območju.
(4) Razliko v prejetih in porabljenih sredstvih za plače
izvajalcev NMP javni zavod uporabi tako, da prednostno financira dodiplomsko
izobraževanje zdravstvenih reševalcev za naziv diplomirani zdravstvenik,
diplomirana medicinska sestra in ostalo strokovno izobraževanje v sistemu NMP.
149. člen
(poročanje o realizaciji storitev NMP za regresno
odškodninske zahtevke)
(1) Za potrebe regresnih odškodninskih zahtevkov izvajalci
NMP izstavijo evidenčni obračun Zavodu za opravljene storitve, in sicer lažja,
srednja, težka in zahtevna oskrba na terenu.
(2) Izvajalci opravljene storitve iz prejšnjega odstavka
poročajo na podlagi visoke cene količnika iz obiskov v splošni in družinski
ambulantni dejavnosti.
(3) Poleg opravljenih storitev iz prvega odstavka tega člena
izvajalec Zavodu izstavi tudi evidenčni obračun za storitve, opravljene v
ambulanti NMP (dežurna služba), in sicer v skladu z Navodili Zavoda o beleženju
in obračunavanju storitev.
150. člen
(poročanje o realizaciji storitev mobilnih enot nujnih
reševalnih vozil)
(1) Za opravljene storitve mobilnih enot nujnih reševalnih
vozil izvajalec Zavodu izstavi poročilo za pavšal in evidenčni obračun po ceni,
ki predstavlja 2,5–kratno ceno točke za nenujne reševalne prevoze s
spremljevalcem, določeno v Prilogi 1 te uredbe.
(2) Evidenčni obračun vključuje tudi startnino v višini 30
točk. Po tej ceni izvajalec obračuna tudi storitve mobilnih enot nujnih reševalnih
vozil za osebe, zavarovane po mednarodnih sporazumih v skladu z evropskim
pravnim redom ter bilateralnimi sporazumi o socialni varnosti.
151. člen
(obveznosti izvajalcev na terciarni ravni)
(1) Izvajalci terciarne dejavnosti sprejmejo načrt dela v okviru
terciarne dejavnosti, pri čemer opredelijo načrtovano porabo sredstev za
terciar in ob koncu poslovnega leta posredujejo poročilo o realizaciji.
Načrtovana in dejanska poraba sredstev vsebujeta namen porabe, količino in
vrednost. Izvajalci posredujejo poročilo Zavodu in ministrstvu.
(2) Poročilo o realizaciji terciarne dejavnosti so izvajalci
dolžni izdelati za obdobje preteklega koledarskega leta, skladno z merili za
vrednotenje in Navodili Zavoda o beleženju in obračunavanju storitev, in sicer
vsako leto do 28. februarja. Če izvajalec terciarne dejavnosti Zavodu ne
posreduje poročila ali ga ne pripravi v zahtevani obliki, se v spornem delu
poročila porabljena sredstva štejejo kot neutemeljena.
152. člen
(poročilo za terciar I)
(1) Za program učenja izvajalec vodi mesečno evidenco o
številu udeležencev podiplomskega izobraževanja skupaj s številom mentorjev in
opravljenih mentorskih ur za vaje.
(2) Poročilo o realizaciji programa usposabljanja za posebna
znanja vključuje naslov izobraževanja, število udeležencev, število mentorjev,
število porabljenih ur za realizacijo programa ter sredstva za materialne
stroške in bruto plače (II. bruto) v deležu za ta program. Za daljša
usposabljanja zdravstvenih delavcev in sodelavcev v tujini, ki so dogovorjena v
pogodbi z Zavodom, soglasje pristojnega RSK ni potrebno, mora pa biti iz
poročila razviden tudi poimenski seznam udeležencev posameznega programa,
delovno mesto in izobrazba udeleženca (specialnost delavca) ter termin
usposabljanja.
(3) Izvajalec izvaja raziskovalne in razvojne projekte,
katerih naročnik je ministrstvo. Če ministrstvo projektov ne definira, razvija
svoje projekte ali projekte tujega naročnika (ki jih ta tudi financira), da
opraviči status terciarnosti.
(4) Izvajalec ob podpisu pogodbe z Zavodom oziroma aneksa k
pogodbi predloži seznam projektov, opredeljenih v svojem poslovnem in finančnem
načrtu, in sicer v obliki, iz katere je razviden naslov projekta, naročnik
projekta (tuji naročniki so navedeni le v primeru sofinanciranja projekta),
kratek opis projekta, jasno opredeljeni cilji, datum začetka in predvideni
datum zaključka projekta ter finančni načrt stroškov dela in materialnih
stroškov za ta program.
(5) Do sredstev za terciar so na podlagi prejšnjega odstavka
upravičeni projekti, ki se izvajajo v skladu s predvidenim terminskim planom.
Projekt je končan, ko recenzent poda svoje mnenje o projektu in se ta tudi
javno objavi.
(6) V poročilu Zavodu izvajalec navede naslov, vrsto projekta
(nacionalni, temeljni, aplikativni, administrativni), naročnika, mesto objave,
trenutno stanje projekta, datum začetka in datum zaključka projekta. Za
posamezen projekt izvajalec v poročilu navede tudi dejansko višino porabljenih
sredstev za plače (II. bruto v deležu za določen projekt) in materialne
stroške. Če je bil projekt sofinanciran, izvajalec navede tudi višino
sofinanciranih sredstev za plače (II bruto) in materialne stroške. Projekti in
raziskave, ki jih je v celoti financiral zunanji naročnik, se v poročilo ne
vključijo.
(7) Izvajalci v poročilo vključijo naziv delujočega
nacionalnega registra in nacionalne evidence poimenski seznam zaposlenih za
vodenje posameznega nacionalnega registra in nacionalne evidence, delež
delovnega časa za vodenje ter letne materialne stroške.
153. člen
(poročilo za terciar II)
(1) Izvajalci poročajo o porabi sredstev za izvedenost, ki
vključuje subspecialne laboratorije, subspecialne time in interdisciplinarne
ekspertne konzilije ter težavnost.
(2) Izvajalci vodijo evidenco stroškov vodenja subspecialnega
laboratorija, ki vključuje: naziv subspecialnega laboratorija, poimensko
sestavo članov tima, njihovo izobrazbo, delež delovnega časa v laboratoriju,
letno amortizacijo opreme in ceno reagentov za preiskave. V nadomestilu
stroškov za terciar se na podlagi evidence upošteva samo bruto plača (II bruto)
zaposlenih v laboratoriju, in sicer v deležu opravljenega dela za subspecialno
obravnavo ter amortizacija potrebne opreme in strošek reagentov, iz nadomestila
pa so izključeni stroški raziskav.
(3) Izvajalci vodijo evidenco stroškov subspecialnih timov,
ki vključuje: naziv subspecialnega tima, strukturo tima, njihovo izobrazbo,
delež delovnega časa za delo v timu, vrednost letne amortizacije opreme,
kupljene za dejavnost subspecialnega tima. V nadomestilu stroškov za terciar se
na podlagi evidence upošteva samo razlika med stroški tima (ki jih opredeljuje
bruto plača (II bruto) zaposlenih v timu v deležu opravljenega dela za
subspecialno obravnavo in amortizacija potrebne opreme) ter povrnjenimi stroški
skozi SPP oziroma preko drugih oblik financiranja. Stroški obravnave pacienta
so financirani preko SPP oziroma preko drugih virov financiranja.
(4) Izvajalci v poročilu za interdisciplinarne ekspertne
konzilije navedejo ime konzilija, poimensko sestavo članov konzilija, delež
delovnega časa za prispevek na konziliju ter znesek materialnih stroškov
konzilija. V nadomestilu stroškov za terciar se na podlagi poročila upošteva
bruto plača (II bruto) članov konzilija v deležu opravljenega dela na konziliju
ter pripadajoče materialne stroške.
(5) Za izračun sredstev za težavnost izvajalci poročajo o
zavarovanih osebah, ki so bile terciarno obravnavane, sledeče podatke:
identifikator obravnave pri izvajalcu, datum sprejema in datum odpusta iz
bolnišnice, identifikator storitve pri izvajalcu, šifra storitve, število enot
za storitev, cena za enoto mere iz končnega letnega obračuna brez dodatka za
terciar, LZM v zaračunani vrednosti, stroški obravnave ločeno po kalkulativnih
elementih (stroški skupaj, plače (II. bruto), materialni stroški, amortizacija)
ter stroški za izvedenost, vezani na identifikator obravnave. Za zavarovano
osebo je treba navesti tudi podatek o napotitvi zavarovane osebe ob zaključku
obravnave (1-domov, 2-v drugo bolnišnico, 3-v dom za ostarele ali socialni
zavod, 4-zavarovana oseba je umrla).
154. člen
(obveznosti izvajalcev lekarniške dejavnost)
(1) Izvajalci zagotavljajo oskrbo z zdravili v rednem
obratovalnem času in v dežurstvu.
(2) Redni obratovalni čas in dežurstvo dogovorita izvajalec
in Zavod v pogodbi.
(3) Izvajalec lekarniške dejavnosti ima naslednje obveznosti:
-       
vzdrževanje primerne zaloge zdravil, ki omogoča redno oskrbo zavarovanih
oseb z zdravili, ki so dosegljiva na domačem tržišču,
-       
izdajanje zdravil zavarovanim osebam na podlagi veljavnega recepta
Zavoda v skladu s predpisi, ki urejajo področje zdravil, splošnimi akti ter
navodili Zavoda,
-       
zagotavljanje oskrbe z zdravili v času, ki je opredeljen s pogodbo med
izvajalcem in Zavodom. V primeru, če je lekarna začasno zaprta, mora izvajalec
o tem obvestiti zavarovane osebe in Zavod na primeren način,
-       
lekarna posreduje podatke o izdanih zdravilih na recept v skladu z
veljavnimi navodili za zajem in posredovanje podatkov v elektronski sistem
Zavoda.
(4) Izvajalec lekarniške dejavnosti odgovarja za kvalitetno
izvajanje storitev in ugotovljene pomanjkljivosti, ki so posledica dela v
lekarni.
(5) Izvajalec lekarniške dejavnosti ne odgovarja za
nepravilno izpolnjene podatke o zavarovani osebi v administrativnem delu
recepta, ki je dolžnost predpisovalca zdravila.
155. člen
(obveznosti izvajalcev zdraviliške dejavnosti)
(1) Izvajalci zdraviliškega zdravljenja izvajajo dogovorjeni
program tako, da bodo:
1.     
nudili zavarovanim osebam storitve v skladu s pravili, ki določajo
obvezno zdravstveno zavarovanje v ustreznem standardu in kvaliteti ter v skladu
z doktrino medicinske rehabilitacije z naravnimi zdravilnimi sredstvi,
2.     
obvestili zavarovane osebe pred prihodom na zdraviliško zdravljenje o
terminu zdraviliškega zdravljenja,
3.     
zagotovili začetek zdraviliškega zdravljenja, ki je nadaljevanje
bolnišničnega zdravljenja, neposredno po končanem bolnišničnem zdravljenju ali
najpozneje pet dni po prejemu obvestila Zavoda o odobritvi tega zdravljenja. Če
je zavarovani osebi vročena odločba Zavoda o odobritvi zdraviliškega
zdravljenja pozneje, kot je zdravilišče prejelo obvestilo Zavoda iz prejšnjega
stavka, zdravilišče zagotovi začetek zdraviliškega zdravljenja v petih dneh od
dneva, ko je zavarovani osebi vročena odločba, pri čemer datum vročitve odločbe
zavarovani osebi preveri pri Zavodu,
4.     
zagotovili sprejem na zdraviliško zdravljenje, ki ni nadaljevanje
bolnišničnega zdravljenja, za vse zavarovane osebe, ki so upravičene do
nadomestila plače zaradi začasne zadržanosti od dela, najpozneje v desetih
dneh, po prejemu obvestila o odobritvi takšnega zdravljenja s strani
imenovanega zdravnika Zavoda. Ostale zavarovane osebe bodo izvajalci
zdraviliškega zdravljenja sprejemali na zdravljenje po vrstnem redu iz
čakalnega seznama,
5.     
zagotovili osebam, napotenim na zdraviliško zdravljenje, neprekinjeno
zdravljenje v obsegu in trajanju kot ga opredeli imenovani zdravnik Zavoda tudi
ob sobotah, nedeljah in praznikih. Prav tako bodo najpozneje v sedmih dneh po
končanem zdravljenju osebnemu zdravniku zavarovane osebe posredovali odpustno
pismo,
6.     
predloge za podaljšanje zdraviliškega zdravljenja Zavodu pošiljali po
pošti. Predlogi se bodo obravnavali isti dan oziroma v najkrajšem možnem času.
Območne enote Zavoda bodo odločbo o podaljšanju zdraviliškega zdravljenja
poslale k izvajalcem zdraviliškega zdravljenja pred iztekom zdraviliškega
zdravljenja.
(2) V primeru prejema nepopolno izpolnjene odločbe za
zdraviliško zdravljenje s strani imenovanega zdravnika Zavoda ali napotnega
zdravnika, izvajalec zdraviliškega zdravljenja ni dolžan sprejeti zavarovane
osebe na zdravljenje in mora vrniti odločbo imenovanemu zdravniku Zavoda ali
napotnemu zdravniku oziroma zahteva dopolnitev odločbe.
(3) Izvajalec zdraviliškega zdravljenja, ki prejme odločbo za
standard, ki ga ne izvaja, mora takšno odločbo vrniti imenovanemu zdravniku
Zavoda.
(4) Izvajalci zdraviliškega zdravljenja izbirajo med
storitvami standardov, na podlagi katerih je zavarovana oseba napotena na
zdraviliško zdravljenje. Na predlog zdraviliškega zdravnika lahko imenovani
zdravnik Zavoda spremeni tipe standardov zdraviliškega zdravljenja, za katere
je zavarovana oseba napotena na zdraviliško zdravljenje. Imenovani zdravnik
Zavoda posreduje spremembo tipov standardov izvajalcu zdraviliškega zdravljenja
pisno.
(5) Seznam storitev po tipih standardov zdraviliškega zdravljenja,
ki jih izvajalec zdraviliškega zdravljenja lahko obračuna Zavodu, je v Prilogi
19, ki je sestavni del te uredbe.
156. člen
(obveznosti socialno varstvenih zavodov)
Socialno varstveni zavodi opravljajo oziroma organizirajo
program zdravstvene nege in zdravstvene rehabilitacije kot del osnovne
zdravstvene dejavnosti tako, da:
1.     
zagotavljajo oskrbovancem storitve zdravstvene nege skladno s stopnjo
zahtevnosti in standardi tipov nege iz Priloge 1, Priloge 15 in Priloge 22 te
uredbe,
2.     
zagotavljajo fizioterapevtske, delovnoterapevtske, logopedske in druge
rehabilitacijske storitve,
3.     
zagotavljajo oskrbovancem specialistično zunajbolnišnično zdravstveno
dejavnost,
4.     
zagotavljajo oskrbovancem infuzijske sisteme, plenice za inkontinentne,
sete za dekolonizacijo ter ostale pripomočke po strokovno medicinskih
kriterijih v skladu s pravili, ki urejajo obvezno zdravstveno zavarovanje,
5.     
v sodelovanju z območnimi izvajalci organizirajo zagotavljanje storitev
s področja osnovne zdravstvene dejavnosti za oskrbovance v ambulanti socialno
varstvenega zavoda ter ob postelji oskrbovanca v obsegu, določenem v skladu s
to uredbo in pogodbo,
6.     
skladno z razpoložljivimi zmogljivostmi zagotavljajo sprejem pacientov
iz bolnišnic, pri katerih je bolnišnično zdravljenje zaključeno in potrebujejo
le še zdravstveno nego in storitve osnovne zdravstvene dejavnosti, česar iz
socialnih ali strokovnih razlogov ni mogoče zagotoviti na pacientovem domu.
157. člen
(evidentiranje in obračun storitev v dejavnosti
dermatologije)
Če izvajalec v dejavnosti dermatologije evidentira in
obračuna storitev 'DER001 Celotni pregled', pregledane osebe ne sme napotiti k
drugemu specialistu-dermatologu razen v primeru subspecialističnih storitev
(kirurgija, flebologija, alergološka testiranja) ali za storitve, ki jih
izvajajo le določeni izvajalci.
158. člen
(evidentiranje in obračun storitev v dejavnosti
pnevmologije)
Če izvajalec v dejavnosti pnevmologije evidentira in obračuna
storitev »PUL001 Celotni pregled«, pregledane osebe ne napoti k drugemu
specialistu-pulmologu ali internistu, razen v primeru subspecialističnih
storitev ali za storitve, ki jih smejo izvajati le določeni izvajalci. Če
pregledana oseba potrebuje rentgensko slikanje, izvajalec, ki ne razpolaga z
rentgenskim aparatom, to zagotovi po načelu naročnik je plačnik v treh delovnih
dneh.
159. člen
(obračunavanje programa neakutne bolnišnične dejavnosti)
(1) Izvajalci program neakutne bolnišnične dejavnosti
obračunavajo na podlagi BOD (v nadaljnjem besedilu: BOD), in v skladu z
naslednjimi pravili:
-       
če se v eni hospitalizaciji izvaja samo neakutna obravnava, se ob
odpustu, ne glede na dolžino trajanja, obračuna dejansko število BOD.
-       
če se v isti hospitalizaciji izmenjavajo epizode akutne in neakutne
obravnave, se vse epizode akutne obravnave ob odpustu zaračunajo kot en primer
SPP. Neakutna obravnava se obračuna v BOD-ih, in sicer se lahko obračunajo vsi
BOD-i neakutnih epizod, ki so nepretrgoma trajale šest dni ali več. BOD-i vseh
neakutnih epizod, ki so nepretrgoma trajale manj kot šest dni, obračunsko sodijo
v okvir akutne obravnave. Ti BOD-i se Zavodu ne obračunajo.
(2) Pravila iz prve in druge alineje prejšnjega odstavka
veljajo tudi v primeru izmenjavanja epizod primerov v dejavnosti psihiatrije in
v drugih tipih akutne obravnave, ki se ne obračunavajo na podlagi SPP, z
neakutno bolnišnično obravnavo. Tako se ob odpustu ne glede na število epizod
obračuna en primer obravnave ter število BOD za neakutno obravnavo, če so
izpolnjeni pogoji iz druge alineje prejšnjega odstavka.
(3) Za premestitev iz akutne obravnave v neakutno obravnavo
in obratno, ter za dolžino trajanja neakutne bolnišnične obravnave, mora
obstajati medicinska indikacija.
(4) Neakutna bolnišnična obravnava se izvaja na oddelku za
neakutno bolnišnično obravnavo tako, da je namestitev zavarovanih oseb na tem
oddelku ločena od namestitve zavarovanih oseb, ki so v akutni bolnišnični
obravnavi.
(5) Izvajalcu, ki nima samostojnega organizacijskega oddelka,
se cena BOD zniža na 70 % cene BOD, določene v kalkulaciji podaljšanega
bolnišničnega zdravljenja, bolnišnične zdravstvene nege in paliativne oskrbe iz
Priloge 1 te uredbe. Ta določba ne velja za program neakutne bolnišnične
obravnave v psihiatričnih bolnišnicah.
160. člen
(sprejem v akutno bolnišnično obravnavo)
Za namen obračuna in plačila zdravstvenih storitev bodo
izvajalci pri presoji za odločitev o sprejemu v akutno bolnišnično obravnavo
upoštevali merila iz Priloge 12, ki je sestavni del te uredbe.
161. člen
(obračunavanje programov v bolnišnični dejavnosti)
(1) Primer programa v bolnišnični dejavnosti predstavlja
zaključeno stacionarno ali nestacionarno bolnišnično obravnavo aktualnega
zdravstvenega problema zavarovane osebe in vključuje vse storitve v času
bolnišničnega zdravljenja, ki lahko poteka v več epizodah. Izjeme so določene s
pravili kodiranja. Primer se glede na vsebino programa lahko evidentira in
obračuna z različnimi enotami mere, npr. utež (višina), medicinsko oskrbni dan
(število).
(2) Izvajalec lahko med potekom bolnišnične obravnave
pacientu predlaga začasni odpust iz bolnišnice, če sta hkrati izpolnjena
naslednja pogoja:
-       
začasni odpust ne vpliva na poslabšanje zdravstvenega stanja pacienta;
-       
izvajalec pacientu, in po potrebi spremljevalcu, poravna potne stroške
zaradi tega odpusta.
(3) Če začasni odpust predlaga pacient, si krije potne
stroške sam.
(4) Primer programa ali obstoječa epizoda zdravljenja se ne
zaključi:
-       
s prekinitvijo zdravljenja zaradi začasnega odpusta na željo izvajalca
ali pacienta.
-       
z začasno premestitvijo na drugo zdravstveno obravnavo ali k drugemu
izvajalcu skladno s 163. členom te uredbe. Za začasno premestitev na drugo
zdravstveno obravnavo šteje tudi utemeljena sprememba vrste bolnišnične
obravnave, iz stacionarne v nestacionarno oziroma dnevno obravnavo ali obratno,
kadar predstavlja drug pogodbeno dogovorjen program.
-       
z zaključkom ene epizode pri nezaključeni obravnavi, ki poteka v več
epizodah, ki je lahko stacionarna, nestacionarna ali kombinirana, posamezna
epizoda ne predstavlja zaključka obravnave.
(5) V skladu s prejšnjim odstavkom se, ne glede na število
začasnih odpustov ali premestitev med potekom zdravljenja, ob odpustu iz
bolnišnice obračuna največ en zaključen primer obravnave za vsak pogodbeno
dogovorjen program posebej. Enako velja za obravnave, ki potekajo v več
epizodah. Primer se lahko obračuna šele ob zaključku zadnje epizode
zdravljenja. Pri obravnavah, katerih storitev se obračunava v dnevih, se dnevi
med začasno prekinitvijo zdravljenja in ponovnim sprejemom v isto obravnavo ne
obračunavajo, temveč se spremljajo evidenčno.
(6) Če člani ekipe v specialistični ambulanti izjemoma
neposredno obravnavajo pacienta več kot štiri ure, ambulantni način obravnave
lahko preide v bolnišnični. V takšnem primeru se lahko obračuna primer dnevne
bolnišnične obravnave, pri čemer vrednost izbrane šifre SPP ne more presegati
0,5 uteži. Bolj zahtevni primeri se lahko dnevno obravnavajo, če to dopušča
medicinska indikacija. Izvajalec s koncesijo, ki v okviru specialistične
bolnišnične dejavnosti izvaja zgolj dnevno obravnavo, v primeru prehoda iz
ambulantnega v bolnišnični način obravnave Zavodu ne obračuna zahtevnejših
primerov (utež višja kot 0,5), razen za izjeme, ki jih dogovori v pogodbi z
Zavodom.
(7) Določba iz prejšnjega odstavka velja samo za izvajalce,
ki imajo v pogodbi poleg programa specialistične ambulante dejavnosti
opredeljeno tudi specialistično bolnišnično dejavnost – akutno obravnavo po
modelu SPP in ne velja za primere v urgentni specialistični ambulantni
obravnavi.
162. člen
(obračunavanje storitev v primeru urgentne obravnave)
(1) Urgentne obravnave v specialistični zunaj bolnišnični
dejavnosti se lahko obračunajo:
-       
le v primeru, ko obstaja medicinska indikacija za urgentno obravnavo, ki
je dokumentirana v zdravstvenem kartonu. Obravnava neurgentnega pacienta v UC
oziroma na delovišču urgentne ambulante se obračuna v okviru redne ambulante.
-       
Nujne primere, katerih obravnava se ne zagotavlja v okviru urgentnega
centra ali jih triaža urgentnega centra preusmeri v specialistične ambulante,
prednostno obravnavajo redne specialistične ambulante. Navedeni primeri ne
štejejo kot primer obravnave UC in se obračunajo kot specialistični ambulantni
primeri in storitve. Obravnavo nujnih primerov s področja nevrologije,
otorinolaringologije in infektologije ni mogoče obračunati kot redno
specialistično ambulantno obravnavo.
-       
Na isti dan za istega pacienta ne sme biti obračunana oziroma
evidentirana obravnava v UC in v specialistični ambulanti bolnišnice, razen če
gre za dve povsem različni stanji npr. naročeni na pregled v specialistični
ambulanti in sveža poškodba.
(2) Kadar izvajalec v okviru obravnave v UC ali urgentne
specialistične ambulantne ugotovi, da je sprejem v bolnišnično obravnavo,
skladno z merili iz Priloge 12 te uredbe, utemeljen in ga izvajalec lahko
zagotovi, obračuna poleg storitev v UC ali v urgentnih specialističnih
ambulantah tudi primer bolnišničnega zdravljenja. Če bolnišnične obravnave ne
more zagotoviti sam, zaračuna le storitve, izvedene v UC oziroma v urgentnih
specialističnih ambulantah. Izvajalec ne more zaračunati SPP za primer, ki je
bil obravnavan v opazovalni enoti urgentnega centra, trajanje pa je bilo krajše
od 25 ur.
(3) Če gre za predvidljiv sprejem ali dogovorjen sprejem v
akutno bolnišnično obravnavo, se storitev UC, urgentne specialistične
ambulantne obravnave in tudi drugih storitev ne obračunava posebej, saj so te
storitve sestavni del cene bolnišničnega primera. Ta določba velja tudi v času
dežurne službe.
163. člen
(obračunavanje storitev v primeru premestitev)
(1) Če izvajalec med bolnišnično obravnavo ugotovi, da so za
odpravo zdravstvenega problema pacienta potrebni posegi, ki jih sam ne more
izvesti, se z drugim izvajalcem, ki te posege izvaja, dogovori o premestitvi.
(2) V primeru dokončne premestitve pacienta k drugemu
izvajalcu lahko prvi izvajalec primer bolnišnične obravnave obračuna ob
premestitvi v skladu s pravili kodiranja, saj drugi izvajalec zaključi
zdravljenje pacienta. V primeru začasne premestitve prvi izvajalec po vrnitvi
pacienta od drugega izvajalca nadaljuje zdravljenje pacienta v okviru iste obravnave
kot pred premestitvijo in ob zaključku zdravljenja lahko obračuna le en primer
bolnišnične obravnave.
(3) Drugi izvajalec lahko zaračuna storitve v bolnišnični
dejavnosti, če medicinska indikacija opravičuje sprejem v bolnišnično
obravnavo, sicer pa storitve v specialistični zunajbolnišnični dejavnosti če
gre za:
-       
storitve, ki niso v neposredni povezavi s sedanjo bolnišnično obravnavo,
in je bil pacient nanje naročen že pred sprejemom v bolnišnično obravnavo
prvega izvajalca;
-       
storitve, ki so sicer v neposredni povezavi s sedanjo bolnišnično
obravnavo, vendar jih prvi izvajalec ne izvaja.
(4) Rutinske diagnostične in terapevtske storitve drugi
izvajalec zaračuna prvemu izvajalcu po načelu naročnik je plačnik, saj so te že
zajete v ceni bolnišnične obravnave.
164. člen
(obračun po dnevih ponavljajočih se obravnav)
Pri storitvah, ki imajo v nazivu pripis dnevna obravnava,
trajanje obravnave nad 4 ure ni pogoj za obračun. Po dnevih ponavljajoče se
obravnave se z SPP obračunajo, ko je zaključen ciklus, ne glede na število
obravnav. Izvajalci zagotavljajo podatke o številu pacientov, ciklusov in
obravnav.
165. člen
(obračun akutne bolnišnične obravnave v primeru aplikacij
zdravil iz seznama A in B)
Obračun akutne bolnišnične obravnave je v primeru aplikacij
zdravil iz seznama A in B upravičen, kadar v poteku aplikacije pride do
zapletov oziroma je do njih prišlo ob predhodni aplikaciji, zaradi česar je
potreben dodatni nadzor oziroma zdravstveno stanje pacienta zahteva podaljšano
obravnavo.
166. člen
(obračun storitev specialistične zunajbolnišnične dejavnosti
med hospitalizacijo pacienta)
Med hospitalizacijo pacienta se lahko posebej obračunajo tudi
storitve specialistične ambulantne dejavnosti dialize, kemoterapije,
radioterapije, zdravljenja s hiperbarično komoro in načrtovane zdravstvene
storitve, za katere ima pacient potrjen datum v čakalnem seznamu pri izvajalcu
zdravstvenih storitev, pri čemer velja, da medicinska indikacija za ambulantno
zdravljenje predstavlja nadaljevanje utečenega zdravljenja, ki ni v neposredni
povezavi s tekočo bolnišnično obravnavo.
167. člen
(obračun ostalih storitev med hospitalizacijo pacienta)
Izvajalci poleg storitev akutne bolnišnične obravnave med
hospitalizacijo pacienta lahko obračunajo tudi:
-       
ob SPP se lahko obračuna akutna dializa (dializa II), če je ta
medicinsko utemeljena,
-       
Onkološki inštitut Ljubljana lahko obračuna tudi storitev iz Šifrantov
Zavoda za obračun zdravstvenih storitev s šifro 46620 Onkološko genetsko
svetovanje, če je medicinsko utemeljena in je k medicinski dokumentaciji
priložen izvid opravljene storitve,
-       
Univerzitetni rehabilitacijski inštitut Soča lahko obračuna tudi
storitev iz Šifrantov Zavoda za obračun zdravstvenih storitev s šifro E0449
Računalniško podprta vadba hoje, če je ta medicinsko utemeljena in je k
medicinski dokumentaciji priložen izvid opravljene storitve,
-       
ob obračunu postopka oploditve z biomedicinsko pomočjo se, kadar je to
strokovno doktrinarno utemeljeno, v specialistični ambulantni dejavnosti
klinična genetika (vrsta in podvrsta zdravstvene dejavnosti 213 222) lahko
obračuna tudi preimplantacijska genetska diagnostika, in sicer storitev iz
Šifrantov Zavoda za obračun zdravstvenih storitev s šifro KG0028 ali KG0029,
odvisno od tega, ali gre za molekularno-genetsko ali citogenetsko spremembo.
168. člen
(upravičenost obračuna SPP za novorojenčka ob porodu)
Ob šifri SPP za porod izvajalci hkrati ne smejo obračunati
tudi šifre SPP za novorojenčka. Kadar pa je po porodu potrebna diagnostična
obravnava dojenčka zaradi potrditve ali izključitve suma na neko bolezen
oziroma anomalijo, je za to obravnavo izvajalec upravičen zaračunati šifro SPP
P67D za novorojenčka.
169. člen
(ostale posebnosti obračuna storitev v akutni bolnišnični
obravnavi)
(1) Šifri SPP K10Z in K11A iz Šifrantov Zavoda za obračun
storitev lahko obračunavajo le izvajalci, ki imajo z Zavodom pogodbeno
dogovorjen program operacij morbidne debelosti.
(2) Program psihogeriatrije izvajajo psihiatrične bolnišnice,
ki imajo organizirane ločene geriatrične oddelke, program obravnave pacientov z
nekemičnimi oblikami zasvojenosti in komorbidnimi stanji pa psihiatične
bolnišnice z organiziranimi ločenimi oddelki/enotami za zasvojenost. Oba
programa se obračunata za paciente, sprejete na podlagi strokovnih indikacij iz
Priloge 13, ki je sestavni del te uredbe.
(3) Zdravljenje s hiperbarično komoro izvajalec lahko
obračuna samo za primere indikacij iz Priloge 13 te uredbe.
(4) Izvajalci lahko obračunavajo operacije sive mrene v
okviru akutne bolnišnične obravnave (SPP), če je potrebna splošna anestezija in
v primeru strokovnih indikacij iz Priloge 13 te uredbe.
(5) V neakutni bolnišnični obravnavi mora biti za obračunan
programa geriatrične rehabilitacije v medicinski dokumentaciji zaveden
individualni program oziroma načrt rehabilitacije pacienta in spremljanje
njegovega napredka.
170. člen
(predpisovanje ortopedskih čevljev)
Za predpisovanje ortopedskih čevljev po mavčnem odlitku lahko
Univerzitetni rehabilitacijski inštitut Soča obračuna aplikativne točke ob
izdaji pripomočka (vrsta in podvrsta zdravstvene dejavnosti 702 651 aplikacija
pripomočka), UKC Maribor, SB Slovenj Gradec in SB Celje pa obračunajo točke v
okviru specialistično zunajbolnišnične dejavnosti (vrsta in podvrsta
zdravstvene dejavnosti 204 207 fiziatrija).
171. člen
(poročanje izvajalcev o materialnih stroških in zdravilih po
pacientu)
(1) Izvajalci, ki so vključeni v projekt Vzpostavitev
celovitega upravljanja sistema SPP, poročajo Zavodu podatke o materialnih
stroških in zdravilih po pacientu skladno z Navodilom o zbiranju in
posredovanju podatkov za izračun uteži SPP.
(2) Izvajalcu, ki ne posreduje podatkov, se pri končnem
letnem obračunu odštejejo namenska sredstva, ki jih je prejel za vzpostavitev
sistema za evidentiranje materialnih stroškov in zdravil po pacientu.
172. člen
(poročanje o prospektivnem programu)
(1) Ena akutna bolnišnična obravnava pacienta (en SPP)
obračunsko predstavlja največ eno vrsto prospektivnega programa, kjer se za
evidentiranje realizacije upoštevajo naslednja merila:
1.     
porod in splav se evidentirata na podlagi možnih šifer SPP iz Priloge 11
te uredbe,
2.     
za ostale prospektivne programe (razen kirurškega zdravljenja rakave
bolezni) mora biti v okviru akutne bolnišnične obravnave opravljen vsaj en
poseg iz Priloge 11 te uredbe, dodatno pa tudi ustrezna pripadajoča glavna
diagnoza, če je v tej prilogi posebej opredeljena,
3.     
če se opravljeni posegi iz seznama iz drugega odstavka tega člena a
navezujejo na več kot eno vrsto storitev prospektivnega programa, se evidentira
tista pogodbena vrsta storitve, ki ima višjo utež za končni letni obračun.
Izjema so porod in splav, kirurško zdravljenja rakave bolezni in zdravljenje
možganske kapi,
4.     
za programe, ki se plačujejo po realizaciji (izjema porod, splav), zgolj
opravljen poseg iz seznama iz drugega odstavka tega člena ni zadosten pogoj za
evidentiranje vrste prospektivnega programa. Poseg iz seznama iz drugega
odstavka tega člena mora namreč nedvoumno predstavljati temeljno zdravljenje
oziroma diagnostiko bolezni v povezavi z (glavno) diagnozo bolezni, pri čemer se
morata diagnoza in poseg skupaj navezovati na isto vrsto storitev
prospektivnega programa,
5.     
med kirurško zdravljenje rakave bolezni sodijo obravnave pacientov,
operiranih zaradi obravnave rakave bolezni (glavna diagnoza rak) in ne zaradi
zapletov rakave ali drugih bolezni. Pri tem mora biti glavna diagnoza obravnave
enaka eni od glavnih diagnoz iz poglavij MKB 10 »Maligne neoplazme« (C00-C96)
in »Neoplazme in situ« (D00-D09), hkrati pa mora biti izveden tudi vsaj en
temeljni kirurški poseg, ki v povezavi z glavno diagnozo nedvoumno predstavlja
kirurško zdravljenje rakave bolezni,
6.     
za zdravljenje možganske kapi velja, da mora biti glavna diagnoza
obravnave enaka eni od diagnoz iz poglavij MKB 10, navedenih v seznamu iz
drugega odstavka tega člena za ta program, hkrati pa mora biti izveden poseg
96008-00 nevrološka ocena. Pri evidentiranemu posegu 96008-00 nevrološka ocena
je treba v medicinski dokumentaciji priložiti izpolnjene strokovne ocenjevalne
lestvice nevrološke prizadetosti (NIHSS), motnje zavesti (Glasgowska lestvica)
in funkcionalne prizadetosti (mRS).
(2) Zavod objavi seznam posegov in diagnoz za identifikacijo
prospektivnega programa ter posegov za identifikacijo robotsko asistiranih
kirurških posegov, perkutane vstavitve aortne zaklopke (TAVI), katetrske
ablacije aritmij in zdravljenje klonalnih krvnih novotvorb s celično terapijo
CAR-T.
173. člen
(neakutna bolnišnična obravnava)
Izvajalec na oddelek neakutne bolnišnične obravnave sprejme
paciente, ki:
-       
so popolnoma ali delno odvisne od pomoči drugih pri izvajanju osnovnih
življenjskih aktivnosti in živijo same ter niso sposobne funkcioniranja v
domačem okolju,
-       
so v terminalni fazi kronične bolezni,
-       
imajo obsežne kronične rane, pri katerih je pričakovati celjenje,
-       
nimajo ožjih svojcev in jih zaradi zdravstvenega stanja ni možno
odpustiti v domače okolje,
-       
jih zaradi različnih zahtevnih zdravstvenih stanj ni možno odpustiti v
domače okolje ali v socialno varstveni zavod.
174. člen
(obračun storitev zdraviliškega zdravljenja)
(1) Poleg storitev rehabilitacje lahko izvajalec obračuna
Zavodu še začetno in nadaljnjo oskrbo za stacionarno zdraviliško zdravljenje
pacienta, ki potrebujejo 24 urno nego, prevezovanje postoperativnih ran,
kroničnih ali inficiranih ran, nadzor terapije in zapletov pri pacientih po operacijah,
radio ali kemoterapije ter pomoč pri dnevnih aktivnostih. Takšne napotitve bo
imenovani zdravnik Zavoda posebej označil na napotnici. Te paciente bodo
izvajalci namestili na negovalne oziroma rehabilitacijske oddelke, kjer morajo
biti sobe ena poleg druge, opremljene s posteljami, ki so dostopne s treh
strani oziroma omogočajo nego. Pacientom mora biti omogočen dostop z
invalidskim vozičkom, ob postelji in v kopalnici pa zagotovljena signalizacija
za klic na pomoč, kakor tudi negovalno osebje in medicinska sestra 24 ur na
dan. Za te paciente lahko izvajalec obračuna Zavodu začetno oskrbo za prvi dan
bivanja s šifro Šifrantov Zavoda 11103 in za ostale dni nadaljnjo oskrbo s
šifro 11403. Za paciente, ki so ob sprejemu na zdraviliško zdravljenje popolnoma
nesamostojne pri hranjenju in osnovnih higienskih potrebah lahko izvajalec
obračuna Zavodu naslednje oskrbe, če so pacienti premeščeni:
-       
iz bolnišničnega oddelka nevrologije začetno oskrbo za prvi dan s šifro
Šifrantov Zavoda 11105 in za ostale dni nadaljnjo oskrbo s šifro 11405,
-       
iz bolnišničnega oddelka kirurgije ali travmatologije začetno oskrbo za
prvi dan s šifro Šifrantov Zavoda 11109 in za ostale dni nadaljnjo oskrbo s
šifro 11409,
-       
iz bolnišničnega oddelka ortopedije začetno oskrbo za prvi dan s šifro
Šifrantov Zavoda 11110 in za ostale dni nadaljnjo s šifro 11410,
-       
iz bolnišničnega oddelka kardiokirurgije začetno oskrbo za prvi dan s
šifro Šifrantov Zavoda 11103 in za ostale dni nadaljnjo oskrbo s šifro 11403,
-       
iz bolnišničnega oddelka onkologije začetno oskrbo za prvi dan s šifro
Šifrantov Zavoda 11114 in za ostale dni nadaljnjo oskrbo s šifro 11415.
(2) Za zdraviliško zdravljenje pacientov, ki niso nameščene
na negovalni oziroma rehabilitacijski oddelek, lahko izvajalec obračuna Zavodu
začetno oskrbo s šifro Šifrantov Zavoda 11503 za prvi dan bivanja zavarovane
osebe ter nadaljnjo oskrbo s šifro Šifrantov Zavoda 11504 za vsak drugi dan
bivanja zavarovane osebe pri izvajalcu.
(3) Za ambulantno zdraviliško zdravljenje pacienta lahko
izvajalec obračuna Zavodu začetno oskrbo s šifro Šifrantov Zavoda 11503 za prvi
dan in nadaljnjo oskrbo s šifro 11504 dvakrat v času rehabilitacije pri
izvajalcu.
(4) Začetno oskrbo lahko izvajalec zaračuna Zavodu samo
enkrat, tudi če je bilo zdraviliško zdravljenje prekinjeno, razen če je bilo
zdraviliško zdravljenje prekinjeno za več kot teden dni.
(5) Pri zdraviliškem zdravljenju, ki traja 21 dni lahko
izvajalec zaračuna Zavodu nadaljnjo oskrbo desetkrat, pri zdraviliškem
zdravljenju, ki traja 14 dni pa šestkrat.
175. člen
(zagotavljanje kadra in cena zdravstvene nege za novi SVZ)
(1) Novi izvajalec v prijavi na razpis Zavoda predloži seznam
potrebnega kadra v skladu s Prilogo 15 te uredbe, navede datum začetka
delovanja ter načrt zasedanja zmogljivosti in zaposlovanja. Pogodbene cene
zdravstvene nege se oblikujejo ob predpostavki, da izvajalec z ustreznim kadrom
razpolaga.
(2) Vsake tri mesece od datuma veljavnosti pogodbe do polne
zasedenosti zmogljivosti izvajalec Zavodu predloži seznam zaposlenih delavcev
ter podatek o zasedenosti.
(3) Če glede na zasedenost zmogljivosti ne zaposluje kadra
skladno s Prilogo 15 te uredbe in je odstopanje višje od 2 %, se mu cena zniža
cena za odstotek odstopanju od navedenega standarda. Znižana cena zdravstvene
nege se uporablja do novega pogodbenega leta oziroma do sklenitve nove pogodbe.
(4) Pri ugotavljanju zagotavljanja kadra skladno s Prilogo 15
te uredbe se upošteva medsebojno nadomeščanje kadra, in sicer med tehnikom
zdravstvene nege in diplomirano medicinsko sestro/višjo medicinsko sestro, med
diplomiranim fizioterapevtom/višjim fizioterapevtom in diplomiranim delovnim
terapevtom/višjim delovnim terapevtom, med diplomiranim fizioterapevtom/višjim
fizioterapevtom in diplomirano medicinsko sestro/ višjo medicinsko sestro ter
med bolničarjem – negovalcem in strežnico.
176. člen
(obračun storitev v SVZ)
(1) Razvrščanje oskrbovancev po tipih zdravstvene nege v
socialno varstvenih zavodih bo potekalo na podlagi Meril za razvrščanje
oskrbovancev po zahtevnosti zdravstvene nege v Prilogi 22 te uredbe.
(2) Izvajalci ne bodo zaračunavali zdravstvene nege za čas,
ko so posamezni oskrbovanci napoteni na obnovitveno rehabilitacijo, bolnišnično
zdravljenje ali v drugih primerih celodnevnih odsotnosti. Dan odhoda in vrnitve
oskrbovanca se štejeta za en dan nege.
(3) V primeru premestitve oskrbovanca iz enega v drug
socialno varstveni zavod, za dan, ko se izvede premestitev, obračuna
zdravstveno nego samo izvajalec, ki je sprejel oskrbovanca.
(4) Izvajalci zdravstvene nege v oskrbovanih stanovanjih bodo
opravljene storitve obračunavali Zavodu na podlagi seznama storitev, ki velja
za izvajalce zdravstvene nege na domu in patronažne zdravstvene nege v skladu z
Navodili o beleženju in obračunavanju zdravstvenih storitev in izdanih
materialov.
(5) Storitve v povezavi z asistirano peritonealno dializo
izvajalci evidentirajo in obračunavajo na podlagi klasifikacije in cen storitev
iz Priloge 1 te uredbe.
(6) Upravičenost do pripomočkov za inkontinentne po strokovno
medicinskih kriterijih v skladu s Pravili obveznega zdravstvenega zavarovanja
ugotavlja, predpiše in evidentira v medicinski dokumentaciji zdravnik, ki
opravlja osnovno zdravstveno dejavnost v socialno varstvenem zavodu.
(7) Evidenco o prejetih pripomočkih za inkontinentne vodi
zdravstveno negovalna služba izvajalca v zdravstveno negovalni dokumentaciji.
VI. DEL
OBVEZNOSTI ZAVODA
1. Financiranje in obdobni obračun
177. člen
(avansi)
(1) Zavod izvajalcem, ki izstavljajo poročila o opravljenem
delu, prvi obrok avansa v višini 50 % mesečnega avansa nakaže do 10. v mesecu.
Drugi obrok v višini 20 % mesečnega avansa Zavod nakaže izvajalcem do 20. v
mesecu, ki sledi mesecu nakazila prvega obroka avansa. Preostala sredstva do
višine mesečnega avansa Zavod izvajalcem nakaže do konca meseca, ki sledi
mesecu nakazila prvega obroka avansa.
(2) Če je zadnji dan zapadlosti plačila sobota, nedelja, dela
prost dan ali dela prost dan v plačilnem sistemu Target 2, se plačilo izvede
prvi delovni dan po zadnjem dnevu zapadlosti, razen za prvi del mesečnega
avansa, ki se izvede zadnji delovni dan pred zadnjim dnevom njegove zapadlosti.
(3) Zavod na svoji spletni strani meseca decembra objavi
kriterije glede števila obrokov avansov in rokovnik za plačilo avansov za
naslednje leto.
(4) Če tekoči prilivi Zavoda in najvišji možni obseg izdatkov
Zavoda, opredeljen v odloku, ki določa okvir za pripravo proračunov sektorja
država, omogočajo dinamiko plačil avansov v celoti za posamezni mesec, Zavod
zdravstvenim domovom in bolnišnicam nakaže avanse brez zamikov.
(5) Ne glede na določbe prvega odstavka tega člena ima Zavod
možnost, da posameznim zasebnim izvajalcem nakaže avans le na podlagi dokazil o
mesečni realizaciji pogodbeno dogovorjenega programa.
178. člen
(ustavitev avansiranja)
(1) Zavod lahko ustavi izplačilo avansa, plačilo računa ali
zahtevka za plačilo, če:
-       
izvajalec Zavodu do roka ne pošlje podatkov, ki bi jih v skladu s to
uredbo moral poslati (npr. računi, zahtevki za plačilo, dobropisi; poročila,
popravki poročil; obračunski računi; podatki, potrebni za sklenitev pogodbe,
dobropis oziroma storno poročila v skladu z ugotovitvami nadzora, če ni
zahteval sodnega varstva). Pri odločanju o ustavitvi izplačila avansa, plačila
računa ali zahtevka za plačilo Zavod obravnava vsakega izvajalca posebej in pri
tem upošteva tudi objektivne težave izvajalca in morebitno nezmožnost
posredovanja podatkov na prvi dan v mesecu, če je ta dan sobota, nedelja ali
praznik,
-       
koncesionar ne ravna v skladu z določbami pogodbe o koncesiji oziroma
odločbe o podelitvi koncesije,
-       
izvajalec ne spoštuje določb pravilnika, ki ureja naročanje in
upravljanje čakalnih seznamov ter najdaljših dopustnih čakalnih dobah,
-       
izvajalec ne vključuje v storitve eZdravja in eNaročanja.
(2) Zaustavitev izplačila avansa, plačila računa ali zahtevka
za plačilo iz prejšnjega odstavka traja dokler izvajalec ne odpravi razlogov za
zaustavitev.
179. člen
(plačilo izvajalcem)
(1) Pravilno in pravočasno izstavljene račune in zahtevke za
plačilo, ki se vsebinsko in količinsko ujemajo s pogodbo in obvestili o
obračunu, Zavod poravna najpozneje v 30 dneh po prejemu popolne dokumentacije.
(2) Lekarnam Zavod poravna zahtevke za plačilo 30. dan od
prejema popolne dokumentacije.
(3) Če Zavod ugovarja zahtevku iz prejšnjega odstavka, mora
plačati nesporni del obveznosti.
(4) Če predpisane papirne priloge k dokumentom izvajalci
posredujejo Zavodu po poteku petih delovnih dni od posredovanja elektronske
dokumentacije, začne teči rok za plačilo računa ali zahtevka za plačilo od
dneva prejema papirnih prilog.
180. člen
(obračun storitev)
(1) Zavod izvede obračun opravljenih storitev na podlagi
meril iz te uredbe ter na podlagi poročil o realizaciji pogodbeno dogovorjenega
programa. Obračun obveznosti med izvajalci in Zavodom se obvezno izvede za prvi
kvartal, prvo polletje in za koledarsko leto (končni letni obračun).
(2) V obračun za posamezno obdobje se, razen v primerih, kjer
je s to uredbo določeno drugače, vključijo poleg prenosov nedoseženega plana in
neplačane realizacije iz preteklega obdobja vse opravljene storitve v tekočem
obdobju, vendar največ do plana storitev za to obdobje. Pri tem se upoštevata
obdobni plan in realizacija storitev tako, da se preseganje ali nedoseganje
realizacije storitev glede na plan v obravnavanem obdobju prenaša v naslednje
obračunsko obdobje. Prenosi niso možni iz enega koledarskega leta v drugo.
(3) Ne glede na prvi odstavek tega člena Zavod izvajalcem, ki
izpolnjujejo pogoje iz 15. člena Zakona o nujnih ukrepih za zagotovitev
stabilnosti zdravstvenega (Uradni list RS, št. 100/22 in 141/22 – ZNUNBZ; nadaljnjem
besedilu: ZNUZSZS) v letu 2023, obračuna storitve v skladu z ZNUZSZS.
(4) Storitve zdravljenja pacientov s COVID-19 so sestavni del
rednega programa posamezne vrste zdravstvene dejavnosti in se ne štejejo za
ločen program.
181. člen
(plačilo programov po realizaciji)
(1) Ne glede na drugi odstavek prejšnjega člena se po
realizaciji plačujejo naslednji programi:
1.     
Osnovna zdravstvena dejavnost:
- 
otroški in šolski dispanzer – preventiva,
- 
državna presejalna programa DORA in SVIT,
- 
sanitetni prevozi pacientov na/z dialize,
- 
individualne učne delavnice – individualno svetovanje za tvegano pitje
alkohola,
- 
priprava in apliciranje zdravil s seznama A in B (Priloga 1),
- 
storitve v povezavi z asistirano peritonealno dializo,
- 
cepljenje odraslih proti gripi v ambulantah NIJZ,
- 
specialne fizioterapevtske obravnave,
- 
menjava nizkoprofilne perkutane gastrostome (PEG),
- 
storitve za zdravljenje pacientov s COVID-19, ki so evidentirane z
diagnozami v skladu z evidencami in navodili Zavoda na podlagi podatkov,
prejetih od izvajalcev,
- 
obiski in posegi v ambulanti splošne in družinske medicine, otroškem in
šolskem dispanzerju,
- 
splošna ambulanta v socialno varstvenih zavodih, otroški in šolski
dispanzer v drugih zavodih,
- 
CDZOM, ambulantna obravnava v okviru CDZO, skupnostna psihiatrična
obravnava v okviru CDZO,
- 
preventivni zdravstveni pregledi registriranih športnikov v 5. in 7.
razredu osnovne šole v medicini dela, prometa in športa,
- 
antikoagulantni program,
2.     
Zobozdravstvena dejavnost:
- 
dodatek k ceni storitve v zobozdravstvu zaradi alergije na standardne
materiale,
- 
ortodontija (vrsta in podvrsta zdravstvene dejavnosti 401 110),
- 
zobnoprotetična rehabilitacija s pomočjo zobnih vsadkov (vrste in
podvrste zdravstvene dejavnosti 215 224, 442 116, 405 113, 403 112, 406 114),
3.     
Specialistična zunajbolnišnična dejavnost:
- 
dialize (število/dnevi),
- 
radioterapevtske storitve,
- 
onkologija (vrsta in podvrsta zdravstvene dejavnosti 210 219),
- 
diagnostične storitve molekularne genetike v specialistični
zunajbolnišnični dejavnosti onkologije iz Priloge 1 te uredbe (Onkološki
inštitut Ljubljana, UKC Ljubljana, UKC Maribor, Univerzitetna klinika za
pljučne bolezni in alergijo Golnik),
- 
urologija (vrsta in podvrsta zdravstvene dejavnosti 239 257, šifra
storitve Z0030),
- 
kardiologija in vaskularna medicina (vrsta in podvrsta zdravstvene
dejavnosti 211 220),
- 
nevrologija (vrsta in podvrsta zdravstvene dejavnosti 218 227),
- 
ortopedija (vrsta in podvrsta zdravstvene dejavnosti 222 231, šifra
storitve Z0030),
- 
pedopsihiatrija (vrsta in podvrsta zdravstvene dejavnosti 224 242, šifra
storitve Z0030),
- 
bolezni dojk,
- 
revmatologija,
- 
operacija kile (šifra storitve E0261 in E0622),
- 
operacije karpalnega kanala (šifra storitve E0263),
- 
ortopedske operacije rame v dnevni obravnavi (šifra storitve E0438),
- 
medikamentozni splavi,
- 
amniocinteze,
- 
diagnostična histeroskopija,
- 
histeroskopska operacija,
- 
biopsija horionskih resic, kordocinteza,
- 
zdravljenje starostne degeneracije makule in diabetičnega makularnega
edema,
- 
presejanje diabetične retinopatije,
- 
priprava in apliciranje zdravil s seznama A in B (Priloga 1),
- 
RTG,
- 
storitve ultrazvoka,
- 
CT preiskave,
- 
PET CT preiskave,
- 
MR preiskave,
- 
mamografija, ki ni del programa DORA,
- 
scintigrafija dopaminskega prenašalca (vrsta in podvrsta zdravstvene
dejavnosti 249 217, šifra storitve E0625),
- 
izrezanje bazalnoceličnega in skvamoznega karcinoma kože in malignega
melanoma,
- 
izrezanje benigne tvorbe kože in podkožnega tkiva/destrukcija benigne
kožne tvorbe (brez kiretaže),
- 
terapevtska artroskopija (šifra storitve E0439),
- 
ekscizija malignega tumorja kože (vrsta in podvrsta zdravstvene
dejavnosti 203 206),
- 
ambulantna kardiološka rehabilitacija,
- 
proktoskopija in rektoskopija,
- 
sklerozacija in ligatura,
- 
diagnostične storitve hematologije iz Priloge 1 te uredbe za izbiro in
izvajanje najustreznejšega zdravljenja malignih krvnih bolezni (UKC Ljubljana,
UKC Maribor),
- 
pregledi iz Priloge 1 te uredbe, ki se nanašajo na zdravljenje pacientov
s HIV okužbo,
- 
storitve iz Priloge 1 te uredbe za program nevromodulacije,
- 
računalniško podprta vadba hoje (šifra storitve E0449),
- 
diagnostična obravnava težavnega poteka bolezni dihal, obravnava
pacienta po presaditvi pljuč, letni pregled pacienta s cistično fibrozo,
kontrolni pregled pacienta s cistično fibrozo v dejavnosti pnevmologija,
- 
program Humana mlečna banka v dejavnosti ginekologija (vrsta in podvrsta
zdravstvene dejavnosti 206 209),
- 
program presejanja novorojencev za spinalno mišično atrofijo, težke
prirojene okvare imunosti, cistično fibrozo in kongenitalno adrenalno
hiperplazijo v dejavnosti pediatrija (vrsta in podvrsta zdravstvene dejavnosti
227 237),
- 
storitve za zdravljenje pacientov s COVID-19, ki so evidentirane z
diagnozami v skladu z evidencami in navodili Zavoda na podlagi podatkov,
prejetih od izvajalcev,
- 
antikoagulantni program,
4.     
Specialistična bolnišnična dejavnost:
- 
doječe matere (NOD),
- 
sobivanje starša ob hospitaliziranem otroku skladno s prvim odstavkom
40. člena Pravil OZZ,
- 
nadzorovane obravnave v specialistično bolnišnični dejavnosti
psihiatrije,
- 
forenzična psihiatrija (BOD) – UKC Maribor,
- 
transplantacije,
- 
nevrokirurške obravnave – stimulacije globokih možganskih jeder,
- 
postopki oploditve z biomedicinsko pomočjo,
- 
obravnave v specialistični bolnišnični dejavnosti v Bolnišnici za otroke
Šentvid pri Stični (vrsta in podvrsta zdravstvene dejavnosti 127 359),
- 
akutna bolnišnična obravnava SPP v skladu s to uredbo in Prilogo 11 te
uredbe,
- 
storitve iz Priloge 1 te uredbe za program nevromodulacije,
- 
dodatek pri bilateralni kohlearni implantaciji,
- 
dodatek za poseg katetrske ablacije aritmij,
- 
dodatek za brezšivno skrb v bolnišnični obravnavi,
- 
storitve za zdravljenje pacientov s COVID-19, ki so evidentirane z
diagnozami v skladu z evidencami in navodili Zavoda na podlagi podatkov,
prejetih od izvajalcev.
5.     
Lekarniška dejavnost:
- 
vse storitve,
6.     
Zdraviliška dejavnost:
- 
zavod plača izvajalcem zdraviliškega zdravljenja vse opravljene
nemedicinske oskrbne dni in storitve zdraviliškega zdravljenja, ki so izražene
v točkah, največ do 20,5 točk na nemedicinski oskrbni dan oziroma na dan
rehabilitacije v programu ambulantnega zdraviliškega zdravljenja. Če izvajalec
zdraviliškega zdravljenja v koledarskem letu realizira več kot 20,5 točk na
nemedicinsko oskrbni dan oziroma na dan rehabilitacije v programu ambulantnega
zdraviliškega zdravljenja, izstavi Zavodu dobropis za preveč zaračunane točke na
podlagi končnega letnega obračuna, ki ga pripravi Zavod. Omejitev v višini 20,5
točk na nemedicinski oskrbni dan oziroma dan rehabilitacije v programu
ambulantnega zdraviliškega zdravljenja se ne uporablja v primerih, ko je
zavarovana oseba nameščena na negovalnem oddelku. Navedeno se uporablja za
nadaljevalno bolnišnično zdravljenje in za zdraviliško zdravljenje, ki ni
nadaljevanje bolnišničnega zdravljenja,
- 
sobivanje ob hospitaliziranem otroku v skladu s pravili, ki urejajo OZZ,
7.     
Zdravstvena dejavnost socialno varstvenih zavodov in zavodov za
usposabljanje:
- 
vse storitve, pri čemer je obseg obračunanih storitev omejen z najvišjim
številom storitev, ki jih je mogoče realizirati glede na število mest iz
Priloge 15 te uredbe. Najvišje število storitev posameznega izvajalca je
število mest pomnoženo s 365 oziroma 366 dni v prestopnem letu. Zaračunavanje
storitev nad možnim številom se poračuna pri obračunih,
- 
storitve v povezavi z asistirano peritonealno dializo v oskrbovanih
stanovanjih,
8.     
Drugo:
- 
presejalno testiranje pri krvodajalcu za vsako odvzeto enoto krvi in
komponento krvi za aferezo na prisotnost virusa Zahodnega Nila (Zavod Republike
Slovenije za transfuzijsko medicino).
182. člen
(prerazporejanje sredstev med
programi)
Prerazporejanje sredstev se pri končnem letnem obračunu
izvede na ravni izvajalca do višine pogodbeno dogovorjenih sredstev,
korigiranih s povprečnim deležem obveznega zdravstvenega zavarovanja v
koledarskem letu, in sicer:
1.     
Med ločeno načrtovanimi programi (znotraj posamezne alineje):
- 
nega in patronaža (brez asistirane peritonealne dialize),
- 
psihiatrija, primer v bolnišnični dejavnosti – psihogeriatrija (vrsta in
podvrsta zdravstvene dejavnosti 130 341, šifra storitve E0750) in psihiatrija,
primer v bolnišnični dejavnosti (vrsta in podvrsta zdravstvene dejavnosti 130
341, šifra storitve E0051).
2.     
V okviru enega načrtovanega programa:
- 
operacije na ožilju ene noge in operacija na ožilju na obeh nogah
hkrati.
183. člen
(posebnosti obračuna)
(1) Če izvajalec trajno prekine izvajanje zdravstvenih programov
oziroma prekine pogodbo z Zavodom v času pred končnim letnim obračunom, Zavod
ob prejemu informacije o trajnem prenehanju izvajanja dejavnosti oziroma
prekinitvi pogodbe, za tega izvajalca izvede izredni končni letni obračun.
(2) Izvajalec mora Zavodu vrniti ugotovljeno preplačilo
v roku 7 dni od prejema obvestila Zavoda o višini izvedenega izrednega končnega
letnega obračuna.
(3) Morebitni kasnejši poračuni za obdobje, ko je bil
izvajalec pogodbeno še aktiven, za izvajalce, ki so trajno prekinili pogodbo z
Zavodom o izvajanju storitev in za katere je bil že izveden končni letni
obračun, se ne izvedejo. V primeru, da izvajalec menja pravno obliko delovanja,
se izredni končni letni obračun ne izvede.
(4) Če izvajalec zavarovano osebo uvrsti na čakalni
seznam in ji s tem po mnenju pristojnega konzilija glede na njeno zdravstveno
stanje določi predolgo čakalno dobo, zavarovana oseba pa zato pri Zavodu zaradi
zdravljenja v tujini zahteva povrnitev stroškov, se izvajalcu zmanjša vrednost
programa za odobreni znesek povrnitve stroškov zavarovani osebi.
(5) Če izvajalec zavarovani osebi neupravičeno zaračuna
opravljene storitve, Zavod neupravičeno zaračunani znesek vrne zavarovani
osebi. Pri naslednjem obračunu se neupravičeno zaračunani znesek izvajalcu odšteje.
(6) Za izvajalce, ki izstavljajo račune oziroma zahtevke
za plačilo, se izvede poračun razlike v ceni za posamezno obračunsko obdobje, z
izjemo kolonoskopij in patohistoloških preiskav SVIT.
(7) Za sistemske nepravilnosti pri končnem obračunu,
ugotovljene po zaključku poslovnega leta, ministrstvo na predlog izvajalcev ali
Zavoda potrdi način urejanja obveznosti med izvajalcem in Zavodom.
(8) V dejavnostih, ki so vključene v obračun, se
upoštevajo tekoče povprečne obračunske cene. Za izračun tekočih povprečnih
obračunskih cen se upoštevata obračunsko obdobje in veljavnost pogodbe z
izvajalcem.
2. Izvajanje obračuna v
splošni in družinski medicini, otroškem in šolskem dispanzerju
184. člen
(plačilo programa v splošni
in družinski medicini, otroškem in šolskem dispanzerju)
(1) Zavod plačuje izvajalce splošne in družinske
medicine, otroškega in šolskega dispanzerja na podlagi glavarine in storitev,
izvajalce splošne in družinske medicine, otroškega in šolskega dispanzerja v
socialno varstvenih zavodih pa na podlagi opravljenih storitev.
(2) Izvajalce splošne in družinske medicine, otroškega
in šolskega dispanzerja v socialno varstvenem zavodu, Zavod plačuje na podlagi
kalkulacije iz Priloge 1 te uredbe, splošna in družinska medicine (vrsta in
podvrsta zdravstvene dejavnosti 302 002), otroški in šolski dispanzer (vrsta in
podvrsta zdravstvene dejavnosti 327 013) in opravljenih storitev, po visoki
ceni količnika iz obiskov.
185. člen
(plačilo količnikov)
(1) Zavod plača izvajalcem vse količnike iz glavarine in
vse opravljene količnike iz obiskov.
(2) Izjema je program otroškega in šolskega dispanzerja
– kurativa, in sicer v delu, ki se nanaša na plačilo količnikov iz obiskov.
Zavod izvajalcem tega programa plača:
-       
realizirano število količnikov iz obiskov, če izvajalec preseže
pogodbeno dogovorjeni plan količnikov iz obiskov ali če ne realizira najmanj
13.000 količnikov iz obiskov na tim,
-       
planirano število količnikov iz obiskov, če izvajalec realizira najmanj
13.000 količnikov iz obiskov na tim in ne preseže pogodbeno dogovorjenega
števila količnikov iz obiskov.
(3) Število glavarinskih količnikov pri izvajalcu se
izračuna na podlagi števila pri njem opredeljenih zavarovanih oseb in
pripadajočega števila količnikov glede na njihovo starostno strukturo, pri
čemer se upoštevajo opredeljene zavarovane osebe pri aktivnih nosilcih in pri
neaktivnih nosilcih dve leti po prenehanju njihovega dela, na dan
28. februar, 31. maj, 31. avgust in 30. november tekočega
leta. Tako izračunani glavarinski količniki so podlaga za izračun obveznosti
Zavoda do izvajalca po trimesečnih obdobjih.
(4) Glavarinski količniki zavarovanih oseb, opredeljenih
na specializante, se vključijo v izračun skupnega števila glavarinskih
količnikov pri izvajalcu, in sicer do zaključka specializacije.
(5) Izvajalec upravičenost glavarinskih količnikov
zavarovanih oseb, opredeljenih za specializante, dokazuje s posredovanjem
naslednjih podatkov Zavodu:
-       
ime in priimek specializanta,
-       
predvideni datum zaključka specializacije,
-       
izjavo specializanta, da bo po zaključeni specializaciji prevzel
ambulanto pri izvajalcu, pri katerem je specializiral.
186. člen
(plačilo posegov)
Zavod plača izvajalcem splošne in družinske medicine,
otroškega in šolskega dispanzerja realizirane male, srednje in velike posege
ter obsežno delo po visoki ceni količnika iz obiskov.
187. člen
(plačilo dodatnih timov na
podlagi širitev iz te uredbe)
(1) Izvajalec splošne in družinske medicine, otroškega
in šolskega dispanzerja, ki zaposli dodatnega zdravnika na podlagi širitev iz
102. člena te uredbe, prejme za dodatni tim prvi dve leti 80 %
sredstev kalkulacije za ambulanto splošne in družinske medicine (vrsta in
podvrsta zdravstvene dejavnosti 302 001) oziroma otroškega in šolskega
dispanzerja (vrsta in podvrsta zdravstvene dejavnosti 327 009), in sicer v
deležu, ki ga z urnikom zagotavlja dodatni zdravnik.
(2) Glavarinski količniki tima iz prejšnjega odstavka se
dve leti ne upoštevajo pri izračunu skupnega števila glavarinskih količnikov
pri izvajalcu, razen na predlog izvajalca, da se prehodno obdobje dveh let
predčasno zaključi.
188. člen
(priznavanje glavarinskih
količnikov v primeru prevzema programa drugega izvajalca)
Če izvajalec v izvajanje prevzame program drugega izvajalca,
ki je prenehal z opravljanjem zdravstvene dejavnosti, se mu prvi dve leti
priznajo tudi količniki za glavarino prejšnjega izvajalca, pri tem pa skupno
doseganje glavarinskih količnikov, po posameznih obračunskih obdobjih, ni nižje
od 80 % standarda glavarinskih količnikov iz Priloge 1 te uredbe. Po
preteku tega obdobja se za obračun glavarine upošteva dejansko stanje
glavarinskih količnikov, glede na število opredeljenih zavarovanih oseb.
189. člen
(plačilo programa družinske
obravnave za zdrav življenjski slog)
(1) Izvajalci družinske obravnave za zdrav življenjski slog,
ki se izvaja v okviru preventive otroškega in šolskega dispanzerja, so med
letom plačani v pavšalu.
(2) Izvajalci o izvedenih aktivnostih mesečno poročajo
na obrazcih NIJZ, in sicer do 10. v mesecu za pretekli mesec. NIJZ o
ustreznosti izvajanja programa posameznega izvajalcu poroča Zavodu do
1. marca za preteklo leto, in sicer za vsak mesec posebej.
(3) Izvajalec je upravičen do plačila pavšala le za
mesece, za katere je NIJZ posredoval poročilo o izvedenih aktivnostih in je
NIJZ dal pozitivno mnenje.
(4) Za mesece preteklega leta, za katere je NIJZ dal
negativno mnenje, se izvajalcu pri obračunu za obdobje januar–marec tekočega
leta pavšal odvzame.
190. člen
(plačilo storitev
laboratorija v okviru referenčne ambulante)
(1) Izvajalci, ki imajo v pogodbi dogovorjen program
referenčne ambulante, do 31. 12. 2023 dokazujejo namenskost porabe
sredstev za laboratorij. V ta namen za stroške lastnega laboratorija evidenčno
poročajo o opravljenih laboratorijskih preiskavah v skladu s Prilogo 18 te
uredbe.
(2) Za stroške tujega laboratorija izvajalci upoštevajo
plačane račune drugim laboratorijem. O stroških za tuj laboratorij izvajalci
poročajo Zavodu v skladu z navodili Zavoda.
(3) Izvajalci poročajo o stroških preiskav v svojem in
tujem laboratoriju za preiskave v referenčnih ambulantah in ambulantah splošne
in družinske medicine, pri čemer ne upoštevajo preiskave, ki jih Zavodu
zaračunajo kot ločeno zaračunljiv material.
(4) Načrtovana sredstva za laboratorij se izračunajo
tako, da se najprej določi delež višine sredstev za laboratorij v kalkulaciji
splošne in družinske medicine iz Priloge 1 te uredbe, nato pa se s tem deležem
množi obračunana vrednost ambulante splošne in družinske medicine (količniki iz
glavarine in količniki iz obiskov oziroma pavšala za nove nosilce) pri
posameznem izvajalcu. Tej vrednosti se prišteje vračunana vrednost laboratorija
iz referenčnih ambulant. Pri izračunu realiziranih sredstev se upošteva
dejanska realizirana vrednost lastnega in tujega laboratorija za vse ambulante
skupaj.
(5) Če so dejansko porabljena sredstva za laboratorij v
koledarskem letu nižja od vračunanih sredstev za laboratorij, Zavod razliko
poračuna pri obračunu za prvo trimesečje naslednjega leta.
(6) Zavod lahko izvede naknadni nadzor porabljenih
sredstev. Če je v nadzoru ugotovljeno, da je izvajalec posredoval napačne
podatke o realiziranih stroških za laboratorij, se mu pri prvem naslednjem
obračunu odšteje neupravičeno prikazan znesek v dvojni višini.
3. Izvajanje obračuna v
dispanzerju za ženske
191. člen
(določitev glavarinskih
količnikov)
(1) Za program dispanzerja za ženske se glavarinski
količniki določijo na podlagi števila zavarovanih oseb in števila količnikov na
osebo v posameznem starostnem razredu, in sicer:
-       
v prvem tromesečju na podlagi števila zavarovanih oseb na dan
31. december preteklega leta,
-       
v drugem tromesečju na podlagi števila zavarovanih oseb na dan
31. marectekočega leta,
-       
v tretjem tromesečju na podlagi števila zavarovanih oseb na dan
30. junija tekočega leta,
-       
v četrtem tromesečju na podlagi števila zavarovanih oseb na dan
30. september tekočega leta.
(2) Količniki, izračunani na osnovi dejanskega števila
opredeljenih zavarovanih žensk v ginekoloških dispanzerjih pri aktivnih
nosilcih in neaktivnih nosilcih največ dve leti, ki se preštevajo 28. februarja,
31. maja, 31. avgusta in 30. novembra tekočega leta, se pri
vsakem nosilcu, v sorazmerju z že opredeljenimi ženskami, korigirajo navzgor
tako, da so razporejeni vsi možni količniki. Tako izračunani količniki so
podlaga za obračun obveznosti po trimesečnih obdobjih.
(3) Plan glavarinskih količnikov na nosilca, naveden v
Prilogi 1 te uredbe, je izračunan na osnovi števila količnikov iz prve alineje
prvega odstavka tega člena in nosilcev iz pogodb preteklega leta.
(4) Če se spremeni število nosilcev, se plan
glavarinskih količnikov na tim ustrezno preračuna.
192. člen
(plačilo količnikov)
(1) Zavod plača izvajalcem vse glavarinske količnike,
količnike iz obiskov pa v skladu z naslednjimi merili:
-       
izvajalcu, ki ima povprečno število količnikov iz glavarine na tim enako
ali manjše od slovenskega povprečja, in ne preseže pogodbeno dogovorjenega
števila količnikov iz obiskov (preventiva in kurativa skupaj), se plača
planirano število količnikov iz obiskov, v nasprotnem primeru pa se mu plačajo
vsi realizirani količniki,
-       
izvajalcu, ki preseže slovensko povprečje števila količnikov iz
glavarine in ne preseže pogodbeno dogovorjenega števila količnikov iz obiskov,
povečanega za 50 % preseganja povprečnih količnikov iz glavarine, se plača
planirano število količnikov iz obiskov, povečano za 50 % preseganja povprečnih
količnikov iz glavarine, v nasprotnem primeru se mu plačajo vsi realizirani
količniki,
-       
v vseh navedenih primerih je pogoj, da izvajalec realizira vsaj 15.000
količnikov iz obiskov na tim (preventiva in kurativa skupaj), v nasprotnem
primeru se izvajalcu plača realizirano število količnikov iz obiskov.
(2) Plačilo se izvede v deležu za obvezno zdravstveno
zavarovanje.
193. člen
(glavarina v primeru novih programov)
(1) Izvajalci, ki v pogodbenem letu začnejo z delom programa
dispanzerja za ženske brez opredeljenih zavarovanih žensk, prejemajo prvi dve
leti 80 % sredstev za glavarino, izračunanih na podlagi povprečnega števila
opredeljenih zavarovanih oseb v Sloveniji v dejavnosti.
(2) Po preteku obdobja iz prejšnjega odstavka se za obračun
glavarine upošteva dejansko stanje števila opredeljenih zavarovanih oseb.
(3) Če izvajalec svojo glavarino poveča nad 80 % povprečja v
Sloveniji prej kot v dveh letih, se na njegov predlog upošteva njegova dejansko
dosežena glavarina.
194. člen
(priznanje glavarinskih količnikov v primeru prevzema
programa)
(1) Če izvajalec prevzame program dispanzerja za ženske
drugega izvajalca, ki je prenehal z dejavnostjo, se mu prva štiri leta priznajo
tudi količniki za glavarino prejšnjega izvajalca glede na doseganje glavarine
po posameznih obračunskih obdobjih, pri tem pa skupna glavarina ne more biti
nižja od 80 %.
(2) Po preteku obdobja iz prejšnjega odstavka se za obračun
glavarine upošteva dejansko število opredeljenih zavarovanih oseb.
195. člen
(nerealizacija preventivnega programa)
(1) Če izvajalec dispanzerja za ženske ne realizira programa
preventive, dogovorjenega v pogodbi z Zavodom, mu Zavod pri končnem letnem
obračunu zmanjša plačilo v višini nerealiziranih količnikov za preventivo,
ovrednotenih z nizko ceno količnika.
(2) Šteje se, da je program preventive pri posameznem
izvajalcu dispanzerja za ženske realiziran, če izvajalec doseže najmanj 70 %
pogodbeno dogovorjenega programa preventivnih pregledov raka materničnega
vratu.
(3) Plačilo se izvede v deležu za obvezno zdravstveno
zavarovanje.
4. Farmacevtsko svetovanje
196. člen
(plačilo programa farmacevtskega svetovanja)
Zavod v okviru končnega letnega obračuna programa
farmacevtskega svetovanja zagotovi izvajalcu plačilo programa v višini odstotka
doseganja načrtovanega števila poročanih enot, pri čemer se realiziranim enotam
prišteje 10 % planiranih enot izvajalca, vendar končno plačilo ne presega
načrtovanih sredstev izvajalca.
5. Fizioterapija
197. člen
(plačilo programa fizioterapije)
(1) Zavod pri končnem letnem obračunu v programu
fizioterapije upošteva:
-       
realizirano število uteži izvajalca v tekočem letu, vendar največ do
pogodbenega obsega.
-       
delež opravljenih temeljnih postopkov v primerjavi s podpornimi postopki.
Temeljne postopke po opredelitvi RSK za fizioterapijo predstavljajo
fizioterapevtski postopki s šiframi: FT003, FT006-FT018, FT029-FT032, FT035,
FT037-FT044 in FT046 iz Navodil o beleženju in obračunavanju storitev in
izdanih materialov. Izvajalcu, ki pri izvajanju fizioterapije v posameznem
koledarskem letu opravi manj kot tretjino temeljnih fizioterapevtskih
postopkov, se obveznost Zavoda pri obračunu zniža za 2 %.
(2) Specialne fizioterapevtske obravnave Zavod plača
izvajalcu v realiziranem obsegu.
6. Patronažna zdravstvena nega
198. člen
(opredelitev realiziranega programa patronažne zdravstvene
nege)
Priznana vrednost realiziranega programa patronažne
zdravstvene nege (vrsta in podvrsta zdravstvene dejavnosti 510 029 patronažna
služba in 544 034 nega na domu; brez asistirane peritonealne dialize) se v
končnem letnem obračunu opredeli na način:
-       
realizirana vrednost programa izvajalca (v nadaljnjem besedilu: RV) se
izračuna na podlagi števila realiziranih storitev in cen storitev iz Priloge 1
te uredbe,
-       
če izvajalec realizira oziroma preseže skupno načrtovano število
storitev, se mu prizna RV, vendar največ do pogodbene vrednosti,
-       
če izvajalec ne realizira skupnega načrtovanega števila storitev, se
primerja RV in pogodbena vrednost, zmanjšana za odstotek nedoseganja skupnega
načrtovanega števila storitev (v nadaljnjem besedilu: ZmanPV). Če je RV večja
od ZmanPV, se izvajalcu prizna ZmanPV, sicer pa RV.
7. CDZO in CDZOM,
dispanzer za mentalno zdravje, razvojne ambulante z vključenim centrom za
zgodnjo obravnavo, centri za preprečevanje in zdravljenje odvisnosti od
prepovedanih drog
199. člen
(plačilo programa CDZO in
CDZOM)
(1) Ne glede na določbo 181. člena te uredbe se
program CDZOM in CDZO se v 40 % plača v pavšalu, preostali del pa na
podlagi opravljenih storitev.
(2) Izjema so centri vzpostavljeni po 1. juliju
2021, za katere velja financiranje v pavšalu eno leto po vzpostavitvi centra.
200. člen
(plačilo programa
dispanzerjev za mentalno zdravje)
(1) Program dispanzerjev za mentalno zdravje se v
20 % plača v pavšalu, preostali del pa na podlagi opravljenih storitev.
(2) NIJZ Zavodu posreduje poročilo o ustreznosti
sodelovanja in udeleževanja na skupnih timskih sestankih do 15. januarja
za preteklo leto.
(3) V primeru negativnega mnenja NIJZ se pri končnem
letnem obračunu izvajalcu pavšal odvzame.
201. člen
(plačilo programa razvojnih
ambulant z vključenim centrom za zgodnjo obravnavo)
(1) Zavod zagotavlja financiranje kadra razvojne
ambulante z vključenim centrom za zgodnjo obravnavo postopoma na podlagi
predložene pogodbe o zaposlitvi oziroma sklenjene podjemne pogodbe in na
podlagi kalkulacije iz Priloge 1 te uredbe.
(2) Če izvajalec ne pridobi vsega načrtovanega kadra, se
mu za manjkajoči kader zniža financiranje kadra in obseg programa.
(3) Izvajalec, ki sam ne zagotavlja kadrovske zasedbe
tima razvojnih ambulant z vključenim centrom za zgodnjo obravnavo iz Priloge 1
te uredbe in ima sklenjeno pogodbo za opravljanje določenih storitev z drugim
izvajalcem, naroča obravnavo zavarovanih oseb pri drugem izvajalcu po načelu
naročnik je plačnik.
(4) V primeru iz prejšnjega odstavka morebitne potne
stroške zavarovane osebe krije izvajalec.
202. člen
(plačilo programa centrov za
preprečevanje in zdravljenje odvisnosti od prepovedanih drog)
(1) Zavod program centrov za preprečevanje in
zdravljenje odvisnosti od prepovedanih drog plačuje v pavšalu.
(2) Izvajalci poročajo evidenčne storitve v skladu s
šifranti Zavoda za obračun zdravstvenih storitev.
8. Zdravstvena vzgoja
203. člen
(plačilo programa zdravstvene
vzgoje)
(1) Program zdravstvene
vzgoje se med letom plača v pavšalu, pri končnem letnem obračunu pa se višina
plačila določi glede na odstotek realiziranega letnega števila ur za izvajanje
vsebin zdravstvene vzgoje v skupnem letnem planu efektivnih ur, in sicer:


Realizirano
  letno število ur za izvajanje vsebin zdravstvene vzgoje v skupnem letnem
  planu efektivnih ur (v %)

Odstotek
  pogodbeno dogovorjene vrednosti programa, ki ga prejmejo izvajalci


40 %
  in več 

100 %


od
  30 % do 39,99 % 

95 %


od
  20 % do 29,99 % 

80 %


manj
  kot 20 % 

2-kratnik
  odstotka realiziranega letnega števila ur za izvajanje vsebin zdravstvene
  vzgoje v skupnem letnem planu efektivnih ur


(2) Prejšnji odstavek zaradi drugačne vsebine programa
ne velja za izvajalce Slovensko društvo Hospic, Društvo za zdravje srca in
ožilja Slovenije in UKC Ljubljana.
204. člen
(plačilo programa za zmanjšanje tveganega pitja alkohola)
(1) Zavod vsa realizirana individualna svetovanja za
zmanjšanje tveganega pitja alkohola plača do ravni načrtovanih sredstev vseh
izvajalcev za ta program.
(2) V primeru preseganja programa se ob končnem letnem
obračunu zagotovijo sredstva za preseženo realizacijo največ do višine
nerealiziranih sredstev za skupinske zdravstveno vzgojne delavnice in
individualna svetovanja za opuščanje kajenja.
(3) Če so iz kvote za skupinske zdravstveno vzgojne delavnice
in individualna svetovanja za opuščanje kajenja realizirana vsa sredstva, se
cena individualnih svetovanj za zmanjšanje tveganega pitja alkohola zniža do
višine načrtovanih sredstev iz tega člena.
205. člen
(poračun plačila zdravstveno vzgojnih in psihoedukativnih
delavnic in individualnih svetovanj)
(1) NIJZ pripravi in Zavodu posreduje podatke o delavnicah
preteklega leta, ki jih Zavod odšteje pri obračunu za prvi kvartal tekočega
leta, do 30. aprila za preteklo leto, in sicer na podlagi primerjave podatkov,
ki jih je NIJZ prejel na obrazcih in realizacije zdravstveno vzgojnih in
psihoedukativnih delavnic in individualnih svetovanj, ki jo Zavod objavlja na
svoji spletni strani.
(2) Zaradi posebnosti vključevanja ciljne populacije v
zdravstveno vzgojne obravnave je v okviru posamezne vrste zdravstveno vzgojne
delavnice dopustno prelivanje števila udeležencev, pri čemer je število
udeležencev posamezne izvedene delavnice, ki presega predpisano število
udeležencev, mogoče upoštevati pri obračunavanju izvedene delavnice, ki se je
je udeležilo manj udeležencev, kot je predpisano.
206. člen
(plačilo ZVC)
(1) ZVC lahko realizacijo skupinskih delavnic in
individualnih svetovanj prilagodi potrebam zavarovanih oseb glede na vrsto in
obseg tveganja in potrebe nefarmakološkega zdravljenja bolezni v populaciji, ki
jo pokriva. Prilagoditev skupinskih delavnic in individualnih svetovanj
potrebam zavarovanih oseb ZVC utemelji s poročilom na predpisanem obrazcu NIJZ,
ki ga pošlje Zavodu do 15. januarja za preteklo leto.
(2) Zavod na podlagi prejetega poročila ZVC ob končnem
obračunu plača ves tako izvedeni program do ravni načrtovanih sredstev pri
posameznem izvajalcu, ob izpolnjenem pogoju, da je ZVC v obračunskem letu
izvedel vse vrste zdravstvenovzgojnih in psihoedukativnih delavnic ter
individualno ali skupinsko svetovanje za opuščanje kajenja.
(3) Pri obračunu za prvi kvartal, se sredstva preteklega
leta, ki ostajajo neporabljena zaradi nerealiziranega programa zdravstvene
vzgoje in individualnih svetovanj, porabijo za plačilo celotne realizacije v
tistih ZVC, kjer je realizacija zdravstvenovzgojnih in psihoedukativnih
delavnic ter individualnih svetovanj presegla načrtovan obseg storitev oziroma
sredstev in jo je ZVC utemeljil s poročilom na predpisanem obrazcu NIJZ.
207. člen
(plačilo programa podpornih aktivnosti ZVC)
(1) NIJZ pripravi poročilo o izvajanju programa podpornih
aktivnosti ZVC iz Priloge 17 te uredbe do 1. marca za preteklo leto.
(2) Če izvajalec prejme negativno mnenje NIJZ, se mu pri
obračunu prvega kvartala tekočega leta odšteje 20 % vrednosti prejetega pavšala
za preteklo leto.
208. člen
(plačilo programa CKZ)
(1) Program CKZ se med letom
plača v pavšalu, pri končnem letnem obračun pa se višina plačila določi na
podlagi realizacije plana delavnic in svetovanj, in sicer:


Realizacija plana
  zdravstvenovzgojnih / psiho edukativnih delavnic in individualnih svetovanj v
  okviru Programa za krepitev zdravja

Odstotek pogodbeno dogovorjene
  vrednosti CKZ


85,00 % in več

100 %


od 75,00 % do 84,99 %

90 %


od 65,00 % do 74,99 %

75 %


od 55,00 % do 64,99 %

65 %


od 50,00 % do 54,99 %

55 %


do 49,99 %

50 %


(2) NIJZ pripravi poročilo o delovanju CKZ do
1. marca za preteklo leto in ga posreduje Zavodu in ministrstvu.
(3) Če izvajalec prejme negativno mnenje NIJZ, se mu pri
obračunu prvega kvartala tekočega leta odšteje 7 % vrednosti končnega
letnega obračuna te dejavnosti za preteklo leto.
209. člen
(plačilo programa za vodenje strokovne skupine za
preventivo)
(1) Izvajalec si zagotovi pogodbeno dogovorjena sredstva za
vodenje strokovne skupine za preventivo – velik CKZ, za vodenje strokovne
skupine za preventivo – srednji in majhen CKZ in za vodenje strokovne skupine
za preventivo in preventivnih timov posameznih šol in vrtcev v primeru
pozitivnega mnenja NIJZ.
(2) NIJZ pripravi mnenje do 1. marca za preteklo leto na
podlagi poročil izvajalca o izvajanju aktivnosti.
(3) Če izvajalec prejme negativno mnenje NIJZ, se mu pri
obračunu za prvi kvartal tekočega leta odšteje 50 % vrednosti prejetih sredstev
za preteklo leto.
9. Državni preventivni programi SVIT, DORA, ZORA, DPOR
210. člen
(plačilo programa SVIT, DORA, ZORA in DPOR)
Če je poraba sredstev za upravljanje programa SVIT, DORA,
ZORA in DPOR nižja od načrtovane, se nosilcu programa odšteje neporabljeni del
pri prvem obračunu naslednjega leta.
10. Dežurna služba v osnovni zdravstveni dejavnosti
211. člen
(plačilo programa dežurne službe)
Dežurna služba v osnovni zdravstveni dejavnosti je plačana na
podlagi programa dela v pavšalu.
11. Zobozdravstvena dejavnost
212. člen
(plačilo programa zobozdravstvene dejavnosti za mladino)
(1) Program zobozdravstvene dejavnosti za mladino se plača
največ do 15 % preseganja pogodbeno dogovorjenega programa.
(2) Realizacije točk za zavarovane osebe od vključno 19 let
in naprej, ki presega 10 % pogodbeno dogovorjenega plana točk, Zavod ne plača.
Navedena določba se ne uporablja za izvajalca Ješe Ognjenovič Mateja in Fajfar
Furlan Mojca.
(3) Realizacija točk za zavarovane osebe do dopolnjenega 19.
leta se plača po ceni točke zobozdravstva za mladino, realizacija točk za
zavarovane osebe od vključno 19 let in naprej pa po ceni točke zobozdravstva za
odrasle.
(4) Zavod v obračunu upošteva povprečni delež obveznega zdravstvenega
zavarovanja izvajalca v dejavnosti.
213. člen
(plačilo preseganja programa v zobozdravstveni dejavnosti)
Izvajalcu, ki ne izpolnjujejo
pogojev iz 15. člena ZNUZSZS, Zavod plača do 5 % preseganje pogodbeno
dogovorjenega programa v dejavnostih, in sicer:


Šifra vrste in podvrste zdravstvene dejavnosti

Naziv VZD


404 101

Zobozdravstvo za odrasle


404 105

Zobozdravstvo za študente


405 113

Stomatološka protetična dejavnost


406 114

Parodontologija /zobne bolezni in endodontija


442 116

Oralna in maksilfacialna kirurgija


214. člen
(plačilo programa v dejavnostih zobozdravstva za odrasle in
zobozdravstva za študente)
(1) V dejavnostih zobozdravstva za odrasle in zobozdravstva
za študente je na tim načrtovanih 1.614 točk za RTG slikanja, v dejavnosti
zobozdravstva za mladino pa 807 točk.
(2) Nerealiziranih točk za RTG slikanja ni mogoče nadomestiti
z realizacijo drugih zobozdravstvenih storitev.
(3) Če je število realiziranih točk za RTG slikanja manjše od
načrtovanega, se pri končnem letnem obračunu plačajo točke v realizirani
višini.
215. člen
(plačilo programa ortodontije)
(1) V dejavnosti ortodontije si izvajalec pri končnem letnem
obračunu zagotovi:
-       
plačilo realiziranega obsega programa, če v koledarskem letu na novo
vključi v zdravljenje vsaj 72 oseb in izvede vsaj 100 prvih pregledov (šifra
storitve 01008);
-       
če izvajalec ne doseže pogojev iz prejšnje alineje, obenem pa v
koledarskem letu na novo vključi v zdravljenje vsaj 60 oseb in izvede vsaj 90
prvih pregledov (šifra storitve 01008), si pri končnem letnem obračunu zagotovi
plačilo realiziranega obsega programa največ do pogodbeno dogovorjenega
programa;
-       
če izvajalec ne doseže pogojev iz prejšnje alineje, se mu pri končnem
letnem obračunu upošteva realizacija programa največ do pogodbeno dogovorjenega
programa, od česar se mu odšteje 4 % obračunane vrednosti programa.
(2) Pogoji iz prejšnjega odstavka veljajo za en tim in se
ustrezno preračunajo glede na število timov v pogodbi, razen pri UKC Ljubljana,
kjer se pogoji upoštevajo za 2,70 tima.
216. člen
(plačilo programa za ustno zdravje)
(1) Program vzgoje za ustno
zdravje je med letom plačan v pavšalu, pri končnem letnem obračunu pa se višina
plačila določi glede na odstotek realiziranega letnega števila ur za izvajanje
vsebin vzgoje za ustno zdravje v skupnem letnem planu efektivnih ur, in sicer:

Realizirano
  letno število ur za izvajanje vsebin z vzgoje za ustno zdravje v skupnem
  letnem planu efektivnih ur (v %) 

Odstotek
  pogodbeno dogovorjene vrednosti programa, ki ga prejmejo izvajalci


40 %
  in več 

100 %


od
  30 % do 39,99 % 

95 %


od
  20 % do 29,99 % 

80 %


manj
  kot 20 % 

2-kratnik
  odstotka realiziranega letnega števila ur za izvajanje vsebin vzgoje za ustno
  zdravje v skupnem letnem planu efektivnih ur

(2) Izvajalci Zavodu ne zaračunavajo storitev, ki se
evidentirajo s šiframi 45310, 45315, 46926, 46950, 95195, 95197 in 13090 iz
Šifranta Zavoda za obračun storitev.
217. člen
(plačilo programa pedontologije)
Zavod v dejavnosti pedontologije plača izvajalcem realizirani
program, povečan za 30 % pogodbeno dogovorjenega plana, skupaj največ do
pogodbeno dogovorjenega plana, v deležu OZZ.
218. člen
(plačilo programa dežurne službe v zobozdravstveni
dejavnosti)
Dežurna služba v zobozdravstveni dejavnosti je plačana na
podlagi programa dela v pavšalu.
12. Specialistična zunajbolnišnična dejavnosti
219. člen
(plačilo prvih pregledov)
V dejavnostih iz 51. člena te uredbe, za katere je določeno
minimalno število prvih pregledov, se pri končnem letnem obračunu plača 20 %
višja osnovna cena pregleda (ob evidenčni šifri E0273 obračunani pregled in
začetna oskrba, v dejavnosti okulistike pa dodatno še storitve 12220, 12240,
12241, 12251 in 12255), in sicer za vsak opravljen prvi pregled.
220. člen
(plačilo preseganja programa)
(1) Izvajalcu, ki ne
izpolnjujejo pogojev iz 15. člena ZNUZSZS, Zavod plača do 10 % preseganja
pogodbeno dogovorjenega programa (točk) v specialistični zunajbolnišnični
dejavnosti, in sicer:


Vrsta
  in podvrsta zdravstvene dejavnosti 

Naziv
  dejavnosti

Vrsta
  in podvrsta zdravstvene dejavnosti 

Naziv
  dejavnosti


204
  205

rehabilitacija

209
  240

alergologija


204
  207

fiziatrija

215
  224

maksilofacialna
  kirurgija


205
  208

gastroenterologija

220
  229

okulistika


206
  209

ginekologija

227
  237

pediatrija


206
  212

zdravljenje
  neplodnosti

230
  241

psihiatrija


208
  214

infektologija

234
  251

splošna
  kirurgija


209
  215

internistika

249
  216

diabetologija


249
  217

tireologija



(2) Če izvajalec pri dejavnostih, kjer je določeno
minimalno število prvih pregledov, ne doseže vsaj 90 % minimalnega števila
prvih pregledov in ima hkrati čakajoče nad dopustno čakalno dobo v sistemu
eNaročanje na dan 31. december, se mu pri končnem letnem obračunu prizna
do 5 % preseganje realizacije točk nad planom.
(3) Če izvajalec pri dejavnostih, kjer je določeno
minimalno število prvih pregledov, preseže minimalno število prvih pregledov,
se mu pri končnem letnem obračunu prizna preseganje realizacije nad povečanim
planom glede na kriterije iz prejšnjega stavka, največ v višini realiziranih
prvih pregledov nad planom prvih pregledov, ovrednotenih s povprečnim številom
točk za prvi pregled.
(4) Če izvajalec v dejavnostih urologije, urologije in
kardiologije ne doseže najmanj 90 % minimalnega števila prvih pregledov in
ima hkrati čakajoče paciente nad dopustno čakalno dobo v sistemu eNaročanje na
dan 31. december za leto, za katerega se izvaja obračun, se mu pri končnem
letnem obračunu prizna največ do 10 % presežene realizacije točk nad
planom iz pogodbe.
(5) Podatek o številu čakajočih nad dopustno čakalno
dobo po posameznih dejavnostih na dan 31. december za posameznega
izvajalca pripravi NIJZ do 15. 1. za preteklo leto.
(6) Zavod plača do 5 % preseganja pogodbeno
dogovorjenega programa za:
-       
operacije sive mrene,
-       
operacije – vitreoretinalna kirurgija,
-       
operacije na ožilju – krčne žile.
(7) Zavod plača do 20 % preseganja pogodbeno
dogovorjenega programa v UC – enota za bolezni in UC – enota za poškodbe. V
primeru, da je realizacija programa manjša od plana, Zavod plača plan v deležu
obveznega zdravstvenega zavarovanja.
221. člen
(plačilo programa dermatologije)
(1) Plačilo realiziranega programa dermatologije se pri
končnem letnem obračunu opredeli na naslednji način:
1.     
realizirana vrednost izvajalca se izračuna na podlagi števila
realiziranih storitev in cen storitev, ki so določene v Prilogi 1 te uredbe;
2.     
izvajalcu se prizna celotna pogodbena vrednost programa, ko izpolni
enega od pogojev, in sicer:
- 
v celoti izvede ali preseže načrtovani obseg programa in tudi načrtovano
število celotnih pregledov;
- 
ali izvede vsaj 75 % načrtovanega obsega programa in tudi vsaj 100 %
načrtovanega števila celotnih pregledov;
3.     
v nasprotnem primeru se izvajalcu izračuna priznana vrednost programa,
in sicer:
- 
kadar izvede oziroma preseže načrtovani obseg programa, ne izvede pa
načrtovanega števila celotnih pregledov, se mu prizna RV največ do pogodbene
vrednosti in nato zmanjša za odstotek nedoseganja načrtovanega števila celotnih
pregledov.
- 
kadar ne izvede načrtovanega obsega programa, se mu prizna RV največ do
pogodbene vrednosti, zmanjšane za odstotek nedoseganja načrtovanega obsega
programa. Če pri tem tudi ne izvede načrtovanega števila celotnih pregledov, se
priznana vrednost iz te alineje dodatno zmanjša za odstotek nedoseganja
načrtovanega števila celotnih pregledov.
222. člen
(plačilo programa fiziatrije)
(1) Izvajalcem programa fiziatrije, ki niso realizirali
nobene storitve, ki se evidentirajo s šiframi iz Šifrantov Zavoda za obračun
storitev 12030, 13631, 13633, 13691, 19701, 19702, 36195, 36196, 93302, 93310,
93321, 93341, 93345, 93432, 93451, 93452, 93453, 93491 in 93492 in realizirajo
najmanj 33.667 točk na tim, se pri končnem letnem obračunu prizna pogodbena
vrednost programa v deležu obveznega zdravstvenega zavarovanja, v nasprotnem
primeru pa se pogodbeno dogovorjena vrednost programa zniža v skladu z indeksom
doseganja znižanega normativa.
(2) Izvajalcem, ki v pogodbenem letu niso obračunali nobene
storitve iz prejšnjega odstavka, se plača preseganje programa glede na znižan
normativ, ki znaša 33.667 točk na tim.
223. člen
(plačilo programa klinične genetike)
Plačilo realiziranega programa klinične genetike se pri
končnem letnem obračunu opredeli na naslednji način:
1.     
realizirana vrednost programa izvajalca se izračuna na podlagi števila
realiziranih storitev in cen storitev, ki so določene v Prilogi 1 te uredbe,
2.     
izvajalcu se prizna celotna pogodbena vrednost programa, če:
- 
v celoti izvede ali preseže načrtovan obseg programa in je tudi
realizirana vrednost višja ali enaka načrtovani ali
- 
načrtovanega obsega programa ne izvede, realizirana vrednost programa pa
je višja ali enaka pogodbeni vrednosti;
3.     
v drugih primerih se izvajalcu prizna realizirana vrednost.
224. člen
(plačilo programa otorinolaringologije)
Plačilo realiziranega programa otorinolaringologije se pri
končnem letnem obračunu opredeli na naslednji način:
1.     
realizirana vrednost programa izvajalca se izračuna na podlagi števila
realiziranih storitev in cen storitev iz Priloge 1 te uredbe),
2.     
izvajalcu se prizna celotna pogodbena vrednost programa, ko izpolni
enega od pogojev, in sicer:
- 
v celoti izvede ali preseže načrtovani obseg programa in tudi načrtovano
število celotnih ali subspecialističnih pregledov,
- 
ali izvede vsaj 85 % načrtovanega obsega programa in tudi 100 %
načrtovanega števila celotnih ali subspecialističnih pregledov.
3.     
v nasprotnem primeru se izvajalcu izračuna priznana vrednost programa,
in sicer:
- 
kadar izvede oziroma preseže načrtovani obseg programa, ne izvede pa
načrtovanega števila celotnih ali subspecialističnih pregledov, se mu prizna RV
največ do pogodbene vrednosti in nato zmanjša za odstotek nedoseganja
načrtovanega števila celotnih ali subspecialističnih pregledov,
- 
kadar ne izvede načrtovanega obsega programa, se mu prizna RV največ do
pogodbene vrednosti, zmanjšane za odstotek nedoseganja načrtovanega obsega
programa. Če pri tem tudi ne izvede načrtovanega števila celotnih ali
subspecialističnih pregledov, se priznana vrednost iz te alineje dodatno
zmanjša za odstotek nedoseganja načrtovanega števila celotnih ali
subspecialističnih pregledov.
225. člen
(plačilo programa pnevmologije)
Plačilo realiziranega programa pnevmologije se pri končnem
letnem obračunu opredeli na naslednji način:
1.     
RV programa izvajalca se izračuna na podlagi števila realiziranih
storitev in cen storitev, ki so določene v Prilogi 1 te uredbe.
2.     
Izvajalcu se prizna celotna pogodbena vrednost programa, ko izpolni
enega od pogojev, in sicer:
- 
v celoti izvede ali preseže načrtovani obseg programa in tudi načrtovano
število celotnih pregledov ali subspecialističnih pregledov ali
- 
izvede vsaj 85 % načrtovanega obsega programa in tudi vsaj 100 %
načrtovanega števila celotnih pregledov ali subspecialističnih pregledov.
3.     
Izvajalcu se izračuna priznana vrednost programa, in sicer:
- 
kadar izvede oziroma preseže načrtovani obseg programa, ne izvede pa
načrtovanega števila celotnih pregledov ali subspecialističnih pregledov, se mu
prizna RV največ do pogodbene vrednosti in nato zmanjša za odstotek nedoseganja
načrtovanega števila celotnih pregledov ali subspecialističnih pregledov,
- 
kadar ne izvede načrtovanega obsega programa, se mu prizna RV največ do
pogodbene vrednosti, zmanjšane za odstotek nedoseganja načrtovanega obsega
programa. Če pri tem tudi ne izvede načrtovanega števila celotnih pregledov ali
subspecialističnih pregledov, se priznana vrednost iz te alineje dodatno
zmanjša za odstotek nedoseganja načrtovanega števila celotnih pregledov ali
subspecialističnih pregledov.
226. člen
(plačilo programa eozinofilne bolezni)
Eozinofilne bolezni prebavil: diagnostika in zdravljenje pri
otrocih in mladostnikih, genetsko presejalno odkrivanje in celostna obravnava
otrok in mladostnikov z družinsko hiperholesterolemijo.
Zavod plača vse opravljene storitve do načrtovane letne
vrednosti programa.
227. člen
(plačilo mobilnega paliativnega tima)
(1) Plačilo realiziranega programa mobilnega paliativnega
tima se pri končnem letnem obračunu opredeli na naslednji način:
1.     
RV se izračuna na podlagi števila realiziranih storitev in cen storitev,
ki so določene v Prilogi 1 te uredbe,
2.     
izvajalcu se prizna celotna pogodbena vrednost programa če:
- 
v celoti izvede ali preseže načrtovani obseg programa;
- 
doseže vsaj 85 % načrtovanega programa, realizirana vrednost programa pa
je višja ali enaka pogodbeni vrednosti.
3.     
v drugih primerih se izvajalcu prizna realizirana vrednost, vendar ne
višja od načrtovane vrednosti.
(2) Pri končnem letnem obračunu Zavod upošteva dodaten
kriterij, in sicer realizacija storitev mobilnega paliativnega tima na daljavo
oziroma brez prisotnosti pacienta (šifre storitev iz šifrantov Zavoda za
obračun storitev MPT003, od MPT005 do MPT014 in MPT017) ne sme presegati 66 %
realizacije vseh storitev.
(3) Če izvajalec presega kriterij iz prejšnjega odstavka, se
obveznost Zavoda za plačilo zniža za 2 %.
13. Specialistična bolnišnična dejavnost
228. člen
(obračun programa akutne bolnišnične obravnave – SPP)
Za program akutne bolnišnične obravnave – SPP se obračun
izvede za:
-       
programe, plačane po realizaciji v skladu s Tabelo 1 iz Priloge 11 te
uredbe,
-       
programe, za katere je opredeljeno plačilo delnega preseganja plana v
skladu s Tabelo 1 iz Priloge 11 te uredbe,
-       
program ostale akutne bolnišnične obravnave – SPP.
229. člen
(obračun posameznih prospektivnih programov)
(1) V obračun posameznih prospektivnih programov plačanih po
realizaciji se vključijo vsi realizirani primeri, ki se ovrednotijo po
realizirani uteži na primer, ki ne more preseči uteži za obračun iz Tabele 1
Priloge 11 te uredbe in ceni uteži za obračunsko obdobje. Realizirane in
neplačane uteži iz te postavke se prenesejo in prištejejo k realizaciji
programa ostala akutna bolnišnična obravnava.
(2) V obračun posameznega prospektivnega programa, kjer je
plačano delno preseganje plana, se vključijo vsi realizirani primeri največ do
preseganja opredeljenega v Tabeli 1 Priloge 11 te uredbe. V obračun vključeni
primeri se ovrednotijo po uteži na primer za obračun iz Tabele 1 Priloge 11 te
uredbe in ceni uteži za obračunsko obdobje. Neplačani primeri in uteži iz te
postavke se prenesejo in prištejejo k realizaciji programa ostale akutne
bolnišnične obravnave.
230. člen
(ugotovitev realizacije ostale akutne bolnišnične obravnave)
(1) Realizacija primerov programa ostale akutne bolnišnične
obravnave se ugotovi tako, da se od celotne realizacije primerov akutne
bolnišnične obravnave odšteje:
-       
realizacija primerov za program, plačan po realizaciji in
-       
realizacija primerov za program, kjer je plačano preseganja plana.
(2) K ugotovljeni realizaciji primerov iz prejšnjega odstavka
se prišteje še prenos neplačanih primerov iz programa, za katere Zavod plača
delno preseganje plana.
(3) Realizacija uteži programa ostale akutne bolnišnične
obravnave se ugotovi tako, da se od celotne realizacije uteži akutne
bolnišnične obravnave odšteje:
-       
realizacija uteži za program, plačan po realizaciji in
-       
realizacija uteži za program, kjer je plačano delno preseganja plana.
(4)Tako ugotovljeni realizaciji uteži iz prejšnjega odstavka
se prišteje še prenos neplačanih uteži iz programa, ki je plačan po realizaciji
in programa, kjer je plačano delno preseganje plana. Prenos uteži, skupaj s
priznano realizacijo uteži programov, plačanih po realizaciji, in programov,
kjer je plačano delno preseganje plana, ter realizacijo uteži programa »ostala
akutna bolnišnična obravnava«, se upošteva največ do skupne čiste realizacije
uteži izvajalca.
(5) V obračun programa ostala akutne bolnišnične obravnave se
vključijo realizirane uteži največ do višine načrtovanih uteži programov ostala
akutne bolnišnične obravnave skupaj in pripadajoči primeri.
231. člen
(obračun v primeru kirurškega zdravljenja rakave bolezni ali
zdravljenje možganske kapi)
Če je v okviru prospektivnega programa iz Tabele 1 Priloge 11
te uredbe izvedena obravnava, ki pomeni tudi kirurško zdravljenje rakave
bolezni ali zdravljenje možganske kapi, se takšna obravnava pri končnem letnem
obračunu upošteva kot vrsta prospektivnega programa kirurško zdravljenje rakave
bolezni ali zdravljenje možganske kapi.
232. člen
(plačilo programa akutne bolnišnične obravnave – SPP)
Izvajalec, ki hkrati realizira skupni plan primerov in uteži,
je upravičen najmanj do plačila celotnega pogodbenega programa akutne
bolnišnične obravnave SPP.
233. člen
(obračun sredstev za terciar)
(1) V obračun akutne bolnišnične obravnave se vključijo
načrtovana sredstva za terciar 1. Priznana obračunska vrednost za terciar 2 se
določi na podlagi indeksa realiziranih uteži celotne akutne bolnišnične
obravnave in ne more preseči pogodbeno dogovorjenih sredstev za terciar 2.
(2) Kliničnemu inštitutu za medicino dela, prometa in športa
UKC Ljubljana se sredstva za program terciarne zdravstvene dejavnosti
zagotovijo v pavšalu.
(3) Izvajalcu, ki ne utemelji porabe sredstev načrtovanih za
terciar, se mu za neutemeljen del porabe odštejejo sredstva pri obračunu v
naslednjem letu.
234. člen
(plačilo programa druge bolnišnične dejavnosti)
(1) Zavod plača do 20 % preseganje pogodbeno dogovorjenega
programa in sicer:
-       
skupnostne bolnišnične psihiatrije,
-       
zdravstvene nege in paliativne oskrbe (neakutna bolnišnična obravnava),
-       
podaljšanega bolnišničnega zdravljenja (neakutna bolnišnična obravnava).
(2) Zavod plača največ 20 vstavitev umetnega srca v
koledarskem letu.
14. Lekarniška dejavnost
235. člen
(obračun lekarniške dejavnosti)
(1) Zavod lekarnam poleg zdravil in živil za posebne
zdravstvene namene ter zdravil za nadomestno zdravljenje odvisnosti od
prepovedanih drog plača tudi lekarniške storitve, opravljene pri teh izdajah,
in sicer po ceni točke, veljavni v času izdaje.
(2) Za zdravila z najvišjo priznano vrednostjo bo Zavod
lekarnam plačal nabavno ceno še največ 14 dni po vsakokratni uveljavitvi novega
seznama, vendar le za zdravila, ki so bila nabavljena pred veljavnostjo novih
najvišjih priznanih vrednosti in katerih nabavna cena ne presega predhodno
veljavne najvišje priznane vrednosti. Po tem roku, to je na šestnajsti dan
veljavnosti seznama, so lekarne dolžne izdajati zdravila z upoštevanjem
veljavne najvišje priznane vrednosti, in sicer tako, da je na voljo vsaj eno
zdravilo v skupini brez doplačila.
(3) Zavod plača lekarnam kognitivne storitve po ceni točke,
veljavni v času opravljene storitve. Pogoj za plačilo kognitivnih storitev je
prenos osebne kartice zdravil (OKZ) v CRPP.
(4) Zavod za peroralne antibiotične suspenzije, ki jih je
treba predhodno pripraviti, poleg cene zdravila in lekarniške storitve plača
tudi vodo, ki jo je treba dodati za pripravo posameznega zdravila. Najvišjo
vrednost vode za posamezno zdravilo določi Zavod vsaj dvakrat letno na podlagi
najcenejše vode za injekcije 500 ml, ki je po podatkih Javne agencije Republike
Slovenije za zdravila in medicinske pripomočke na trgu.
236. člen
(plačilo dežurne službe v lekarnah)
(1) Zavod plača dežurno službo v lekarnah na podlagi programa
dela. Vse ure opravljene v času dežurne službe štejejo kot delo preko delovnega
časa.
(2) Obseg sredstev za izvajanje dežurne službe v lekarniški
dejavnosti se določi vsako leto ob upoštevanju plač, dogovorjenih v tej uredbi
in dejanskega števila dni dežurne službe.
(3) Sredstva za dežurno službo, ki so opredeljena v Prilogi
14 te uredbe, povečana še za vrednost davka na dodano vrednost, Zavod razpredi
med izvajalce na podlagi dogovorjenega programa izvajanja dežurne službe v
območni enoti Zavoda.
15. Nadzor
237. člen
(nadzor Zavoda nad izvajanjem pogodb)
(1) Zavod mora četrtletno posredovati vsem deležnikom seznam
opravljenih nadzorov.
(2) Zavod izvede nadzor nad evidencami in obračunavanjem
opravljenih storitev tako, da preveri:
-       
da so zaračunane oziroma obračunane le opravljene in dovoljene storitve
in samo v dovoljeni višini,
-       
 da ima vsaka zaračunana oziroma obračunana storitev podlago v
verodostojnem zapisu v zdravstveni dokumentaciji.
(3) Zavod kopije zapisnikov nadzorov posreduje deležnikom na
njihovo zahtevo.
(4) Pri finančno medicinskem nadzoru zdravnika oziroma
zobozdravnika je lahko na predlog nadzorovanega zdravnika prisoten predstavnik
Zdravniške zbornice Slovenije. Pri finančno medicinskih nadzorih v lekarnah je
lahko prisoten predstavnik Lekarniške zbornice Slovenije.
16. Druge obveznosti
238. člen
(posredovanje obvestil Zavoda)
(1) Zavod o spremembah postopkov pri izvajalcih ter
spremembah evidentiranja in fakturiranja, ki izhajajo iz internih aktov in so v
pristojnosti Zavoda, seznani izvajalce z okrožnicami najmanj 45 dni pred
njihovo uveljavitvijo.
(2) Zavod na svojih spletnih straneh zavarovane osebe sproti
obvešča o njihovih pravicah in o načinu uveljavljanja pravic iz obveznega
zdravstvenega zavarovanja.
(3) Zavod navodila, obvestila, okrožnice ter druge dokumente,
ki ne zahtevajo odgovora izvajalca, izvajalcem posreduje po elektronski pošti.
V ta namen izvajalec ob sklenitvi pogodbe Zavodu posreduje svoj elektronski naslov.
(4) Zavod obvestila iz tega člena posreduje tudi na
ministrstvo.
VII. DEL
KAZENSKE DOLOČBE 
239. člen
(prekrškovni organ)
Prekrškovni organ iz te uredbe je Zavod.
240. člen
(prekrški izvajalca zdravstvene dejavnosti)
(1) Z globo od 200 do 10.000 eurov se kaznuje za prekršek
pravna oseba, ki v zvezi z opravljanjem zdravstvene dejavnosti:
1.     
zavarovanim osebam ne nudi standardne storitve in standardnih
materialov, opredeljenih v pravilih, ki urejajo obvezno zdravstveno
zavarovanje, in drugih predpisih s področja zdravstvenega zavarovanja (prvi
odstavek 120. člena),
2.     
v nasprotju z drugim odstavkom 121. člena te uredbe samoplačniške
storitve opravlja v ordinacijskem času, opredeljenem v pogodbi v Zavodom,
3.     
zavarovanim osebam ne zagotavlja laboratorijskih in drugih diagnostičnih
storitev, potrebnih za proces diagnostike in zdravljenja, ki so vključene v
ceno zdravstvene storitve (2. točka prvega odstavka 124. člena),
4.     
v nasprotju s 3. točko prvega odstavka 124. člena te uredbe zavarovanim
osebam dodatno zaračuna tolmačenje zdravniških izvidov, izdanih v elektronski
obliki,
5.     
ne izvaja prvih pregledov v splošnih in družinskih ambulantah ter
otroških in šolskih dispanzerjih brez čakalne dobe (4. točka prvega odstavka
124. člena),
6.     
zavarovanim osebam ne zagotavlja proste izbire osebnega zdravnika
oziroma jim ne zagotavlja obravnave v ambulanti za neopredeljene (5. točka
prvega odstavka 124. člena),
7.     
v času odsotnosti izbranih osebnih zdravnikov ne zagotavlja nadomeščanja
v okviru ordinacijskega časa ali o odsotnosti in nadomestnem zdravniku ne
obvesti zavarovane osebe ali Zavoda (6. točka prvega odstavka 124. člena),
8.     
v primeru vgrajevanja različnih materialov v telo ne uporablja
materialov z mednarodnim certifikatom CE (7. točka prvega odstavka 124. člena),
9.     
nadzornim zdravnikom, zobozdravnikom, magistrom farmacije in
diplomiranim zdravstvenikom Zavoda ne omogoči vpogleda v dokumentacijo, ki je
podlaga za uresničevanje pravic zavarovanih oseb iz obveznega zdravstvenega
zavarovanja (8. točka prvega odstavka 124. člena),
10.  
po zaključku zdravljenja na zahtevo zavarovane osebe ne izstavi
specifikacije opravljenih in Zavodu zaračunanih storitev (10. točka prvega
odstavka 124. člena),
11.  
ne zagotavlja zanesljivega ali varnega informacijskega sistema za
nemoteno delovanje oziroma elektronsko poslovanje in izvajanje e-storitev v
sistemu zdravstvenega varstva (11. točka prvega odstavka 124. člena),
12.  
ne upošteva meril za sprejem pacientov v akutno bolnišnično obravnavo,
ki so objavljena na spletni strani Zavoda (18. točka prvega odstavka 124.
člena),
13.  
v nasprotju s prvim odstavkom 125. člena te uredbe program storitev
izvaja izven ordinacijskega časa, opredeljenega v pogodbi v Zavodom,
14.  
ne zagotavlja ordinacijskega časa za zavarovane osebe najmanj v obsegu
ene petine s pogodbo dogovorjenega ordinacijskega časa od 16. ure (drugi
odstavek 125. člena),
15.  
v nasprotju s petim odstavkom 125. člena te uredbe ne zagotavlja
minimalnega ordinacijskega časa zdravnika,
16.  
na vidnem mestu v čakalnici ali na svoji spletni strani ne objavi
seznamov iz prvega odstavka 126. člena te uredbe,
17.  
izvaja nenujne reševalne prevoze oziroma sanitetne prevoze v nasprotju s
prvim, sedmim, desetim ali dvanajstim odstavkom 127. člena te uredbe,
18.  
ne objavi ali ažurira kliničnih poti na svojih spletnih straneh (drugi
odstavek 131. člena),
19.  
se ne vključuje v dežurno službo v zobozdravstveni dejavnosti v skladu s
prvim odstavkom 145. člena te uredbe,
20.  
se ne vključuje v program NMP v dejavnosti osnovnega zdravstvenega
varstva v skladu s prvim odstavkom 148. člena te uredbe,
21.  
v dejavnosti dermatologije evidentira in obračuna storitve v nasprotju s
157. členom te uredbe,
22.  
v dejavnosti pnevmologije evidentira in obračuna storitve v nasprotju s
158. členom te uredbe,
23.  
program neakutne bolnišnične dejavnosti obračuna v nasprotju s prvim
odstavkom 159. člena te uredbe,
24.  
obračuna storitve v bolnišnični dejavnosti v nasprotju s prvim, petim
ali šestim odstavkom 161. člena te uredbe,
25.  
obračuna storitve v primeru urgentne obravnave v specialistični zunaj
bolnišnični dejavnosti v nasprotju s prvim, drugim ali tretjim odstavkom 162.
člena te uredbe,
26.  
obračuna obravnavo pacienta v primeru dokončne premestitve pacienta v
nasprotju z drugim, tretjim ali četrtim odstavkom 163. člena te uredbe,
27.  
obračuna po dnevih ponavljajoče se obravnave v nasprotju s 164. členom
te uredbe,
28.  
obračuna akutne bolnišnične obravnave v primeru aplikacij zdravil iz
seznama A in B v nasprotju s 165. členom te uredbe,
29.  
obračuna storitve specialistične zunajbolnišnične dejavnosti med
hospitalizacijo pacienta v nasprotju s 166. členom te uredbe,
30.  
obračuna ostale storitve med hospitalizacijo pacienta v nasprotju s 167.
členom te uredbe,
31.  
obračuna SPP za novorojenčka ob porodu v nasprotju s 168. členom te
uredbe,
32.  
ne upošteva posebnosti obračuna storitev v akutni bolnišnični obravnavi,
kot to določa prvi, drugi, tretji, četrti ali peti odstavek 169. člena te
uredbe,
33.  
obračuna storitve zdraviliškega zdravljenja v nasprotju s prvim, drugim,
tretjim, četrtim ali petim odstavkom 174. člena te uredbe,
34.  
obračuna storitve v SVZ v nasprotju s prvim, drugim, tretjim, četrtim,
petim, šestim ali sedmim odstavkom 176. člena te uredbe.
(2) Z globo od 200 do 5.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja zdravstveno dejavnost.
(3) Z globo od 50 do 500 eurov se za prekršek iz prvega
odstavka tega člena kaznuje tudi odgovorna oseba pravne osebe ali odgovorna
oseba samostojnega podjetnika posameznika oziroma posameznika, ki samostojno
opravlja zdravstveno dejavnost.
241. člen
(prekrški izvajalca lekarniške dejavnosti)
(1) Z globo od 200 do 10.000 eurov se kaznuje za prekršek
pravna oseba, ki v zvezi z opravljanjem lekarniške dejavnosti:
-       
ne zagotavlja oskrbe zdravil v rednem obratovalnem času in v dežurstvu v
skladu s prvim odstavkom 154. člena te uredbe,
-       
ne zagotavlja obveznosti v skladu s prvo, drugo, tretjo ali četrto
alinejo tretjega odstavka 154. člena te uredbe.
(2) Z globo od 200 do 5.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja lekarniško dejavnost.
(3) Z globo od 50 do 500 eurov se za prekršek iz prvega
odstavka tega člena kaznuje tudi odgovorna oseba pravne osebe ali odgovorna
oseba samostojnega podjetnika posameznika oziroma posameznika, ki samostojno
opravlja lekarniško dejavnost.
242. člen
(prekršek izvajalca zdraviliške dejavnosti)
(1) Z globo od 200 do 10.000 eurov se kaznuje za prekršek
pravna oseba, ki v zvezi z opravljanjem zdraviliške dejavnosti izvaja
dogovorjeni program zdraviliškega zdravljenja v nasprotju s prvim ali drugim
odstavkom 155. člena te uredbe.
(2) Z globo od 200 do 5.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja zdraviliško dejavnost.
(3) Z globo od 50 do 500 eurov se za prekršek iz prvega
odstavka tega člena kaznuje tudi odgovorna oseba pravne osebe ali odgovorna
oseba samostojnega podjetnika posameznika oziroma posameznika, ki samostojno
opravlja zdraviliško dejavnost.
243. člen
(prekršek socialno varstvenega zavoda)
(1) Z globo od 200 do 10.000 eurov se kaznuje za prekršek
socialno varstveni zavod, če opravlja oziroma organizira program zdravstvene
nege in zdravstvene rehabilitacije kot del osnovne zdravstvene dejavnosti v
nasprotju s 156. členom te uredbe.
(2) Z globo od 50 do 500 eurov se za prekršek iz prejšnjega
odstavka kaznuje tudi odgovorna oseba socialno varstvenega zavoda.

Priloga
1: Kalkulacije za planiranje in financiranje programov zdravstvenih storitev
Priloga
2: Kalkulativne podlage za izračun cene točke za programe logopedske,
defektološke in avdiološke dejavnosti v centrih za sluh in govor za leto 2023
Priloga
3: Cenik ločeno zaračunljivega materiala in storitev 
Priloga
4: Osnovne plače 
Priloga
5: Vkalkulirani plačni razredi 
Priloga
6: Program zdravstvenih storitev za obsojence in pripornike na primarni ravni
Priloga
7: Navodila za pripravo pacienta v osnovnem zdravstvu za operativni poseg v
splošni in področni anesteziji; Obravnava pacienta pri izbranem zdravniku pred
prvo nenujno napotitvijo k napotnemu zdravniku 
Priloga
8: Laboratorijske preiskave pri izbranem osebnem zdravniku za nadzor pacienta
zaradi vnetne revmatične bolezni med zdravljenjem z imunomodulirajočimi
zdravili 
Priloga
9: Kazalniki kakovosti 
Priloga
10: Sredstva za informatizacijo ePrijave nezgode in poškodbe pri delu v
ambulantah družinske medicine in otroško – šolskih dispanzerjih 
Priloga
11: Prospektivni program akutne bolnišnične obravnave SPP in Seznam posegov iz
Klasifikacije terapevtskih in diagnostičnih postopkov in Seznam diagnoz iz
Mednarodne klasifikacije bolezni za identificiranje prospektivnega programa ter
Seznam posegov iz Klasifikacije terapevtskih in diagnostičnih postopkov ter
seznam diagnoz iz Mednarodne klasifikacije bolezni za identificiranje izbranih
storitev iz Priloge 1
Priloga
12: Seznam meril za presojo sprejema v akutno bolnišnično obravnavo 
Priloga
13: Strokovne indikacije za obračunavanje operacij sivih mren v okviru akutne
bolnišnične obravnave 
Priloga
14: Obseg dežurstva v letnem merilu za leto 2023 
Priloga
15: Število mest po posameznih enotah pri izvajalcih, ki izvajajo dejavnost v
več enotah ali več dejavnosti 
Priloga
16: Plan zdravstvenih storitev v dnevnih centrih za leto 2023 
Priloga
17: Plan zdravstvenovzgojnih delavnic in individualnih svetovanj od 1. 2. 2023
Priloga
18: Seznam laboratorijskih preiskav v referenčni ambulanti s pripadajočo
splošno ambulanto 
Priloga
19: Seznam storitev zdraviliškega zdravljenja 
Priloga
20: Razvrstitev izvajalcev po standardih, ki jih opravljajo 
Priloga
21: Seznam izvajalcev za preprečevanje in zdravljenje odvisnosti od
prepovedanih drog 
Priloga
22: Merila za razvrščanje oskrbovancev po zahtevnosti zdravstvene nege

Uredba o programih storitev obveznega
zdravstvenega zavarovanja, zmogljivostih, potrebnih za njegovo izvajanje, in
obsegu sredstev za leto 2023 (Uradni list RS, št. 8/23) vsebuje naslednje prehodne in
končne določbe:
»PREHODNE IN KONČNE DOLOČBE
244. člen
(prenehanje veljavnosti)
Z dnem uveljavitve te uredbe preneha veljati Uredba o
določitvi programov storitev obveznega zdravstvenega zavarovanja, opredelitev
zmogljivosti, potrebnih za njegovo izvajanje, in določitev obsega sredstev za
leto 2022 (Uradni list RS, št. 112/22 in 165/22).
245. člen
(ambulante za neopredeljene)
Širitve programov ambulant za neopredeljene osebe in njihov
standard se izvajata od 1. januarja 2023.
246. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.

Uredba o spremembah in dopolnitvah Uredbe o
programih storitev obveznega zdravstvenega zavarovanja, zmogljivostih,
potrebnih za njegovo izvajanje, in obsegu sredstev za leto 2023 (Uradni list
RS, št. 52/23) vsebuje naslednjo prehodno in
končno določbo:
»PREHODNA IN KONČNA DOLOČBA
49. člen
(začetek uporabe)
Spremenjeni prvi odstavek 8. člena, spremenjeni 13. člen,
spremenjeni 50. člen, spremenjeni prvi odstavek 55. člena, spremenjeni prvi
odstavek 74. člena, spremenjeni deseti odstavek 90. člena, spremenjeni prvi
odstavek 130. člena, spremenjena četrta alineja 167. člena in spremenjeni 181.
člen uredbe se uporabljajo od 1. februarja 2023.
50. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.