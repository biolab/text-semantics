Področje svobode vesti, kamor spada tudi verska svoboda, ureja poleg  ustave tudi Zakon o verski svobodi (ZVS), ki je bil objavljen v Uradnem  listu RS, št. 14 z dne 16.2.2007.  Po Zakonu o verski svobodi je  verska svoboda v zasebnem in javnem življenju nedotakljiva in  zagotovljena, to velja tudi po 41. členu slovenske ustave. Ta v 41.  členu zagotavlja versko svobodo tudi otrokom, saj določa, da morajo  starši glede verske vzgoje usmerjati svoje otroke v skladu z otrokovo  starostjo in zrelostjo ter z njegovo svobodo vesti in verske opredelitve  ali prepričanja. Tudi Konvencija o otrokovih pravicah v 14. členu  priznava otrokom pravico do svobode vesti in veroizpovedi. Svobode vesti  pa otrokom ne priznava 10. člen Zakona o verski svobodi. Ta člen, kjer  je sicer govora o verski vzgoji otrok, določa, da ima otrok, ki je  dopolnil 15 let, pravico da sam sprejema odločitve, povezane z versko  svobodo. To z drugimi besedami pomeni, da te pravice nima pred  dopolnjenim 15 letom. To pa je protiustavno, saj ustava uživanje  otrokove svobode vesti ne veže na neko določeno fiksno starost, temveč  na njegovo zrelost in starost (56. člen ustave), pri čemer ustava jasno  priznava otroku njegovo lastno svobodo vesti oz. veroizpovedi (zadnji  stavek 41. člena ustave). Takšen zakonski odvzem svobode vesti otrokom  je v nasprotju tudi z 16. členom ustave, ki določa, da se svoboda vesti  ne sme omejiti ali odvzeti niti v vojnem ali izrednem stanju, seveda pa  tudi z že omenjeno konvencijo. Otrokova svoboda vesti ne izhaja iz  starševske pravice ali česa drugega, temveč gre za lastno pravico, ki jo  ima vsak otrok kot človeško bitje. V Sloveniji je večje število  otrok, sicer slovenskih državljanov, ki se jim je vzela verska svoboda  in se jih je prisilno včlanilo v neko organizacijo, kjer se jih tudi  prisilno vzgaja v določeni veri. Prisilno pomeni, da so bili brez  svojega soglasja včlanjeni v neko versko organizacijo oz. da jim niti ni  bila dana možnost, da bi se izrekli o tem, ali želijo biti člani oz.  verniki te verske skupnosti oz. se strinjajo s tem, kar seveda velja  smiselno tudi za versko vzgojo. Ni jim bila dana možnost, da privolijo v  včlanitev v cerkev in s tem posledično v svojo versko vzgojo. Gre za  več 100.000 otrok, ki so bili kot dojenčki krščeni in so s tem postali  verniki katoliške cerkve (v nadaljevanju tudi KC). Te otroke vzgajajo v  katoliški veri, pa pri tem niti starši niti katoliška cerkev nimata  pooblastila oz. privolitve otrok za kaj takega. Zelo čudno je, da država  ne intervenira in prepreči krste otrok in s tem zelo verjetno katoliško  vzgojo. Kajti država je dolžna vedno in povsod delovati v korist otrok  in varovati njihove pravice. Krst otrokom jemlje njihovo svobodo vesti,  kar je huda kršitev slovenske ustave, pri čemer je pomembno tudi to, da  iz katoliške cerkve sploh ni celovitega izstopa. Zelo čudno je tudi to,  da katoliška cerkve krsti dojenčke, po drugi strani pa uči, da je Jezus  rekel, da je potrebno prvo učiti in nato krstiti (Mt 28,19) in da ni  dovoljeno nikogar siliti, da bi se proti svoji volji oklenil katoliške  vere. Zato je jasno, da je krst dojenčkov ničen, saj nasprotuje  slovenski ustavi, morali in neodtujljivim pravicam otrok. Jasno je tudi,  da otroci iz takšnega prisilnega vstopa v neko organizacijo oz. iz  razmerja do te organizacije ne morejo imeti nobenih obveznosti,  nasprotno, vsi, ki so za to odgovorni, so jim dolžni povrniti vso škodo,  ki so jo zaradi krsta oz. pri ali zaradi katoliške vzgoje utrpeli.  Seveda tudi vso nepremoženjsko škodo. Zakon o verski svobodi je  zato v tem pogledu v nasprotju z ustavo in sicer 41., 54. in 56. členom.  Potrebno ga je spremeniti in sicer tako da se 10. člen, ki ureja versko  vzgojo oz. svobodo otrok, črta. S tem bo odpravljena protiustavnost  zakona v pogledu verske vzgoje otrok, pri čemer zaradi tega ne bo  nastala nobena pravna praznina, saj to materijo v celoti ureja ustava  vsaj v 16., 41. in 56. členu. Zato predlagamo Vladi RS, da pripravi  spremembe omenjenega zakona, torej da črta 10. člen, in ga pošlje v  sprejem Državnemu zboru. Ker gre za hudo protiustavnost, katere žrtve so  vsako leto deset tisoči otrok, ki jih prisilno krstijo, kršena pa je  namreč ena izmed temeljnih svoboščin otrok, torej svoboda vesti, je  potrebno postopati zelo hitro in sprejeti spremembe zakona po skrajšanem  postopku. To je mogoče, ker gre tehnično za zelo enostavno zadevo, saj  gre samo za prenehanje veljavnosti posamezne določbe (142. člen  Poslovnika Državnega zbora). Obrazložitev: 1. Versko  svobodo oz. vzgojo otrok ureja 41. člen slovenske ustave. Ta določa, da  imajo starši pravico, da v skladu s svojim prepričanjem zagotavljajo  svojim otrokom versko vzgojo, pri čemer mora biti usmerjanje otrok glede  te vzgoje v skladu z otrokovo starostjo in zrelostjo ter njegovo  svobodo vesti in verske opredelitve ali izražanja. V zvezi s tem je  pomemben tudi 56. člen ustave, ki določa, da otroci uživajo svoje  pravice v skladu  s svojo starostjo in zrelostjo. Po drugi strani pa o  verski vzgoji in svobodi otrok govori tudi 10. člen Zakona o verski  svobodi. Primerjava določb ustave in Zakona o verski svobodi 41. člen Ustave Republike Slovenije (svoboda vesti)  …  Starši  imajo pravico, da v skladu s svojim prepričanjem zagotavljajo svojim  otrokom versko in moralno vzgojo. Usmerjanje otrok glede verske in  moralne vzgoje mora biti v skladu z otrokovo starostjo in zrelostjo ter z  njegovo svobodo vesti, verske in druge opredelitve ali  prepričanja.(verska vzgoja otrok) 10. člen Zakona o verski svobodi (1)  Starši imajo pravico, da vzgajajo svoje otroke v skladu s svojim  verskim prepričanjem. Pri tem morajo spoštovati njihovo telesno in  duševno nedotakljivost.  (2) Otrok, ki je dopolnil 15 let, ima pravico, da sam sprejema odločitve, povezane z versko svobodo. 2.  Iz zadnjega odstavka 41. člena ustave jasno izhaja, da starši nimajo  absolutne pravice do verske vzgoje svojih otrok, temveč ta vzgoja lahko  poteka samo, če otrok s tem soglaša. Če otrok s tem ne soglaša, te  vzgoje ne sme biti. Otrokova odločitev glede soglasja ni vezana na neko  fiksno starostno mejo, kot jo določa ZVS, temveč je to odvisno od  otrokove starosti in njegove zrelosti. Ko doseže primerno starost in  zrelost sam odloči o svoji verski vzgoji, dokler pa tega ni, verska  vzgoja ni mogoča. Starši torej ne morejo versko vzgajati otrok, ne glede  na njihovo starost, če nimajo njihovega soglasja. Če otrok še ni  dosegel starosti in zrelosti, da lahko sprejme zavestno in razumno  odločitev odločitev glede svoje verske vzgoje, seveda mora biti  predhodno dobro poučen o pozitivnih in negativnih vidikih verske vzgoje  oz. vere, da se lahko pravilno odloči in seveda, da to odločitev lahko  razume, te odločitve ni. Odločitve ne morejo namesto otroka sprejeti  njegovi starši ali kdo drug, saj je svoboda vesti, kamor spada verska  svoboda vključno z versko vzgojo, lastna pravica otroka in miruje,  dokler je otrok ne začne izvajati. Posebej je potrebno poudariti, da gre  za pravico in ne dolžnost otroka. Pravica pa se koristi ali ne. Tukaj  ni mogoča nadomestna odločitev staršev, saj gre za strogo osebno zadevo  otroka, gre za neodtujljivo pravico, ki mu jo daje ustava. Roditeljska  pravica se ne sme uporabiti za zatiranje osebnosti otroka. Starši ne  morejo razpolagati z otrokovo svobodo vesti, saj to pomeni poseg v  osebno dobrino otrok oz. ne morejo posegati v osebne dobrine otrok, ki  ne prenesejo nadomestne odločitve. Takšni posegi so nični. Sicer pa več o  tem še v nadaljevanju.  3. V nadaljevanju sledi tudi primerjava  določb ustave in Zakona o verski svobodi v zvezi s pojmom verska  svoboda. Iz te primerjave jasno izhaja, da je vsem osebam, ki se jih  dotika slovenski pravni red zagotovljena verska svoboda, katere bistvena  sestavina je tudi prostovoljni vstop in izstop iz verske organizacije –  seveda mora biti izstop popoln in morajo biti z njim prekinjene vse  verske vezi, ki so bile vzpostavljene pri vstopu oz. kasneje, to še  posebej, če gre za neprostovoljni vstop. V zakonu je posebej poudarjeno,  da nihče ne sme biti prisiljen, da postane član cerkve ali druge verske  skupnosti. To jasno pomeni, da krsti dojenčkov oz. otrok po slovenski  zakonodaji niso dovoljeni. Jasno je tudi, da morajo vsi subjekti, ki  delujejo v Sloveniji, upoštevati to, kar seveda velja tudi za katoliško  cerkev. 6. člena Zakona o verski svobodi namreč jasno določa, da mora  biti delovanje cerkva in drugih verskih skupnosti v skladu s pravnim  redom Republike Slovenije. 41. člen Ustave Republike Slovenije (svoboda vesti)  Izpovedovanje vere in drugih opredelitev v zasebnem in javnem življenju je svobodno.  Nihče se ni dolžan opredeliti glede svojega verskega ali drugega prepričanja.  Starši  imajo pravico, da v skladu s svojim prepričanjem zagotavljajo svojim  otrokom versko in moralno vzgojo. Usmerjanje otrok glede verske in  moralne vzgoje mora biti v skladu z otrokovo starostjo in zrelostjo ter z  njegovo svobodo vesti, verske in druge opredelitve ali  prepričanja.(verska svoboda) 2. člen Zakona o verski svobodi (1) Verska svoboda v zasebnem in javnem življenju je nedotakljiva in zagotovljena.  (2)  Verska svoboda obsega pravico do svobodne izbire ali sprejetja vere,  svobodo izražanja verskega prepričanja in odklonitve njenega izražanja  ter svobodo, da vsakdo, sam ali skupaj z drugimi, zasebno ali javno,  izraža svojo vero v bogoslužju, pouku, praksi in verskih obredih ali  drugače.  (3) Nihče ne sme biti prisiljen, da postane ali ostane član  cerkve ali druge verske skupnosti ali da se udeležuje oziroma ne  udeležuje bogoslužja, verskih obredov in drugih oblik izražanja vere.  (4)  Uresničevanje verske svobode vključuje pravico do odklonitve izpolnitve  obveznosti, določene z zakonom, ki resno nasprotuje verskemu  prepričanju osebe, če se s tem ne omejujejo pravice in svoboščine drugih  oseb, v primerih, ki jih določa zakon. Pogoje in postopek v zvezi z  uveljavljanjem pravice do ugovora vesti vojaški dolžnosti določajo  predpisi s področja obrambe in izvrševanja vojaške dolžnosti.  (5) Država zagotavlja nemoteno uresničevanje verske svobode. 4.  Iz zgornjih navedb je torej jasno razvidno, da je verska vzgoja otrok  mogoča samo v primeru, če otroci s tem soglašajo. Če otroci s tem ne  soglašajo oz. niti niso imeli možnost, da dajo soglasje, gre za prisilno  versko vzgojo, ki ne more biti v korist otrok. Še posebej zaradi tega,  ker si je otrok ni sam izbral, temveč mu je vsiljena. Gre torej za  nekaj, kar ni v korist otrok. Zato tega ne sme biti. 5. Čeprav je  neprostovoljna verska vzgoja otrok v Sloveniji v nasprotju z ustavo, se  ta dogaja vsak dan. Predvsem gre v tem primeru za katoliško versko  vzgojo. Žrtve so tisoči in tisoči otrok vsak dan. Država ne intervenira  in ne zaščiti otrok pred zavedenimi starši ter agresivno in nasilno  katoliško cerkvijo, ki za dosego svojih ciljev hudo zlorablja otroke in  tudi njihove starše. Ker je zadeva s katoliško versko vzgojo zelo pereča  in ker je katoliška vera religija slovenskega okolja, v nadaljevanju  predstavljamo problematiko neprostovoljne katoliške verske vzgoje. 6.  Po nauku KC morajo starši v prvih tednih po rojstvu otroka le-tega  krstiti (kanon 867 Zakonika cerkvenega prava). Krst je lahko začetek  tudi verske vzgoje oz. s krstom se vstopi v KC, s krstom se pridobi  status vernika. Po tem nauku pride otrok v pekel, če umre kot nekrščen.  KC vrši neke vrste psihični pritisk nad starši, ko jim sugerira, da se  otrok znajde v peklu, če umre nekrščen. Kdo bi tvegal, da njegov otrok  ne pride k Bogu oz. da se znajde v peklu, večno ločen od Boga in večno  živeč v peklenskih mukah. Zato večina katoliških staršev da svojega  otroka krsti še kot dojenčka. Krst je v večini primerov prvi korak h  katoliški verski vzgoja otroka. 7. Ker je krst dojenčkov oz.  otrok v obravnavanem primeru ne samo osnova za katoliško versko vzgojo,  temveč tudi dejanje, s katerim se krši otrokova svoboda vesti oz. verska  svoboda, v nadaljevanju o tem bolj podrobno.  8. Nekateri  menijo, da lahko starši versko vzgajajo svoje otroke v celoti v skladu s  svojim prepričanjem, tudi verskim. Takšno stališče je napačno, saj mora  biti, kot že predhodno navedeno, usmerjanje otrok glede verske vzgoje v  skladu z otrokovo starostjo in zrelostjo ter z njihovo svobodo vesti  ter verske opredelitve. To pa pomeni, da pravica staršev do verske  vzgoje po njihovem prepričanju ni "absolutna", temveč morajo pri tem  upoštevati otrokovo starost, zrelost, njegovo svobodo vesti in versko  opredelitev. Ali starši spoštujejo dojenčkovo svobodo vesti ter verske  opredelitve, če ga brez njegovega soglasja včle(a)nijo v KC? Svoboda  vesti in verske opredelitve se v enaki meri nanaša na odrasle ljudi kot  na otroke oz. dojenčke, kar glede teh izrecno izhaja iz 2. stavka  zadnjega odstavka 41. člena, kjer je zapisano, da mora biti usmerjanje  otrok v skladu tudi z otrokovo svobodo vesti in verske opredelitve. To  pa pomeni, da je otrok tisti, ki odloča o svoji veri ter o članstvu v  verski skupnosti. Otroci namreč ne morejo imeti manj pravic kot odrasli  na področju svobode vesti, saj bi bilo to v nasprotju z 16. členom  ustave, kjer je določeno, da se pravice iz 41. člena ne morejo odvzeti  ali omejiti niti v vojnem ali izrednem stanju in seveda z že omenjenim  delom zadnjega stavka v 3. odstavku 41. člena. Otroci, in tako tudi  dojenčki, so glede na ustavna določila in Konvencijo o otrokovih  pravicah tako samostojni pravni nosilci pravic, torej so subjekt in ne  objekt ali last svojih staršev ali cerkve. Iz vsega tega je mogoče tudi  zaključiti, da volja staršev ne more nadomestiti volje otrok glede  verske svobode oz. odločitve o vstopu v neko versko skupnost ali krstu,  starši lahko v smislu tretjega odstavka 41. člena ustave otroku samo  ponudijo, seveda ob upoštevanju otrokove zrelosti in starosti, določeno  vero oz. versko skupnost ali versko vzgojo, otrok pa je tisti, ki se bo  odločil. Glede na to, da dojenček po naravi stvari še ne more izjaviti  svoje volje glede verske vzgoje, je potrebno s to vzgojo počakati. Gre  za kot že omenjeno, za osebno dobrino, ki ne prenese nadomestne  odločitve oz. s katero starši ali kdo drug ne more razpolagati. Tako je  seveda potrebno počakati tudi z morebitnim krstom oz. včlenitvijo v KC,  dokler otrok ne doseže starosti in zrelosti, ko lahko dojame, kaj zanj  pomeni vstop in ko da svoj pristanek. Njegova verska svoboda, ki  vključuje tudi svobodo izbire verske skupnosti in ki mu pripada od  trenutka rojstva, v tem času "miruje". Otrok jo začne uživati oz.  izvrševati, ko doseže starost in zrelost, ko se lahko svobodno in  odgovorno, zavedajoč se vseh posledic, odloči. Ni nepomembno tudi to, da  je svoboda vesti oz. veroizpovedi pravica in ne obveznost, zato otroku  te pravice ni potrebno nikdar koristiti. Na kratko rečeno: otrok je  tisti, ki sprejema odločitve, starši mu pri tem le pomagajo oz. ga pri  tem le usmerjajo. Starši imajo torej samo pravico usmerjanja in ne  odločanja. To velja tako za vstop v KC, kot za versko vzgojo v okviru te  verske skupnosti. Če se otrok ne odloči niti za krst, niti za katoliško  versko vzgojo, tega ne more biti. Nasprotno je proti otrokovim  interesom.  9. Potrebno je poudariti še naslednje, čeprav je to  že bilo navedeno. Otrok je v skladu z ustavo Republike Slovenije  samostojen nosilec pravic. Njegove pravice niso izvedene iz otrokovega  položaja v družini, katere član je, temveč so mu priznane kot izvirne,  to pomeni, da pravice pripadajo njemu direktno in niso samo nanj  nanašajoče. Takšen pravni položaj ne izhaja samo iz slovenske ustave  (41, 56. člen), temveč tudi iz Konvencije o otrokovih pravicah, ki  zavezuje tudi Slovenijo. Tako ima otrok v Sloveniji samostojen pravni  položaj, je subjekt pravic in ni več le objekt svojih staršev oz. objekt  družinskega prava. To tudi jasno kaže na to, da svoboda vesti iz 41.  člena pripada otroku in ne mogoče staršem ali skrbnikom oz. drugim.  10. Sedaj še nekaj več o katoliškem krstu. 11. V veljavnem Katekizmu katoliške cerkve piše o krstu tudi naslednje: •  po krstu se osvobodimo greha in se prerodimo v božje otroke; postanemo  udje Kristusa in se včlenimo v Cerkev ter postanemo deležni pri njenem  poslanstvu (str. 331) • ker zakrament krsta pomeni osvoboditev od  greha in njegovega začetnika, hudobnega duha, se izreče nad kandidatom  eksorcizem (str. 336) • krst ne očisti človeka le vseh grehov, marveč tudi napravi iz novokrščenca novo stvar (str. 341) •  ko je krščenec postal ud Cerkve, ne pripada več sam sebi, temveč  tistemu, ki je umrl in vstal za nas. Od tedaj naprej je poklican k temu,  da se podreja drugim, da jim služi v občestvu Cerkve, da je cerkvenim  predstojnikom poslušen ter jih uboga in da jih upošteva s spoštovanjem  in ljubeznijo (str. 342 in 343) • kakor je krst za krščenca vir odgovornosti in dolžnosti, tako mu daje tudi pravice v Cerkvi... (str. 343) •  tisti, ki so s krstom "prerojeni v božje otroke, (so) dolžni pred  ljudmi izpovedovati vero, ki so jo po Cerkvi prejeli od Boga, in se  udeleževati apostolske ter misijonske dejavnosti božjega ljudstva (str.  343) • krst vtisne v dušo neizbrisno duhovno znamenje, pečat  (charachter), ki posveti krščenca za bogočastje krščanske cerkve (str.  345). 12. Iz navedenega je razvidno, da dobi oseba s krstom poleg  pravic tudi dolžnosti. Pri pri polnoletnih osebah to ni sporno, saj so  se sami prostovoljno odločili za krst in s tem za prevzem obveznosti.  Kako pa je to npr. pri dojenčkih? Ali so se tudi ti prostovoljno  odločili za prevzem obveznosti? Odgovor je seveda jasen: ne! V njihovem  imenu so se odločili starši. Dojenčki so dobili velike obveznosti, brez  da bi imeli možnost, da se o teh obveznostih izjasnijo in da jih  svobodno sprejmejo, kar je tudi ena izmed bistvenih lastnosti  demokratične družbe, ki naj bi vladala danes. To pomeni, da katoliška  cerkev prisilno novači svoje člane, mnogim državljanom Republike  Slovenije ne daje možnost svobodnega odločanja o vstopu in pri tem ji,  na žalost, asistira Republika Slovenija. Ta ne varuje interesov svojih  državljanov, za kar je plačana in zadolžena. 13. Po Zakoniku cerkvenega prava (ZCP) so vsi verniki dolžni izpolnjevati tudi naslednje dolžnosti: •  s samim svojim načinom delovanja so dolžni ohranjati občestvo s  Cerkvijo in naj zato zelo vestno izpolnjujejo dolžnosti, ki jih imajo  tako do vesoljne kakor do delne Cerkve, kateri po pravnih predpisih  pripadajo (kanon 209) • po svoji zmožnosti morajo sveto živeti in z vsemi močmi prispevati k rasti in nenehnemu posvečevanju Cerkve (kanon 210) •prizadevati  si, da se bo božje oznanilo odrešenja bolj in bolj širilo med vse ljudi  vseh časov po vseh krajih zemlje (kanon 211) • v zavesti svoje  odgovornosti so verniki dolžni skazovati krščansko pokoršino temu, kar  posvečeni pastirji, ki predstavljajo Kristusa, kot učitelji vere  razlagajo ali kot voditelji Cerkve določajo (kanon 212) • podpirati  Cerkev v potrebah, da ji pomagajo pri bogočastju, delih apostolata,  krščanski dobrodelnosti in dostojnem vzdrževanju služabnikov (kanon 222) • pri izvrševanju svojih pravic ozirati se na skupni blagor Cerkve (kanon 223) •  ker je celotna Cerkev po svoji naravi misijonarska in je delo  evangelizacije treba imeti za temeljno dolžnost božjega ljudstva, naj  vsi verniki, zavedajoč se svoje odgovornosti, sprejemejo svoj delež pri  misijonskem delu (kanon 781). 14. Nadalje: Vsi verniki, torej  krščenci, so dolžni na podlagi katoliškega nauka po svoji vesti, da ne  sledijo predpisom državnih oblasti, kadar ti nasprotujejo tudi naukom  evangelija (Katekizem katoliške cerkve, št. 2242 - KKC). Krščenec, torej  tudi mladostnik npr. v starosti 17 let je dolžan zanikati slovensko  ustavo, če ta nasprotuje katoliškemu nauku. 15. Po Katekizmu  katoliške cerkve (KKC) se mora krščenec torej podrejati drugim in jim  služiti v občestvu cerkve, poslušen mora biti cerkvenim  dostojanstvenikom in jih ubogati (npr. tako, da bo šel kot vojak v  vojno, ki jo bo KC označila kot pravično vojno, kjer bo moral ubijati  ljudi in živali, uničevati okolje, skratka povzročati pekel na zemlji),  pred ljudmi mora izpovedovati vero in se udeleževati apostolske ter  misijonske dejavnosti božjega ljudstva, kot že navedeno. S krstom se  torej pridobijo tudi dolžnosti in kot je razvidno iz njih, gre za hude  obveznosti, obveznosti, ki lahko osebo negativno zaznamujejo za celo  življenje, saj direktno posegajo v njeno svobodo oz. duševnost, kajti  biti mora poslušna cerkvi in se ji podrejati ter širiti vero – njena  svoboda je torej bistveno zožena. Za sprejem dolžnosti pa mora v  demokratični državi, kadar seveda ne gre za dolžnosti v okviru državnega  prava, obstajati svobodna privolitev. Ker te pri krstu dojenčkov ni, je  jasno, da gre za protiustavnost in da bi bilo težko reči, da je krst v  tem pogledu v korist otrok. Korist otrok pa je vrednota, ki jo varuje  ustava, saj ta v 54. členu določa, da se lahko staršem pravica do vzgoje  svojih otrok odvzame ali omeji iz razlogov, ki jih zaradi varovanja  otrokovih koristi določa zakon. Pa tudi 56. člen ustave varuje koristi  otrok, saj določa, da se otrokom zagotavlja posebno varstvo pred  telesnim, duševnim ali drugim izkoriščanjem in zlorabljanjem. In se če  vzame v obzir še dejstvo, da krščena oseba postane ud cerkve in ne  pripada več sama sebi (KKC, št. 1269), torej gre za neke vrste  suženjstvo in da krščenec sploh ne more več celovito izstopiti iz KC,  kar bo pojasnjeno v nadaljevanju, notranja zakramentalna povezanost, ki  nastane s krstom, se namreč ne da izbrisati, kot to uči KC - je  protiustavnost neprostovoljnega krsta še toliko večja.  16.  Krščenec in s tem tudi otrok, ki odraste, seveda pa tudi kot mladoleten,  mora verovati v biblijo, in v bistvu tudi izpolnjevati vse določbe iz  tega teksta, saj je npr. stara zaveza je eden temeljnih doktrinarnih  tekstov KC in je v celoti, seveda po nauku te cerkve, božja beseda (št.  121 in 123 KKC). To besedo je potrebno po katoliškem nauku (kanon 211  ZCP), ob upoštevanju starozaveznega božjega navodila, kot ga seveda  prikazuje katoliška cerkev, in ki se glasi: Vso besedo, ki vam jo  zapovedujem, vestno izpolnjujte; ničesar ji ne dodajaj in ničesar ji ne  odvzemaj! (5 Mz 13,1), upoštevati dobesedno, saj ni bila preklicana. 17. V stari zavezi med drugim piše: • Čarovnice ne puščaj pri življenju (2 Mz 22,17) • Če kdo prešuštvuje z ženo svojega bližnjega, naj bosta oba usmrčena, prešuštnik in prešuštnica" (3 Mz 20,10) • Če kdo leži z moškim, kakor se leži z žensko, sta oba storila gnusobo; naj bosta usmrčena; njuna kri pade nanju." (3 Mz 20,13) •  Človek pa, ki bi predrzno ravnal, tako da ne bi poslušal duhovnika, ki  tam opravlja službo GOSPODU, tvojemu Bogu ali sodnika, ta človek mora  umreti; ...” (5 Mz 17,12)  • Če ima kdo trmoglavega in upornega sina,  ki ne posluša ne očetovega ne materinega glasu in ju ne uboga, čeprav  ga strahujeta, naj ga oče in mati primeta in peljeta k mestnim  starešinam, k vratom njegovega kraja. Rečeta naj starešinam njegovega  mesta: »Ta najin sin je trmoglav in uporen, ne posluša najinega glasu,  požrešen je in pijanec.« Potem naj ga vsi možje njegovega mesta posujejo  s kamenjem, da umre...'” (5 Mz 21,18-22) • Kdor preklinja svojega očeta ali mater, naj bo kaznovan s smrtjo (2 MZ 21,17) • Kdor udari svojega očeta ali mater, naj bo kaznovan s smrtjo (2 MZ 21,15). V bibliji je še mnogo mest, kjer se poziva na usmrtitev ljudi. 18.  Glede na navedeno, mora krščenec, npr. tisti, ki je bil krščen kot  dojenček, ali pa mladostnik v starosti 16 let, v celoti izpolnjevati  navodila iz stare zaveze, kar pomeni, da je kot katolik dolžan usmrtiti  vse tiste, ki so navedeni v zgornjih alinejah. Ali on to dejansko  naredi, v tem trenutku ni pomembno, pomembno je to, da je to njegova  dolžnost, ki izhaja iz nauka KC. In takšen krvav nauk širi KC npr. preko  Univerze v Ljubljani, ki je javni zavod in tako del države. Očitno je  država tukaj orodje za širjenje nauka, ki je protiustaven, saj je  po  17. členu ustave človekovo življenje nedotakljivo, kar pomeni, da v  Sloveniji ni dovoljeno nobeno ubijanje, niti v miru niti v vojni, saj se  ta pravica po 16. členu ustave ne more omejiti ali odvzeti niti v  vojnem času. Ker pa KC ne priznava pravnega reda Republike Slovenije, ki  je v nasprotju z evangelijem, nauki biblije pa so del evangelija, je  jasno, da so v nevarnosti vsi tisti, ki naredijo prekrške, ki so po  nauku KC kaznivi tako ali drugače, ne glede na to, da po pravnem redu  Slovenije to niso nikakršni prekrški ali kazniva dejanja. V ves ta  krvavi protiustavni ples so brez svojega soglasja vpleteni tudi otroci,  ki jih vzgajajo v katoliški veri. 19. Po 34. členu ustave ima  vsakdo pravico do osebnega dostojanstva. Kaj je še ostalo od  dojenčkovega osebnega dostojanstva, če ga je krst spremenil iz subjekta v  objekt, saj krst napravi iz novokrščenca novo stvar, kot to piše v  katekizmu. Dojenček torej postane nova stvar. Stvar kot je npr. pralni  stroj ali kaj podobnega. In če dojenček postane npr. predsednik države,  je tudi stvar. Po nauku KC je torej predsednik neke države ali pa vlade,  ki je bil krščen, stvar. In stvar je predmet lastninske pravice.  Dojenček postane v bistvu predmet lastninske pravice in lastnik je  seveda cerkev, vsaj v duhovnem smislu, saj razglaša, da krščenec ne  pripada več sebi, temveč je postal njen ud. Krščen otrok oz. človek,  gledano po katoliškem nauku, sploh nima več verske svobode. Ali je tudi  krščeni predsednik države last KC? In dalje: Kaj je še ostalo od  dojenčkovega osebnega dostojanstva, če se bo moral takoj, ko se bo  zavedal in bo tega zmožen, podrejati cerkvenim predstojnikom in jih  ubogati? In če ne bo pokoren KC, mu grozi z kazenskimi sankcijami, celo z  večnim prekletstvom! In to nekomu, ki ni nikoli prostovoljno stopil v  to cerkev. Predsednik neke države oz. vlade, ki je bil krščen, mora tako  ubogati cerkvene predstojnike in se jim podrejati. Ubogati mora npr.  papeža ali nadškofa. Tudi kaplana? Kdo potem vlada v neki državi? Kaj bo  KC naredila s krščenim dojenčkom, ki kot odrasel človek ne bo želel  sodelovati kot vojak v vojni, ki jo bo KC razglasila za pravično, ker bo  ustrezala njenim interesom? Kaj bo torej naredila z nekom, ki se bo  držal zapovedi "Ne ubijaj" in ne bo želel z orožjem braniti oz. širiti  katoliške vere, kar mu je sicer dolžnost? Mu bo priznala ugovor vesti?  Ali mu sploh lahko prizna ugovor vesti, ne da bi zanikala svoj nauk, del  katerega so tudi vojne, ubijanje, nasilje …? In ker je ponavadi  predsednik države tudi vrhovni poveljnik vojske, je tudi jasno, pod  čigavim poveljstvom je v bistvu vojska neke države, če je ta predsednik  krščenec in mora zato ubogati cerkvene dostojanstvenike. Ali je krščeni  šef generalštaba dolžan ubogati vojaškega kurata? Od dojenčkovega  osebnega dostojanstva je očitno ostalo bore malo in zato je krst v  nasprotju tudi z navedenim ustavnim določilom. Kaj bo KC naredila  krščenim dojenčkom, ki kot odrasli ne bo dal svojih otrok krsti? Ga bo  pohvalila, ker bo svojim otrokom priznal oz. ohranil svobodo vesti ali  pa ga kaznovala, npr. z izobčenjem? 20. Po 56. členu ustave se  otrokom zagotavlja posebno varstvo pred duševnim izkoriščanjem in  zlorabljanjem, po 35. členu ustave pa je zagotovljena, seveda tudi  dojenčkom, nedotakljivost duševne celovitosti. Republika Slovenija mora  varovati otroke in tako skrbeti, poleg staršev, tudi za otrokove  koristi. Ali so varovane dojenčkove koristi, če so jim s krstom in z  včlenitvijo v katoliško cerkev naložene velike, mogoče celo življensko  usodne dolžnosti? Ali je v dojenčkovo korist, če se bo moral v svojem  življenju pokoravati cerkvenim dostojanstvenikom? Ali je v njegovo  korist, če bo moral pred ljudmi izpovedovati svojo vero in se  udeleževati apostolske ter misijonske dejavnosti božjega ljudstva, kot  to piše v katekizmu? Ali je v dojenčkovo korist, da bo moral kot odrasel  ravnati po krutih in krvavih določilih stare zaveze, ki jih KC  prikazuje kot božjo besedo in ki jo je seveda potrebno izpolnjevati tudi  danes. Ali je v dojenčkovo korist, če postane čla(e)n organizacije, iz  katere po katoliškem nauku oz. pravu sploh ni celovitega izstopa? Ali je  dojenčku zagotovljena njegova duševna celovitost, če krst vtisne  krščencu v dušo neizbrisno duhovno znamenje? Ali ne gre torej pri krstu  za nasilen in grob poseg v dojenčkovo dušo? Ali je mogoče celo reči, da  gre za duhovno posilstvo? Otrok, ki se v bistvu še niti ne zaveda, že  ima zaznamovano, mogoče celo poškodovano, dušo in sploh nima možnosti,  da bi se o tem predhodno izjasnil, niti nima možnosti, da bi se pred  takšnim duševnim posegom branil! Ali ne gre tukaj za hudo duševno  zlorabljanje dojenčka? Celo bodoči predsednik države že ima zaznamovamo  dušo. Namesto, da bi država zavarovala svoje državljane, jih je dejansko  “prodala” KC za njene potrebe. Vse to je protiustavno in v grobem  nasprotju z mnogimi ustavnimi določbami, kot je to zgoraj navedeno. Ali  se krst dojenčkov ne pokaže torej kot dejanje, ki otrokom jemlje ne samo  njihovih z ustavo varovanih pravic (svoboda vesti, osebno dostojanstvo,  …), temveč celo posega v njihovo duševnost, saj jim v dušo vtisne  neizbrisno duhovno znamenje. Ali ne gre tukaj za duševno nasilje, saj  ima otrok, po nauku KC, za celo zemeljsko življenje, zaznamovano dušo?  In če se pri krstu izganja še hudobni duh (eksorciziem) … Že majhni  otroci, ki še niso razvili svobodne volje in se zato tudi ne morejo sami  odločati, postanejo s krstom prisilno člani cerkve in so tako  pripravljeni za obiskovanje cerkvenih ritualov. Zakaj KC še naprej  krščuje dojenčke in s tem krši ustavo? Koliko pripadnikov bi sploh še  imela, če bi bili vsi krsti prostovoljni? Verjetno zelo malo in to bi  spodkopalo njeno družbeno moč, ki očitno v velikem delu temelji na  protiustavnih dejanjih. In pri pri tem ji asistira Republika Slovenija.  Krst dojenčkov torej služi samo ohranitvi obstoja katoliške cerkve in  njene posvetne moči. Otroci so pri tem zelo pomembno sredstvo, saj ji  zagotavljajo milijonsko članstvo, pridobljeno na zelo lahek, vendar  nepošten, protiustaven, prevarantski in nasilen način. Ali bi katoliška  cerkev še obstajala, če ne bi bilo krstov dojenčkov? 21. Iz KC je  mogoče izstopiti. Vendar pa izstop, po nauku te cerkve, ni celovit,  temveč samo formalen, saj ta celovitih izstopov ne pozna. Namreč, tudi  po formalnem izstopu veže krščenca na KC notranja zakramentalna  pripadnost in to zaradi tega, ker krsta, ki vtisne v dušo neizbrisno  znamenje, ni mogoče izbrisati oz ponoviti. Tako bi bilo celo mogoče  reči, da izstopa iz KC sploh ni, kajti ta je ali pa ga ni. Vmesnega  stanja ni. Po kat. nauku tisti, ki izstopi, ni več subjekt pravic,  hkrati pa ga še vedno vežejo vsi Božji in cerkveni zakoni, razen  kanonične oblike poroke. Ko torej nekdo (formalno) izstopi, nima več  pravic, očitno pa mu ostanejo dolžnosti! Ta absurdni in neetični nauk  uči tudi  Republika Slovenija npr. preko Teološke fakultete, ki je del  Univerze v Ljubljani in s tem Republike Slovenije. Tako tudi Republika  Slovenija podpira, s tem, ko dopušča, da je Teološka fakulteta del  državne univerze in s tem države, nauk, ki krši osnovno pravico do  svobode vesti, ki zajema tudi pravico do celovitega izstopa iz neke  verske skupnosti. Republika Slovenija tako preko Teološke fakultete (ali  pa obratno) širi katoliški nauk o nezmožnosti celovitega izstopa iz KC,  Republika Slovenija tako širi nauk, ki je v nasprotju z njeno temeljno  listino, to je ustavo. To je pa absurdno, smešno in poniževalno do vseh  dojenčkov, ki so bili krščeni in ne morejo več izstopiti iz KC. Namesto,  da bi Republika Slovenija zavarovala dojenčke pred zlorabo s strani KC,  ki jo ta počne s krstom, kar je njena ustavna dolžnost (56. člen  ustave), krste dojenčkov celo podpira in na ta način daje očitno jasno  vedeti, da je v tem pogledu na strani KC in ne svojega ljudstva oz.  otrok. Republika Slovenija tako daje ljudem jasno vedeti, da ji je v  obravnavanem primeru KC več vredna kot pa lastni državljani in da je  ustava v tem pogledu bolj ali manj mrtev papir. Ob vsem tem je potrebno  jasno povedati, da je tisti, ki izstopi iz KC izobčen, to pa je najtežja  cerkvena kazen, izstop je namreč po nauku KC, ki ga v javnost posreduje  tudi Teološka fakulteta in s tem tudi Univerza v Ljubljani velik greh.  Nekdo, ki je samo izkoristil svojo svobodo, ki mu jo daje ustava v  okviru svobode vesti in je izstopil iz cerkve, je kaznovan s strani te  cerkve, kaznovanje verske svobode pa očitno podpira tudi Republika  Slovenija. Kot da bi bila Slovenija v srednjem veku.  22. Krst  dojenčkom oz. otrokom ne jemlje torej samo njihovih z ustavo varovanih  pravic (svoboda vesti, osebno dostojanstvo…), temveč brez njihovega  dovoljenja posega celo, kot že navedeno, v njihovo duševnost, saj jim v  dušo vtisne neizbrisno duhovno znamenje. Že majhni otroci, ki še niso  razvili svobodne volje in se zato tudi ne morejo sami odločati,  postanejo s krstom “prisilno” člani KC. Ali niso dojenčki žrtve cerkve  in tudi države, ki bi morala po ustavi zavarovati dojenčke pred vsako  zlorabo oz. nasiljem, pa tega ne stori! Zakaj niti ne opozori KC vsaj na  njeno lastno pravilo, da "nikogar ni dovoljeno siliti, da bi se proti  svoji vesti oklenil katoliške vere."  23. Kot je razvidno iz  predhodnih navedb, pomeni krst otrok oz. dojenčkov zelo hudo kršitev  pravic otrok z izjemno težkimi posledicami za otroke. Postali so del  katoliške cerkve, imajo velike obveznosti in iz nje sploh ne morejo  celovito izstopiti. Navedena cerkev jim je brez njihovega soglasja  posegla celo v duševnost in jim v dušo vtisnila neizbrisno znamenje. Če  izkoristijo svojo ustavno pravico do izstopa iz KC so celo izobčeni,  torej večno prekleti in vrženi v pekel, kjer morajo trpeti večne muke.  Kot verniki oz. krščenci so podvrženi bibliji, katere krvav karakter je  opisan v nadaljevanju. 24. Nekateri menijo, da zadeva s krstom  dojenčkov ni sporna, saj lahko otrok, ko odraste, izstopi iz katoliške  cerkve in si izbere drugo vero oz. versko skupnost. To bi lahko držalo,  če seveda odmislimo, da iz katoliške cerkve ni mogoč celovit izstop in  da krščenca tudi po izstopu veže zakramentalna pripadnost cerkvi in s  tem tudi obveznosti. Vendar se ob tem nepopolnem izstopu pojavi  vprašanje, kaj če nekdo izstopi iz katoliške cerkve in želi vstopiti v  drugo versko skupnost, ta pa kot pogoj za vstop zahteva celovit izstop  iz katoliške cerkve, torej da ni več tudi zakramentalne pripadnosti. Kar  izstopnik iz katoliške cerkve ne more prinesti dokazila o celovitem  izstopu iz KC, tudi ne more vstopiti v drugo versko skupnost. Tako je  tej osebi kršena verska svoboda, saj ne more vstopiti v drugo versko  skupnost. Ta oseba je bila prisilno včlanjena v cerkev, iz katere ne  more v popolnosti izstopiti, v posledici tega pa ne more vstopi v neko  drugo versko skupnost. Kakšne hude posledice ima prisilni krst  dojenčkov. 25. Vendar pa je problem izbire verske skupnosti oz.  vere v polnoletnosti prisilnega krščenca bistveno globlji. Da bi se  prisilno krščena oseba v polnoletnosti oz. če bi prej spremenila vero  ali pa prešla med ateiste, lahko svobodna odločila in da bi njena verska  pot bila svobodna, bi bilo potrebno, da bi se v času spremembe vere oz.  verske skupnosti vrnila v izhodiščno točko. To pa je trenutek  prisilnega krsta. To pa je praktično nemogoče, kajti v njeni zavesti in  podzavesti bi bilo potrebno izbrisati predvsem tisto versko vzgojo, ki  ji je bila vsiljena in ni bila izraz njene notranjosti in njenih  interesov oz. koristi. Rečeno drugače, izbrisati bi morali celotno  katoliško, predvsem nasilno, indoktrinacijo, ki se nahaja v duševnosti  osebe. Oseba bi tako v verskem pogledu postala bolj ali manj »nepopisan  list papirja« oz. versko nevtralen in ne versko usmerjen. Kakšno hudo  indoktrinacijo vrši cerkev, bo podano tudi v nadaljevanju. Šele takrat,  torej v verski točki nič, takšna pa je bila ob krstu, bi bila mogoča  resnična svobodna odločitev glede vere. V polnoletnosti je oseba, ki je  prejemala katoliško versko vzgojo kot otrok, versko že usmerjena oz. je  njen »verski volumen« bolj ali manj zapolnjen in zato bistveno težje  spremeni svojo vero kot pa oseba, ki ni bila versko vzgajana in je zato  njen »verski volumen« bolj ali manj prazen. Otrok, ki hodi k verouku in  se seznanja npr. s krvavim starozaveznim naukom, je s tem indoktriniran  in biblijske zgodbe oz. slike gredo v otrokovo duševnost oz. podzavest.  Nihče natančno ne ve, kako mračni in krvavi napotki tako imenovanega  svetega pisma vse do danes vplivajo na otroke oz. odgovorne v državi in  družbi. V bistvu napolnjenost njenega »verskega volumna«, tudi s  krvavimi biblijskimi zgodbami oz. slikami, otežuje spremembo vere, njena  svobodna volja je zato v bistvu zožena. Oseba težje spremeni svojo  vero, kot pa če bi ne bi bila krščena in vzgajana v katoliški veri. »Kar  se Janezek nauči, to Janezek zna«, bi bilo mogoče uporabiti v tem  primeru. Seveda pa je to odvisno tudi od lastnosti posamezne osebe.  Verjetno pa so zelo redki, ki se jim svobodna volja ni zmanjšala zaradi  prisilne katoliške indoktrinacije. Krst dojenčku trasira njegovo versko  pot. Ta pot pa je lahko zelo trnava, kot je že bilo navedeno in še bo. 26.  Če bi rekli teološko, krst otroku odvzema svobodno odločitev glede  Boga. Otrok se ni svobodno odločil za Boga, temveč je bil prisiljen, da  veruje v boga, ki so mu ga izbrali starši, mnogokrat pod strahovlado  katoliške cerkve. Vera v boga ni bila njegova lastna, temveč od drugih.  Takšna vera pa nima uspeha. Ni čudno, da vedno več ljudi izstopa iz  cerkve, ni čudno, da so cerkve vedno bolj prazne, ni čudno, da se  podpora cerkvi manjša. Postavilo se je tudi vprašanje ali ni ravno  prisilni krst sredstvo, s katerim se želi ljudem preprečiti, da bi se s  polno odgovornostjo, zavedajoče se vseh posledic, in seveda svobodno,  odločili za Boga. 27. Postavi se vprašanje: če otrok ni krščen  kot dojenček oz. kasneje, ali je to zanj škodljivo? Jasno je, da ne. Ne  obstajajo nasprotni dokazi. Kaj otrok izgubi, če ni vzgojen v katoliški  veri? Ničesar, saj je otroka mogoče vzgoji v poštnega človeka tudi na  podlagi prevladujoče morale. Mnogi otroci npr. ateistov so zrasli v  poštene, dobre in pozitivne osebnosti, čeprav niso imeli katoliške  verske vzgoje. Krst in tako tudi katoliška vzgoja torej nista nujna,  niti potrebna za zdrav psihofizični razvoj otroka. Nasprotno, lahko mu  celo škodita. Jezuit in psihoterapevt Rupert Lay je v nekem intervjuju  za časopis Die Woche rekel, da je polovica pacientov, ki so prišli k  njemu na terapijo, zbolela zaradi izkušenj, ki so jih s cerkvijo imeli v  otroštvu in mladosti. 28. Sedaj pa še nekaj več besed o tem, v  kakšno organizacijo pride dojenček, ki ga prisilno krstijo? In seveda  kakšen je nauk te organizacije. Še več o nauku in delovanju katoliške  cerkve pa v predlogu za prepoved delovanja katoliške cerkve, ki si ga je  mogoče prebrati na spletni strani Društva za zaščito ustave in žrtev  cerkve www.zrtve-cerkve.org 29. Glavni vir cerkvenega nauka in s  tem seveda tudi delovanja je biblija. Biblija vsekakor vsebuje nekatera  zelo pozitivna in visoko etična načela, npr. Deset Božjih zapovedi,  Jezusov Govor na gori, izjave nekaterih prerokov stare zaveze, vendar pa  je v njej veliko zelo hude nemorale, nasilja, vključno z ubijanjem  ljudi. Vsebuje namreč sovraštvo do drugače mislečih, mučenja, posilstva,  množično pobijanje žensk, otrok in starcev, genocid, grozljive metode  ubijanja in podobno. V celotni svetovni zgodovini ni dela, ki bi bolj  zaničevalo človeka in druga živa bitja. Da je to delo še vedno v  "prometu", je po svoje neverjetno. Eden izmed vzrokov za to je, po  mnenju predlagatelja, in seveda tudi mnogih drugih, da večina ljudi  sploh ne ve, kakšne okrutne predpise vsebujejo deli biblije. Po drugi  strani pa je razlog v tem, da so se mnogi od mladih nog navadili na  prikazovanje zločinov kot da so po volji Boga. Otroci se, ne samo pri  verouku, temveč tudi drugje, indoktrinirajo s spornimi biblijskimi deli.  Nasilna biblijska ideologija je odgovorna za krvavo cerkveno zgodovino,  ki šteje desetine milijard ubitih in mučenih živih bitij, od tega  desetine, mogoče celo stotine, milijonov ljudi. Več o tem v  nadaljevanju. Sedaj katoliška cerkev sicer direktno ne izvaja fizičnega  nasilja, s tem, da se temu nasilju ni odpovedala prostovoljno, temveč ga  je postavila v ozadje zaradi vedno močnejšega človekovim pravicam  naklonjenega državnega prava. Nihče drug kot znani filozof Karl Jaspers  je zato svaril pred nevarnostjo, da bi vsak čas lahko spet zagorele  grmade, če bi politične razmere to dovolile. Nauk omenjene cerkve je  zato v mnogih pogledih zelo sporen, pravzaprav v nasprotju s slovensko  ustavo oz. pravnim redom in mednarodnimi dokumenti s področja varstva  človekovih pravic. Katoliška cerkev je do II. vatikanskega koncila  obsojala človekove pravice kot nekrščanske in do danes ni podpisala  evropske listine o človekovih pravicah. Demokracija ni stvar katoliške  cerkve, katoliška doktrina je jasna, saj cerkev ne more biti vodena od  spodaj in nima baze za odločanje, je izjavil papež Janez Pavel II.  (Večer, 27.11.1998). Cerkev in demokracija sta očitno dve različni  stvari. Ker pa se cerkev mnogokrat zavzema za demokracijo v družbi,  očitno dela to zaradi tega, da lahko preko nje uveljavlja svoje  interese.  30. Mnogi menijo, da gre pri prej omenjenih biblijskih  citatih za besedila iz davnih preteklih časov, ki danes ne veljajo več.  Vendar temu ni tako. Že v sami bibliji piše: "Vso besedo, ki vam jo  zapovedujem, vestno izpolnjujte; ničesar ji ne dodajaj in ničesar ji ne  odvzemaj!" (5 Mz 31,1) Poleg tega je II. Vatikanski koncil leta 1965 v  svoji dogmatski konstituciji o Božjih razodetjih izjavil naslednje: "Kar  je razodel Bog, in se nahaja v Svetem pismu in je tu predloženo, je  bilo napisano po navdihu Svetega Duha; kajti na temelju apostolske vere  so za našo sveto mater, cerkev, knjige Stare kot tudi Nove zaveze v  celoti z vsemi njihovimi deli kot svete in kanonske, ker so bile  napisane z delovanjem Svetega Duha ... imajo Boga za avtorja in so kot  take predane cerkvi. Za sestavljanje svetih knjig je Bog izbral ljudi,  ki naj bi mu s svojimi lastnimi sposobnostmi in močmi služili, pri tem,  da bi vse to in samo to, kar je on - delujoč v njih in po njih - hotel  imeti zapisano, pisno izročili kot pravi avtorji. Ker torej vse, kar  pravijo inspirirani avtorji ali hagiografi mora veljati kot beseda  Svetega Duha, je spisom knjig treba priznati, da sigurno, zvesto in brez  zmote učijo resnico, ki jo je Bog hotel imeti zapisano v svetih spisih  zaradi naše odrešitve. Zato ‘je vsak spis’, navdihnjen od Boga, tudi  koristen za pouk, za argumentiranje, za opomin in za vzgojo v  pravičnosti, da bi bil božji človek pripravljen, in pripraven za vsako  dobro delo." (2 Tim 3, 16-17) Seveda tudi veljaven Katekizem katoliške  cerkve potrjuje, da ne gre za neke zgodovinske, neveljavne tekste,  temveč gre, seveda po nauku katoliške cerkve, za pravo božjo besedo, ki  jo je potrebno tudi zdaj v celoti izpolnjevati. Tako se v katekizmu  glasi: "Stara zaveza je nepogrešljiv sestavni del Svetega pisma. Njene  knjige so od Boga navdahnjene in in ohranjajo trajno vrednost, saj Stara  zaveza ni bila nikoli preklicana." (121) "Kristjani spoštujejo Staro  zavezo kot resnično Božjo besedo. Cerkev je vedno odločno odklanjala  misel o zavračanju Stare zaveze, kakor da bi z nastopom Nove zaveze  postala neveljavna in nepotrebna (marcioniti)." (123) 31.  Biblija, vključno z navedenimi citati, torej v celoti velja še danes.  Vsi katoliki so jo po nauku katoliške cerkve dolžni prepoznavati kot  božjo besedo in se po njej ravnati v vsakdanjem življenju. Ne samo to,  po kanonu 211 Zakonika cerkvenega prava so si dolžni prizadevati, da se  bo božje oznanilo odrešenja bolj in bolj širilo med vse ljudi vseh časov  in po vseh krajih zemlje. Ker je celotna cerkev po svoji naravi  misijonarska in je delo evangelizacije treba imeti za temeljno dolžnost  božjega ljudstva, naj vsi verniki, zavedajoč se svoje odgovornosti,  sprejemajo svoj delež pri misijonskem delu, piše v kanonu 781 omenjenega  zakonika. Iz kanona 209 pa je razvidno, da so verniki s samim svojim  načinom delovanja dolžni ohranjati občestvo s cerkvijo in naj zato zelo  vestno izpolnjujejo dolžnosti, ki jih imajo tako do vesoljne kakor do  delne cerkve, kateri po pravnih predpisih pripadajo. Vse to jasno kaže  na dejstvo, da je biblija še vedno v celoti osnova za nauk in delovanje  katoliške cerkve in njenih članov v sedanjem času. In ne samo to, po  katoliškem nauku so državljani po svoji vesti dolžni, da ne sledijo  predpisom državnih oblasti, če ti nasprotujejo naukom evangelija.  (Katekizem katoliške cerkve, št. 2242) Po nauku katoliške cerkve je  torej evangelij pred slovensko ustavo, če pride do nasprotja. 32.  "To sem moral storiti. Bog je moja priča." S temi besedami je 59-letni  družinski oče iz Ratzenburga povedal, da je z nožem zabodel  najstarejšega sina (22). Oče strogo veruje v biblijo in se je prepiral s  sinom, ki biblije ni jemal tako dobesedno (MahnmalAktual, 2/07).  Biblija daje očetu prav: "Če ima kdo trmoglavega in upornega sina, ki ne  posluša ne očetovega ne materinega glasu in ju ne uboga, čeprav ga  strahujeta, naj ga oče in mati primeta in peljeta k mestnim starešinam, k  vratom njegovega kraja. Rečeta naj starešinam njegovega mesta: "Ta  najin sin je trmoglav in uporen, ne posluša najinega glasu, požrešen je  in pijanec."Potem naj ga vsi možje njegovega mesta posujejo s kamenjem,  da umre. Tako odpravi zlo iz svoje srede! Ves Izrael naj to sliši in se  boji." (5 Mz 21,18-21). To torej piše v peti Mojzesovi knjigi. Oče je  ravnal po krščanskem nauku, da je potrebno biblijo uresničevati. Iz tega  je tudi razvidno, kakšno izjemno nevarnost predstavlja biblija. Po  cerkvenem pravu oče ni odgovoren za umor svojega sina, saj je samo  izvrševal navodilo iz biblije. 33. Katoliška cerkev je vse tiste, ki ne priznavajo biblije, izobčila. Tako je določila: •  "Kdor svetopisemskih knjig v celoti z vsemi njihovimi deli, kakor jih  je navedel tridentinski cerkveni zbor, ne sprejema za svete in kanonične  ali taji, da bi bile navdihnjene, bodi izobčen". (Anton Sterle: Vera  cerkve, Mohorjev družba Celje, 1997, št. 97) • "Kdor v skladu s  svetimi očeti ne priznava s srcem in usti prav do zadnje besedice v  pravem pomenu in resnično vsega, kar so sveti očetje in peteri  častivredni vesoljni cerkveni zbori svete katoliške in apostolske Cerkve  božje izročili in oznanili, bodi izobčen." (Anton Sterle: Vera cerkve,  Mohorjev družba Celje, 1997, št. 84) 34. Katoliška cerkev očitno  ne izobči samo svojih članov, temveč tudi nečlane, ki ne verujejo v njen  nauk, saj uporablja besedo "kdor". Prekletstvo ali izobčenje pomeni, da  je izobčeni prepuščen katoliškemu večnemu prekletstvu. Takšno  prekletstvo je imelo za prizadetega daljnosežne posledice že v  zemeljskem življenju, saj je bil zaničevan, izključen iz družbe in tako  izobčen. Včasih ni imel nobene državne zaščite in nobenih meščanskih  pravic. Kdor ga je umoril, je bil izpuščen brez kazni. Anatema je  pomenila isto kot neposredna smrtna obsodba. Anateme veljajo še danes. Poleg  tega katoliška cerkev trdi, da "nihče, ki je zunaj katoliške Cerkve, ne  le pogani", ampak tudi ne Judje ne krivoverci ali od edinosti ločeni  (schismatici), ne morejo biti deležni večnega življenja; šli bodo marveč  v večni ogenj, pripravljen hudiču in njegovim angelom (Mt 25,41), če se  ne bodo pred koncem življenja njej (Cerkvi) priključili" (Anton Sterle:  Vera cerkve, Mohorjev družba Celje, 1997, št. 381). Poleg tega  katoliška cerkev trdi, da "Cerkev ima v moči svoje božje ustanovitve  dolžnost, da kar najvestneje varuje zaklad božje vere neokrnjen in  nedotaknjen ter da stalno z največjo gorečnostjo čuje nad zveličanjem  duš. Zato mora z največjo skrbnostjo odstranjati in izločati vse tisto,  kar utegne nasprotovati veri ali kakorkoli postavljati v nevarnost  zveličanje duš. - Zaradi tega ima Cerkev na temelju tiste oblasti,  katero ji je zaupal njen božji ustanovitelj, ne le pravico, temveč tudi  dolžnost, da ne le trpi, marveč da prepoveduje in obsoja katerekoli  zmote, če tako zahtevata neokrnjenost vere in zveličanje duš." (Anton  Sterle: Vera cerkve, Mohorjev družba Celje, 1997, št. 382) Iz obeh  citatov je razvidno, da katoliška cerkev ne priznava ničesar drugega kot  samo katolištvo in da zaradi čistosti vere odstranjuje vse tisto, kar  ni v skladu z njenim naukom. Podobno je zapisano tudi v kanonu 750  Zakonika cerkvenega prava. Kam je takšen nasilen, mračen in v hudem  nasprotju z ustavami demokratičnih držav in človekovimi pravicami ter  človekovim dostojanstvom nauk pripeljal, je razvidno iz zgodovine  cerkve, ki je polna krvi. In ker je v sedanjem času ta nauk  nespremenjen, kri teče dalje. Papež Benedikt XVI. je pred kratkim  oznanil vernikom, da je pokristjanjevanje drugih in drugačnih  neodtujljiva pravica in dolžnost katoliške cerkve in da je  evangelizacija glavna naloga cerkve, pri čemer je kot glavne nevarnosti,  proti katerim se morajo katoliki neusmiljeno boriti, označil  materializem, relativizem in laicizem. V boju proti temu zlu katolik ne  sme nikoli popuščati ali sklepati kompromisov. S temi besedami je  sedanji papež potrdil katoliško „vojno“ proti nekatoliškemu. Zanimivo je  tudi, da je cerkveni zbor v Florenci (1438-1445) določil, "da ima sveti  apostolski sedež in rimski škof prvenstvo nad vsem svetom." (Anton  Sterle: Vera cerkve, Mohorjev družba Celje, 1997, št. 434) Zato tudi ni  čudno, da mnogi predsednik držav ali vlad romajo k papežu v Vatikan.  Očitno mu mnogi še vedno priznavajo državniški oz. politični primat.  Papež si celo lasti pravico soditi državnim poglavarjem  o kršitvi  cerkvenih zakonov in o vsem kar ima značaj greha (Zakonik cerkvenega  prava, kanon 1405). 35. Biblija v mnogih delih vsebuje skrajno  negativne vsebine. Gre za izjemno nemoralne, surove, k nasilju,  uničevanju, morjenju in ubijanju vzpodbujajoče vsebine. Gre za vsebine,  ki hujskajo k hudodelstvu, rasnemu in drugemu sovraštvu in k vojni. Vse  te vsebine lahko škodujejo zdravemu moralnemu razvoju oseb do 18. leta,  vzbujajo surove instinkte, brezčutno, do usode in trpljenja drugih  otopelo mišljenje ali ga intenzivirajo. Bralci, posebej mladina, so  lahko zaradi sprejemanja negativnih biblijskih sporočil, zapeljani k  nasilju, zločinom ali drugim kaznivim ravnanjem, ker se jim zdi takšno  ravnanje sprejemljivo, zgledno, čudovito in vredno posnemanja. Negativni  biblijski deli lahko spodbujajo tudi rasno in drugo sovraštvo, saj z  vplivanjem na strasti zbujajo sovražen odnos do oseb, ki pripadajo  drugim rasam, delom prebivalstva ali narodom in so tako primerni, da  pripravijo ugodna tla za sovraštvo, kampanje ali celo konkretne izgrede  proti drugačnim, torej tistim, ki niso na "liniji" katoliške cerkve.  Seveda te vsebine poveličujejo tudi vojne, kot že navedeno, saj gre tudi  za prikaze množičnih umorov, ki so privlačni za mnoge, predvsem  mladino, ki mnogokrat meni, da je to nesporno in da so po volji boga.  Gre za socialno etične dezorientacije, gre za situacije, kjer je človek  postavljen v položaj objekta, saj je na nivoju, ki nima povezave s  človekom in njegovim dostojanstvom. Tukaj gre za razna pohabljenja,  grozote, scene mučenja in drugo. Pri vsem tem gre za kriminalna,  okrutna, življenjsko nevarna ravnanja, ki so v nasprotju tudi s  človekovim dostojanstvom in ki lahko bistveno odstopajo od ciljev  vzgoje, ki so v pluralni družbi zapisani predvsem v ustavi, zlasti  človekovo dostojanstvo, in v drugih ustavnih pravicah, pa tudi v  pedagoških spoznanjih in vrednostnih merilih, ki se ujemajo z ustavo in o  katerih obstaja soglasje družbe. V mnogih primerih naj bi bog dal neke  vrste generalno pooblastilo za smrtne obsodbe nad tistimi, ki ne spadajo  v krog izbrancev. Takšna biblijska vsebina pripeljala tudi do  nepredstavljivega števila ubitih živih bitij, ki jih lahko mirne vesti  imenujemo žrtve cerkve oz. katoliške cerkve. Pisci biblije so iz Jahveja  naredili vojnega boga, ki brezobzirno ukazuje osvajalne pohode ter  poziva k morjenju in ubijanju, plenjenju in posiljevanju. Gre za  milijarde nedolžnih živih bitij, od ljudi do živali. Ko so po nalogu  papeža Urbana II. leta 1095 križarji napadli Jeruzalem in do gležnjev  bredli v krvi ubitih Saracenov, so se lahko sklicevali na biblijske  nauke stare in nove zaveze. Katoliška cerkev je v preteklosti preganjala  Jude in vzpostavila pogoje za pregon Judov s strani drugih. Adolf  Hitler je v zvezi s tem dejal: "Delam samo to, kar že tisoč petsto let  dela cerkev, vsekakor temeljiteje". "Tako sem danes prepričan, da ravnam  v smislu vsemogočnega Stvarnika: s tem ko se obranim Judov, se bojujem  za Gospodovo delo." je še dejal katolik Adolf Hitler, ki ga katoliška  cerkev ni izključila oz. izobčila iz svojih vrst, čeprav je pobil  milijone ljudi. Očitno pregon Judov in pobijanje ljudi ni zločin po  katoliškem nauku. "Stroga dolžnost vesti vsakega kristjana je zatirati  izrojeno judovstvo” je v 20. stoletju izjavil škof Göllner iz Linza.  36.  V demokratični družbi se lahko upošteva samo tisti verski nauk, ki je  vreden spoštovanja in ne krši človekovih pravic. Katoliški nauk temu v  mnogih delih ne odgovarja. Po presoji zgodovinarja  Karlheinza  Deschnerja na svetu ni organizacije, ki bi bila "v antiki, vključno s  srednjim in novim vekom ter posebno v 20-tem stoletju tako obremenjena z  zločini, kot krščanska cerkev, prav posebno rimsko-katoliška cerkev".  In nekdanji jezuit grof Hoensbroch ugotavlja: "Papeži so bili stoletja  na vrhu morilskega in krvavega sistema, ki je poklal več ljudi,  povzročil več kulturnih in socialnih pustošenj kot katerakoli vojna, kot  katerakoli epidemija, v imenu Boga in v imenu Jezusa Kristusa." "Papeži  niso bili samo morilci velikega stila, temveč so umor naredili tudi za  pravno načelo krščanske cerkve in pogoj za odrešitev", je izjavil Lord  Acton, katoliški zgodovinar. Papež Pij XII. je po drugi svetovni vojni  grozil s cerkvenim izobčenjem vsakega, ki bi si pri volitvah drznil  glasovati za komunističnega namesto katoliškega kandidata, je izjavil  Michael Baigent, avtor "Jezusovega zaupnega gradiva". Don Pierino, bivši  duhovnik, je Vatikan označil za zemeljski paradiž bogatašev in  oblastnikov in rekel, da je Vatikan včasih dvoumno in sprijeno središče  politike (Dnevnik, 5.3.2008). Seveda ni spregledati niti dejstva, da sta  se obe največji vojni 20. stoletja začeli v Evropi, katere večina  prebivalcev je permanentno vzgajana v biblijskem duhu, saj so krščanske  cerkve cerkve okolja. Tudi ni odveč omeniti, da so države, kjer  prevladujejo krščanske cerkve, tako katoliška, protestantska oz. druge,  največje uničevalke okolja in porabijo največ denarja za vojsko. Tako je  samo ZDA, tam pa je biblija v skoraj vsakem domu, v letu 2007 porabila  za vojsko in vojne, ki jih vodi, neverjetnih 351 milijard EUR (slovenski  državni proračun je okoli 10 milijard EUR). Sledijo v glavnem države,  kjer je večina prebivalstva krščanske vere (Velika Britanija, Francija,  Nemčija – vsaka od njih porabi med 20 in 40 milijard EUR), med njimi pa  sta se vrinili Kitajska in Japonska, ki vedno bolj prevzemata zahodne  obrazce vedenja oz. družbenega razvoja. V "krščanskih" državah, torej  državah, kjer so krščanske cerkve cerkve okolja, je tudi večina od  10.000 jedrskih glav, ki jih lahko takoj namestijo na rakete ali letala,  od tega jih je več kot 5.000 v Rusiji in več kot 4.000 v ZDA (Indirekt,  10.6.2008).  37. Da ponovimo: dojenčki s krstom pristanejo v  organizaciji, o kateri je zgodovinar  Karlheinz Deschner rekel, da na  svetu ni organizacije, ki bi bila "v antiki, vključno s srednjim in  novim vekom ter posebno v 20-tem stoletju tako obremenjena z zločini,  kot krščanska cerkev, prav posebno rimsko-katoliška cerkev". Ali je  potem krst dojenčkov akt starševske ljubezni ali česa drugega? Ali so  starši pri krstu svojih otrok zavedeni ali pa res hočejo, da je njihov  otrok v organizaciji, ki je tako hudo obremenjena z zločini, kot to  ugotavlja Deschner? Še enkrat: Jezuit in psihoterapevt Rupert Lay je v  nekem intervjuju za časopis Die Woche rekel, da je polovica pacientov,  ki so prišli k njemu na terapijo, zbolela zaradi izkušenj, ki so jih s  cerkvijo imeli v otroštvu in mladosti. 38. Vendar pa KC ne posega  v duševnost otrok samo z neizbrisnim znamenjem pri krstu, temveč tudi  na drug način. Otrok, ki hodi k verouku in se seznanja npr. s krvavim  starozaveznim naukom, je s tem indoktriniran in biblijske zgodbe oz.  slike gredo v otrokovo duševnost oz. podzavest. Nihče natančno ne ve,  kako mračni in krvavi napotki tako imenovanega svetega pisma vse do  danes vplivajo na otroke oz. odgovorne v državi in družbi. Nespametno bi  bilo misliti, da nas “knjiga knjig”, na katero so nas navajali od  mladih nog in na katero nas “obvezuje” KC, ne oblikuje do globin naše  duše. Ni naključje, da je Ronald Reagan, ki je, kot vsi ameriški  predsedniki, prisegel na biblijo, na višku hladne vojne označil  Sovjetsko zvezo za “kraljestvo zla” in govoril o atomarnem Harmagedonu.  39.  Kaj se zgodi, če ljudje berejo določene izseke biblije, npr. takšne, ki  govorijo o posilstvu ali o pogromih v imenu Boga, kjer ni prizaneseno  niti ženskam niti otrokom. Psihologi univerze Michigan so naredili  poskus. Po vsakokratnem branju so testne osebe s pomočjo gumba  povzročile zvok. Iz jakosti tega zvoka so raziskovalci sklepali, da  branje omenjenih mest dela ljudi agresivne. Suddeusche Zeitung  (28.3.2007) je to komentiral z besedami, ali ne bi bilo biblijo opremiti  z opozorilom za mladoletnike. Šole, kjer narašča nasilje, bodo verjetno  razmislile o nakupu svetega pisma (MahnmalAktual, 3/07). 40. KC  pa s krstom dojenčkov oz. otrok ne krši samo slovenske ustave in drugih  predpisov ter Konvencije o otrokovih pravicah, temveč tudi svoj lastni  nauk. Čeprav po eni strani uči, da mora čim prej po rojstvu priti do  krsta novorojenčka, KC po drugi strani uči, da "nikogar ni dovoljeno  siliti, da bi se proti svoji vesti oklenil katoliške vere." Uči pa tudi  Jezusove besede, da je potrebno prvo učiti in nato krstiti (Mt 28,19).  Oboje skupaj logično pomeni, da je potrebno, da se o krstu in o nauku  cerkve otroke sprva pouči in šele nato se jih krsti, seveda če se otroci  s tem strinjajo. Po katoliškem nauku sta torej dva pogoja za krst  otrok: predhodno poučevanje in soglasje samih otrok. Ker KC tega sama ne  izpolnjuje, krsta otrok ne bi smelo biti. To pomeni, da krst dojenčkov  kot tudi ostalih otrok, ki niso dali soglasja in niso bili predhodno  poučeni, kršitev samega nauka KC. Posebej je to kritično, saj ta cerkev  deluje v tem primeru v direktnem nasprotju z Jezusovim naukom, saj je ta  rekel, kot že navedeno, da je potrebno prvo učiti in šele na to  krstiti. KC tako pri krstih dojenčkov oz. otrok ne krši samo Ustave  Republike Slovenije, temveč celo lasten nauk oz. nauk, ki ga je  posredoval njen ustanovitelj, tako ta cerkev namreč trdi, Jezus Kristus.  Ali ni cerkev zelo neverodostojna, če krši celo lasten nauk?  41. Krst otrok oz. katoliška verska vzgoja je lahko tudi stopnica do spolnih zlorab krščenih otrok. Več o tem nadaljevanju.  42.  Tudi v Sloveniji vedno bolj prihajajo na dan spolne zlorabe mladoletnih  otrok, ki se dogajajo v katoliški cerkvi. Znani so primeri Frantar,  Jošt, Žnidarič, ... Še bolj je to razširjeno v drugih delih KC. Samo v  ZDA je približno 4400 duhovnikov med leti 1950 in 2002 spolno zlorabilo  okoli 11.000 otrok.
Link: