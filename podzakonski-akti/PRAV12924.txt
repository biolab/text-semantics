I. SPLOŠNA DOLOČBA
1. člen
(vsebina)
(1) Ta pravilnik podrobneje ureja izvajanje Zakona o
trošarinah (Uradni list RS, št. 47/16 in 92/21; v nadaljnjem besedilu: ZTro-1).
(2) S tem pravilnikom se delno izvajajo:
1.     
Uredba Komisije (EGS) št. 3649/92 z dne 17. decembra 1992 o poenostavljenem
spremnem dokumentu za gibanje trošarinskih izdelkov v Skupnosti, ki so bili
sproščeni za porabo v državi članici odpreme (UL L št. 369 z dne 18. 12.
1992, str. 17; v nadaljnjem besedilu: Uredba 3649/92/EGS),
2.     
Uredba Komisije (ES) št. 3199/93 z dne 22. novembra 1993 o vzajemnem
priznavanju postopkov za popolno denaturacijo alkohola za namene oprostitve
plačila trošarine (UL L št. 288 z dne 23. 11. 1993, str. 12), zadnjič
spremenjena z Izvedbeno uredbo Komisije (EU) 2018/1880 z dne 30. novembra 2018
o spremembi Uredbe (ES) št. 3199/93 o vzajemnem priznavanju postopkov za
popolno denaturacijo alkohola za namene oprostitve plačila trošarine (UL L št.
307 z dne 3. 12. 2018, str. 24),
3.     
Uredba Komisije (ES) št. 436/2009 z dne 26. maja 2009 o podrobnih
pravilih za uporabo Uredbe Sveta (ES) št. 479/2008 glede registra
vinogradov, obveznih prijav ter zbiranja informacij za spremljanje trga,
dokumentov, ki spremljajo prevoz proizvodov, in evidenc, ki se vodijo v vinskem
sektorju (UL L št. 128 z dne 27. 5. 2009, str. 15), zadnjič spremenjena z
Delegirano uredbo Komisije (EU) 2015/1576 z dne 6. julija 2015 o spremembi
Uredbe (ES) št. 606/2009 glede nekaterih enoloških postopkov in Uredbe
(ES) št. 436/2009 glede vpisa teh postopkov v evidence, ki se vodijo v vinskem
sektorju (UL L št. 246 z dne 23. 9. 2015, str. 1) in
4.     
Uredba Komisije (ES) št. 684/2009 z dne 24. julija 2009 o
izvajanju Direktive Sveta 2008/118/ES v zvezi z računalniškimi postopki za
gibanje trošarinskega blaga pod režimom odloga plačila trošarine (UL L št. 197
z dne 29. 7. 2009, str. 24), zadnjič spremenjena z Izvedbeno uredbo
Komisije (EU) 2016/379 z dne 11. marca 2016 o spremembi Uredbe (ES) št.
684/2009 v zvezi s podatki, ki jih je treba predložiti v okviru računalniškega
postopka za gibanje trošarinskega blaga pod režimom odloga plačila trošarine
(UL L št. 72 z dne 17. 3. 2016, str. 13; v nadaljnjem besedilu: Uredba
684/2009/ES).
II. OBRAČUNAVANJE IN PLAČEVANJE TROŠARINE
2. člen
(obračun trošarine)
(1) Trošarinski zavezanec in oseba, ki v skladu z ZTro-1
obračuna trošarino, predloži obračun trošarine za trošarinske izdelke, za
katere je v davčnem obdobju nastala obveznost za obračun trošarine, na obrazcu,
ki je objavljen na spletni strani davčnega organa, ločeno za posamezno skupino
oziroma vrsto trošarinskih izdelkov:
1.     
za pivo na obrazcu »Obračun trošarine za pivo« (TRO-ALK1),
2.     
za alkohol in alkoholne pijače (razen piva) na obrazcu »Obračun
trošarine za alkohol in alkoholne pijače razen piva« (TRO-ALK2),
3.     
za tobačne izdelke na obrazcu »Obračun trošarine za tobačne izdelke«
(TRO-TOB),
4.     
za energente na obrazcu »Obračun trošarine za energente« (TRO-E1),
5.     
za energente – trda goriva na obrazcu »Obračun trošarine za trda goriva«
(TRO-E2),
6.     
za električno energijo in zemeljski plin iz omrežja na obrazcu »Obračun trošarine
za električno energijo in zemeljski plin iz omrežja« (TRO-E3),
7.     
za biogoriva na obrazcu »Obračun trošarine za biogoriva« (TRO-CBIO).
(2) Obrazci iz prejšnjega odstavka vsebujejo naslednje:
1.     
identifikacijske podatke vložnika obračuna,
2.     
davčno obdobje,
3.     
vrsto in količino trošarinskih izdelkov in podrobnejše podatke o
trošarinskem izdelku,
4.     
odbitek od trošarinske obveznosti, do katerega ima vložnik pravico v
skladu z 19. členom ZTro-1,
5.     
obveznost za davčno obdobje,
6.     
znesek za plačilo v eurih in
7.     
druge podatke glede na status trošarinskega zavezanca ali osebe, ki
predloži obračun trošarine.
(3) Trošarinski zavezanec za električno energijo in
trošarinski zavezanec za zemeljski plin iz omrežja obračunu trošarine iz prvega
odstavka tega člena priložita zbirno poročilo o celotnem prometu z električno
energijo oziroma zemeljskim plinom iz omrežja v davčnem obdobju ter podatke o
naknadno ugotovljeni poračunani količini električne energije oziroma
zemeljskega plina iz omrežja za pretekla davčna obdobja.
3. člen
(obračun razlike trošarine za drobno rezani tobak in
cigarete)
(1) Obračun razlike trošarine za drobno rezani tobak in
cigarete se predloži na obrazcu »Obračun razlike trošarine za drobno rezani
tobak in cigarete« (TRO-RAZ), ki je objavljen na spletni strani davčnega organa
in vsebuje naslednje:
1.     
identifikacijske podatke vložnika,
2.     
vrsto in količino cigaret oziroma drobno rezanega tobaka na zalogi,
3.     
drobnoprodajno ceno, veljavno pred spremembo, in novo drobnoprodajno
ceno cigaret oziroma drobno rezanega tobaka,
4.     
razliko trošarine med zneskom že plačane trošarine in zneskom trošarine
po novih pogojih za posamezno vrsto izdelkov,
5.     
kraj in datum evidentiranja zalog ter
6.     
ime odgovorne osebe.
(2) Če se ob spremembi drobnoprodajne cene cigaret
oziroma drobno rezanega tobaka trošarinska obveznost ne poveča, evidentiranja
zalog ni treba opraviti.
III. OPROSTITEV IN ODPUST PLAČILA TROŠARINE
4. člen
(oprostitev za male pošiljke)
(1) Fizična oseba iz 2. točke prvega odstavka 14. člena
ZTro-1 lahko prejme od druge fizične osebe iz druge države članice Unije (v
nadaljnjem besedilu: države članice) ali tretje države oziroma tretjega ozemlja
v brezplačnih, priložnostnih malih pošiljkah, ki niso komercialne narave in
vsebujejo samo izdelke, ki so namenjeni za osebno rabo prejemnika ali njegove
družine, brez plačila trošarine naslednje količine trošarinskih izdelkov:
1.     
tobačni izdelki:
- 
50 cigaret ali
- 
25 cigarilosov (cigar, ki tehtajo vsaka največ tri grame) ali
- 
10 cigar ali
- 
50 gramov tobaka za kajenje;
2.     
alkohol in alkoholne pijače:
- 
do enega litra žgane pijače z vsebnostjo alkohola, ki presega 22 vol. %
oziroma nedenaturiranega etilnega alkohola z vsebnostjo 80 vol. % ali več, ali
- 
do enega litra vmesne pijače z vsebnostjo alkohola, ki ne presega 22
vol. % ali
- 
do dveh litrov mirnega vina ali enega litra penečega vina.
(2) Fizična oseba iz 2. točke prvega odstavka 14. člena
ZTro-1 lahko prejme od druge fizične osebe iz druge države članice v
brezplačnih, priložnostnih malih pošiljkah, ki niso komercialne narave in
vsebujejo samo izdelke, ki so namenjeni za osebno rabo prejemnika ali njegove
družine, brez plačila trošarine tudi do tri litre piva in 6 ml polnila za
elektronske cigarete oziroma 50 gramov tobaka za segrevanje.
(3) Če količine trošarinskih izdelkov male pošiljke
presegajo količine iz prvega in drugega odstavka tega člena, nastane obveznost
za obračun trošarine za celotno količino trošarinskih izdelkov, razen za
tobačne izdelke, za katere sprostitev v porabo ali prosti promet v Sloveniji v
skladu s prvim odstavkom 87. člena ZTro-1 ni dovoljena.
5. člen
(uveljavljanje oprostitve plačila trošarine pri iznosu
trošarinskih izdelkov v tretje države ali na tretja ozemlja)
(1) Polet ali morska plovba na tretje ozemlje ali v
tretjo državo iz 2. točke prvega odstavka 15. člena ZTro-1 je potovanje potnika,
pri katerem je končni namembni kraj letališče ali pristanišče na tretjem
ozemlju ali v tretji državi, ki lahko vključuje poti z vmesnimi postanki na
ozemlju Unije.
(2) Imetnik davka proste prodajalne lahko za trošarinske
izdelke, ki so v davka prosti prodajalni skladiščeni s plačano trošarino in so
prodani potnikom, ki so oproščeni plačila trošarine v skladu s prvim odstavkom
15. člena ZTro-1, za davčno obdobje, v katerem so bili trošarinski izdelki
prodani, uveljavlja vračilo plačane trošarine v skladu z 19. členom ZTro-1 na
obrazcu iz 7. člena tega pravilnika.
(3) Za trošarinske izdelke, ki jih imetnik davka proste
prodajalne skladišči v režimu odloga in proda potnikom, za katere ne velja
oprostitev plačila trošarine v skladu s prvim odstavkom 15. člena ZTro-1,
velja, da so sproščeni v porabo v skladu s 1. točko prvega odstavka 6. člena
ZTro-1 in zanje nastane obveznost za obračun trošarine.
6. člen
(uveljavljanje odpusta plačila trošarine v režimu odloga)
Osebe iz 18. člena ZTro-1 lahko uveljavljajo pravico do
odpusta plačila trošarine za trošarinske izdelke v režimu odloga s
predložitvijo zahtevka davčnemu organu in z dokazili, ki dokazujejo
upravičenost do odpusta plačila trošarine. Zahtevek za odpust plačila trošarine
se predloži na obrazcu »Uveljavljanje odpusta plačila trošarine v režimu
odloga«, ki je objavljen na spletni strani davčnega organa in vsebuje
naslednje:
1.     
identifikacijske podatke upravičenca,
2.     
davčno obdobje,
3.     
vrsto in količino trošarinskega izdelka,
4.     
pravno podlago za odpust plačila trošarine,
5.     
navedbo razloga za odpust plačila trošarine in
6.     
seznam in navedbo dokazil.
7. člen
(uveljavljanje vračila plačane trošarine)
(1) Osebe iz prvega odstavka 19. člena in prvega
odstavka 20. člena ZTro-1 lahko uveljavljajo pravico do vračila plačane trošarine
s predložitvijo zahtevka davčnemu organu in z dokazili iz tretjega ali četrtega
odstavka 19. člena ZTro-1 ali druge alineje drugega odstavka 20. člena ZTro-1
ali drugega do četrtega in šestega odstavka tega člena, ki dokazujejo
upravičenost do vračila trošarine. Zahtevek za vračilo trošarine se predloži na
obrazcu »Uveljavljanje vračila plačane trošarine«, ki je objavljen na spletni
strani davčnega organa in vsebuje naslednje:
1.     
identifikacijske podatke upravičenca,
2.     
davčno obdobje ali koledarsko leto, za katero se uveljavlja vračilo
trošarine,
3.     
vrsto in količino trošarinskega izdelka,
4.     
pravno podlago za vračilo trošarine,
5.     
opis razlogov za vračilo trošarine,
6.     
datum obračuna trošarine oziroma nabave trošarinskih izdelkov,
7.     
seznam in opis dokazil in
8.     
številko transakcijskega računa za nakazilo vračila trošarine.
(2) Upravičenec iz 2. točke prvega odstavka 19. člena
ZTro-1 dokazuje upravičenost do vračila trošarine z dokazilom o izstopu blaga,
ki ga izda carinski organ in dokazuje, da so bili trošarinski izdelki dejansko
izneseni iz carinskega območja Unije.
(3) Upravičenec iz 3. in 4. točke prvega odstavka
19. člena ZTro-1 dokazuje upravičenost do vračila trošarine z evidencami o
porabi trošarinskih izdelkov in z evidencami o vrsti in količini izdelanih
proizvodov, če trošarinske izdelke uporabi v proizvodnji.
(4) Upravičenec iz 8. točke prvega odstavka 19. člena
ZTro-1 dokazuje upravičenost do vračila trošarine z dokazili o vnosu
utekočinjenega zemeljskega plina v prenosno ali distribucijsko omrežje.
(5) V zvezi z 2. točko prvega odstavka 19. člena ZTro-1
pojem »izvozila« pomeni iznos unijskih trošarinskih izdelkov iz carinskega
območja Unije, danih v postopek izvoza v skladu s carinsko zakonodajo Unije.
(6) Upravičenec iz 9. točke prvega odstavka 19. člena ZTro-1
dokazuje upravičenost do vračila trošarine s podatki iz 2. do 5. točke prvega
odstavka 3. člena tega pravilnika.
IV. GIBANJE TROŠARINSKIH IZDELKOV, SPROŠČENIH V PORABO
8. člen
(napoved prejema in napoved odpreme trošarinskih izdelkov,
sproščenih v porabo)
(1) Napoved prejema trošarinskih izdelkov iz prvega
odstavka 29. člena ali drugega odstavka 30. člena oziroma napoved odpreme
trošarinskih izdelkov iz drugega ali tretjega odstavka 29. člena ali petega
odstavka 30. člena ZTro-1 se predloži na obrazcu »Najava odpreme pošiljke v
drugo državo članico« ali »Najava prejema pošiljke iz druge države članice«, ki
je objavljen na spletni strani davčnega organa in vsebuje naslednje:
1.     
identifikacijske podatke prejemnika in pošiljatelja,
2.     
kraj odpreme oziroma prejema trošarinskih izdelkov,
3.     
sklicno številko pošiljke,
4.     
datum odpreme oziroma prejema trošarinskih izdelkov,
5.     
vrsto in količino trošarinskih izdelkov in
6.     
znesek trošarine po posameznih trošarinskih izdelkih in skupni znesek
trošarine.
(2) Ne glede na 59. člen ZTro-1 lahko davčni organ
dovoli, da oseba, ki je v skladu z 29. oziroma 30. členom ZTro-1 dolžna
predložiti instrument zavarovanja plačila trošarine, namesto instrumenta
zavarovanja plačila trošarine predloži plačilo trošarine v višini pričakovane
trošarinske obveznosti za posamezno pošiljko trošarinskih izdelkov.
9. člen
(poenostavljeni postopek za odpremo trošarinskih izdelkov
pri prodaji na daljavo)
(1) Prodajalec, ki prodaja trošarinske izdelke osebi v
drugi državi članici v skladu s petim odstavkom 30. člena ZTro-1, lahko pod
pogojem, da namembna država članica omogoči poenostavljen postopek predložitve
najave oziroma obveščanja o prejemu trošarinskih izdelkov, davčnemu organu
posreduje:
1.     
opis postopka prodaje na daljavo v namembni državi članici glede načina
obveščanja pristojnega organa namembne države članice, način obračunavanja
trošarine in
2.     
naslov odpreme trošarinskih izdelkov ter odgovorno osebo za vodenje
napovedi odpreme trošarinskih izdelkov v Sloveniji.
(2) Prodajalec za davčno obdobje davčnemu organu:
1.     
sporoči podatke o nameravanih odpremah pošiljk v namembno državo
članico,
2.     
predloži dokazilo o predložitvi instrumenta zavarovanja plačila
trošarine v namembni državi članici in dokazilo, da je izpeljal vse predpisane
postopke za plačilo trošarine oziroma za začetek prodaje na daljavo v namembni
državi članici.
(3) Pred posamezno odpremo trošarinskih izdelkov
prodajalec ne predloži napovedi odpreme trošarinskih izdelkov na način iz
prejšnjega člena, temveč na elektronski naslov davčnega organa sporoči podatke
o vrsti in količini ter datumu odpreme trošarinskih izdelkov, v roku, ki ga
določi davčni organ.
(4) Prodajalec za davčno obdobje vodi evidenco odprem
trošarinskih izdelkov v namembno državo članico in jo posreduje davčnemu organu
najkasneje po zaključku davčnega obdobja, v roku ki ga določi davčni organ.
Evidenca odprem trošarinskih izdelkov v namembno državo članico vsebuje
naslednje:
1.     
identifikacijske podatke prejemnika trošarinskih izdelkov,
2.     
vrsto in količino trošarinskih izdelkov,
3.     
datum odpreme in predviden datum prejema trošarinskih izdelkov v
namembni državi članici in
4.     
način odpreme trošarinskih izdelkov.
10. člen
(trošarinski zastopnik)
(1) Prodajalec trošarinskih izdelkov iz druge države
članice lahko pri prodaji na daljavo v skladu s 30. členom ZTro-1 imenuje
trošarinskega zastopnika, ki je pravna ali fizična oseba, ki samostojno
opravlja dejavnost in ima sedež oziroma stalno bivališče v Republiki Sloveniji
(v nadaljnjem besedilu: Sloveniji). Pooblastilo o zastopanju trošarinskega
zastopnika davčnemu organu predloži prodajalec trošarinski izdelkov iz druge
države članice ali trošarinski zastopnik, najpozneje pred odpremo trošarinskih
izdelkov.
(2) Pooblastilo o zastopanju predloži prodajalec
trošarinskih izdelkov iz druge države članice ali trošarinski zastopnik na
obrazcu »Pooblastilo za trošarinskega zastopnika«, ki je objavljen na spletni
strani davčnega organa in vsebuje naslednje:
1.     
identifikacijske podatke prodajalca,
2.     
identifikacijske podatke trošarinskega zastopnika in
3.     
obdobje veljavnosti pooblastila.
V. TROŠARINSKI DOKUMENT IN RAČUNALNIŠKO PODPRT SISTEM
11. člen
(trošarinski dokument, komercialni dokument in poenostavljen
trošarinski dokument)
(1) Obrazec trošarinskega dokumenta iz 32. člena ZTro-1
je priloga in sestavni del tega pravilnika.
(2) V primeru izvoza trošarinskih izdelkov izvodi
trošarinskega dokumenta številka 2, 3 in 4 spremljajo pošiljko do carinskega
organa izstopa, ki preveri pošiljko in na vseh izvodih potrdi prejem pošiljke
ter obdrži izvod številka 2.
(3) Poenostavljeni trošarinski dokument iz 33. člena
ZTro-1 je obrazec iz Priloge Uredbe 3649/92/EGS.
(4) Izvod številka 1 poenostavljenega trošarinskega
dokumenta obdrži pošiljatelj, izvoda številka 2 in 3 spremljata pošiljko do
prejemnika, izvod številka 3 pa ob prejemu potrdi prejemnik in ga vrne
pošiljatelju.
(5) Obrazec iz prvega in tretjega odstavka tega člena
mora biti izpolnjen s tiskanimi črkami tako, da vnesenih podatkov ni mogoče
brisati in črtati. Vsako prazno polje mora biti prečrtano tako, da ni mogoče
ničesar dopisati.
(6) Če davčni organ v skladu z drugim odstavkom
32. člena ZTro-1 za gibanje trošarinskih izdelkov odobri uporabo
komercialnega dokumenta, komercialni dokument vsebuje naslednje:
1.     
številko dokumenta,
2.     
identifikacijske podatke pošiljatelja,
3.     
identifikacijske podatke prejemnika,
4.     
identifikacijske podatke prevoznika in registrska številka vozila,
5.     
oznako »prevoz trošarinskih izdelkov v režimu odloga«,
6.     
vrsto in številko instrumenta zavarovanja plačila trošarine,
7.     
datum odpreme in datum prejema trošarinskih izdelkov,
8.     
vrsto in količino odpremljenih in prejetih trošarinskih izdelkov in
9.     
podpis in žig prejemnika.
(7) Komercialni dokument iz prejšnjega odstavka je
izstavljen v treh izvodih, in sicer: izvod številka 1 obdrži pošiljatelj,
izvoda številka 2 in 3 spremljata pošiljko do prejemnika, izvod številka 3 pa
ob prejemu potrdi prejemnik in ga vrne pošiljatelju.
11.a člen
(elektronska izmenjava podatkov pri gibanju trošarinskih
izdelkov v režimu odloga znotraj Slovenije)
(1) Davčni organ lahko v skladu s sedmim odstavkom
32. člena ZTro-1 pri gibanju v režimu odloga znotraj Slovenije
pošiljatelju ali prejemniku odobri elektronsko izmenjavo podatkov z uporabo
računalniško podprtega sistema za nadzor nad gibanjem trošarinskih izdelkov (v
nadaljnjem besedilu: računalniško podprt sistem) iz prvega odstavka
34. člena ZTro-1. Vsebina in oblika osnutka elektronskega trošarinskega
dokumenta in elektronskega trošarinskega dokumenta, podatkovni elementi
elektronskih sporočil in seznami oznak, ki se uporabljajo in izmenjujejo prek
računalniško podprtega sistema, so določeni v Prilogi I in Prilogi II Uredbe
684/2009/ES in so za gibanje v režimu odloga znotraj Slovenije dopolnjeni z: 
-       
Dopolnitvijo podatkovnih elementov elektronskih sporočil, ki se
uporabljajo za gibanje trošarinskega blaga pod režimom odloga plačila
trošarine, Priloge 1 Uredbe 684/2009/ES, s pogoji za podatke, katerih vnos je
pogojen, in pojasnili o izpolnjevanju sporočil pri gibanju v režimu odloga
znotraj Slovenije iz Priloge 2, ki je sestavni del tega pravilnika in 
-       
Dopolnitvijo Tabele 11 in Tabele 12 Seznama oznak, Priloge II Uredbe
684/2009/ES, z oznakami trošarinskih izdelkov in oznakami merskih enot, ki se
uporabljajo pri gibanju v režimu odloga znotraj Slovenije iz Priloge 3, ki je
sestavni del tega pravilnika. 
(2) Davčni organ odobri elektronsko izmenjavo podatkov z
uporabo računalniško podprtega sistema tako, da pošiljatelju oziroma prejemniku
pred prvo uporabo dodeli trošarinsko številko po uradni dolžnosti in ga o tem
obvesti. Trošarinska številka je 13-mestna alfanumerična oznaka in
identifikacijska številka imetnika trošarinskega dovoljenja in njegovih lokacij
oziroma obratov poslovanja. Če prejemnik ali pošiljatelj uporablja računalniško
podprt sistem za gibanje trošarinskih izdelkov v režimu odloga med državami
članicami v skladu s 34. členom ZTro-1, se šteje, da mu je uporaba
elektronske izmenjave podatkov z uporabo računalniško podprtega sistema za
gibanje v režimu odloga znotraj Slovenije odobrena. 
(3) Če je pošiljatelju elektronska izmenjava podatkov za
gibanje trošarinskih izdelkov v režimu odloga znotraj Slovenije z uporabo
računalniško podprtega sistema odobrena v skladu s tem členom, se šteje, da se
trošarinski izdelki gibajo v režimu odloga znotraj Slovenije, če jih spremlja
elektronski trošarinski dokument. 
11.b člen
(pošiljanje trošarinskih izdelkov pri gibanju znotraj
Slovenije)
(1) Pošiljatelj pred začetkom gibanja trošarinskih
izdelkov, vendar ne prej kot sedem dni pred začetkom gibanja, predloži osnutek
elektronskega trošarinskega dokumenta, ki vsebuje pravilne podatke, davčnemu
organu, ki elektronsko preveri točnost in popolnost podatkov v predloženem
elektronskem trošarinskem dokumentu. Če so podatki ustrezni, davčni organ
opremi elektronski trošarinski dokument z enotno trošarinsko referenčno oznako,
ki je določena v prvem odstavku 35. člena ZTro-1, jo sporoči pošiljatelju
in predloži elektronski trošarinski dokument prejemniku. Če podatki niso
pravilni, davčni organ o tem takoj obvesti pošiljatelja. 
(2) Pošiljatelj prekliče elektronski trošarinski
dokument, če obstaja razlog za preklic s seznama oznak in se gibanje
trošarinskih izdelkov v skladu s prvim odstavkom 25. člena ZTro-1 še ni
začelo. Pošiljatelj, ki želi preklicati elektronski trošarinski dokument,
izpolni polja v osnutku sporočila o preklicu in ga predloži davčnemu organu, ki
elektronsko preveri točnost in popolnost podatkov v sporočilu o preklicu. Če so
podatki ustrezni, davčni organ opremi sporočilo o preklicu z datumom in časom
potrditve ter podatke sporoči pošiljatelju in prejemniku. Če podatki niso
pravilni, davčni organ o tem takoj obvesti pošiljatelja. 
(3) Pošiljatelj lahko med gibanjem trošarinskih izdelkov
v elektronskem trošarinskem dokumentu spremeni namembni kraj in navede novega,
ki je dejanski namembni kraj in je: 
-       
trošarinsko skladišče, 
-       
lokacija obrata oproščenega uporabnika, 
-       
lokacija davka proste prodajalne ali 
-       
kraj, kjer trošarinski izdelki zapustijo Unijo pri izvozu. 
Pošiljatelj spremembo namembnega kraja vnese takoj, ko
ugotovi, da dejanski namembni kraj prejema ne ustreza podatku, navedenemu v
elektronskem trošarinskem dokumentu. Pošiljatelj, ki želi spremeniti namembni
kraj, izpolni polja v osnutku sporočila o spremembi namembnega kraja in ga
predloži davčnemu organu, ki elektronsko preveri točnost in popolnost podatkov.
Če so podatki ustrezni, davčni organ opremi sporočilo o spremembi namembnega
kraja z datumom in časom potrditve ter zaporedno številko. O tem obvesti
pošiljatelja in posodobi prvotni elektronski trošarinski dokument z
informacijami v sporočilu o spremembi namembnega kraja. Če podatki o spremembi
namembnega kraja niso pravilni, davčni organ o tem takoj obvesti pošiljatelja. 
(4) Če posodobitev elektronskega trošarinskega dokumenta
iz prejšnjega odstavka vključuje spremembo kraja dobave, ne vključuje pa
spremembe prejemnika, pošlje davčni organ sporočilo o spremembi namembnega
kraja prejemniku. Če posodobitev vključuje spremembo prejemnika, se
posodobljeni elektronski trošarinski dokument pošlje novemu prejemniku,
obvestilo o spremembi namembnega kraja pa prejemniku, navedenemu v prvotnem
elektronskem trošarinskem dokumentu. 
(5) Če je pošiljatelj po začetku gibanja ugotovil, da je
v elektronskem trošarinskem dokumentu navedel nepravilne podatke, o tem takoj
obvesti davčni organ in mu pošlje pravilne podatke o odpremljeni pošiljki. 
(6) Če pošiljatelj ne prejme poročila o prejemu oziroma
poročila o izvozu v 15 dneh po odpremi pošiljke, najpozneje v desetih delovnih
dneh po izteku tega roka obvesti davčni organ o razlogih in okoliščinah, zaradi
katerih gibanje ni bilo zaključeno. 
(7) Tiskana različica elektronskega trošarinskega
dokumenta spremlja trošarinske izdelke med celotnim gibanjem v režimu odloga.
Tiskano različico elektronskega trošarinskega dokumenta lahko nadomesti
komercialni dokument, v katerem je navedena enotna trošarinska referenčna
oznaka. Tiskana različica elektronskega trošarinskega dokumenta ali
komercialnega dokumenta, razen za gibanje med trošarinskimi skladišči ali
obrati istega imetnika dovoljenja ali v izvoz, mora za potrditev prejema
trošarinskih izdelkov vsebovati podatke podatkovnih elementov poročila o
prejemu. 
(8) Pri izvozu trošarinskih izdelkov carinski organ, pri
katerem je vložena izvozna deklaracija, sporoči enotno trošarinsko referenčno
oznako carinskemu organu, pri katerem bodo trošarinski izdelki zapustili Unijo.
11.c člen
(prejem in potrditev izvoza trošarinskih izdelkov pri
gibanju znotraj Slovenije)
(1) Prejemnik trošarinskih izdelkov z uporabo
računalniško podprtega sistema predloži poročilo o prejemu takoj oziroma
najpozneje v petih delovnih dneh po prejemu pošiljke. Prejemnik v poročilo o
prejemu vpiše pravilne podatke o prejeti pošiljki. Prejemnik lahko predloži
poročilo o prejemu tudi po roku iz prejšnjega stavka, če to davčnemu organu
ustrezno obrazloži. 
(2) Davčni organ elektronsko preveri točnost in
popolnost podatkov v poročilu o prejemu trošarinskih izdelkov, in če so podatki
ustrezni, prejemniku potrdi prejem poročila in pošiljatelju predloži poročilo o
prejemu. Če podatki niso ustrezni, davčni organ o tem takoj obvesti prejemnika.
(3) Če je prejemnik trošarinskih izdelkov v poročilu o
prejemu navedel nepravilne podatke, o tem takoj obvesti davčni organ in mu
pošlje pravilne podatke o prejeti pošiljki. 
(4) Če prejemnik ne uporablja računalniško podprtega
sistema ali pošiljatelj trošarinski izdelek dobavi prejemniku za namene iz 1.
točke prvega odstavka 97. člena ZTro-1, prejem trošarinskih izdelkov v
računalniško podprtem sistemu potrdi davčni organ. Prejemnik potrdi prejem
trošarinskih izdelkov tako, da na izvodu tiskane različice elektronskega
trošarinskega dokumenta ali komercialnega dokumenta, na kateri je navedena
enotna trošarinska referenčna oznaka, izpolni polja oziroma navede podatke za
potrditev prejema trošarinskih izdelkov. Podatki za potrditev prejema morajo
ustrezati vsebini in obliki podatkovnih elementov poročila o prejemu in
sporočil s seznama oznak. Prejemnik oziroma pošiljatelj izpolnjeni dokument iz
tega odstavka predloži davčnemu organu najpozneje v 15 dneh po odpremi pošiljke.
(5) Carinski organ, pri katerem so opravljene izvozne
formalnosti, izda poročilo o izvozu na podlagi potrditve carinskega organa, pri
katerem so trošarinski izdelki zapustili Slovenijo, in ga pošlje pošiljatelju. 
11.d člen
(nadomestni postopek za pošiljatelja, prejemnika in
potrditev prejema v posebnih primerih)
(1) Če računalniško podprt sistem ni na voljo,
pošiljatelj začne gibanje trošarinskih izdelkov v režimu odloga z uporabo
nadomestnega postopka tako, da: 
-       
trošarinske izdelke spremlja papirni dokument, ki vsebuje iste podatke
kot osnutek elektronskega trošarinskega dokumenta iz 11.b člena tega pravilnika
in mora biti vidno označen z izjavo »Nadomestni spremni dokument za gibanje
trošarinskega blaga v režimu odloga plačila trošarine znotraj Slovenije«; 
-       
pred začetkom gibanja obvesti davčni organ o odpremi in 
-       
davčnemu organu pošlje kopijo dokumenta iz prve alineje, ki bo pošiljko
spremljal. 
(2) Ko je računalniško podprt sistem spet na voljo,
pošiljatelj predloži osnutek elektronskega trošarinskega dokumenta. Če so
podatki ustrezni, davčni organ opremi elektronski trošarinski dokument z enotno
trošarinsko referenčno oznako, s čimer elektronski trošarinski dokument
nadomesti papirni dokument. Do potrditve podatkov iz elektronskega
trošarinskega dokumenta poteka gibanje v režimu odloga na podlagi papirnega
dokumenta. 
(3) Če ob morebitni spremembi namembnega kraja
računalniško podprt sistem ni na voljo, pošiljatelj ravna v skladu s prvim
odstavkom tega člena. 
(4) Če računalniško podprt sistem ni na voljo v času
oziroma na kraju prejema ali ni bil na voljo v času oziroma v kraju pošiljanja,
lahko prejemnik ob koncu gibanja trošarinskih izdelkov v režimu odloga predloži
davčnemu organu papirni dokument, ki vsebuje iste podatke kot poročilo o
prejemu in mora biti vidno označen z izjavo »Nadomestno poročilo o prejemu za
gibanje znotraj Slovenije«, in tako potrdi konec gibanja. Ko je računalniško
podprt sistem spet na voljo, prejemnik potrdi prejem v skladu s prejšnjim
členom tega pravilnika. 
(5) Davčni organ lahko za odpremljene trošarinske
izdelke v računalniško podprtem sistemu potrdi konec gibanja tudi brez
pridobitve poročila o prejemu oziroma poročila o izvozu, če od prejemnika
prejme dokument, ki vsebuje iste podatke kot poročilo o prejemu oziroma poročilo
o izvozu, in če: 
-       
prejme potrdilo namembnega urada, da so trošarinski izdelki dejansko
prispeli v namembni kraj, ali 
-       
pri izvozu prejme potrditev pristojnega carinskega organa, pri katerem
so trošarinski izdelki dejansko zapustili Slovenijo. 
(6) Če je bila v primeru nepravilnosti pri gibanju
trošarinskih izdelkov v režimu odloga v skladu z devetim odstavkom
26. člena ZTro-1 trošarina plačana, lahko davčni organ v računalniško
podprtem sistemu potrdi konec gibanja tudi brez pridobitve poročila o prejemu oziroma
poročila o izvozu.
12. člen
(potrditev prejema trošarinskih izdelkov iz druge države
članice v posebnih primerih)
(1) Za namen potrditve prejema trošarinskih izdelkov v
računalniško podprtem sistemu za začasno pooblaščenega prejemnika ali osebe iz 17.
člena ZTro-1, ki v računalniško podprtem sistemu ne potrdijo prejema
trošarinskih izdelkov, začasno pooblaščeni prejemnik ali oseba iz 17. člena
ZTro-1 davčnemu organu predloži podatke o prejeti pošiljki na obrazcu »Poročilo
o prejemu trošarinskih izdelkov iz druge države članice«, ki je objavljen na
spletni strani davčnega organa in vsebuje najmanj podatke iz »Poročila o
prejemu« iz Tabele 6, Priloge I, Uredbe 684/2009/ES.
(2) Na podlagi prejema obrazca iz prejšnjega odstavka
davčni organ v računalniško podprtem sistemu potrdi prejem trošarinskih
izdelkov in o tem obvesti osebe iz prejšnjega odstavka.
13. člen
(podatki v elektronskem trošarinskem dokumentu)
Pošiljatelj iz Slovenije v elektronskem trošarinskem
dokumentu obvezno izpolni naslednje podatke, ki so določeni v Tabeli 1, iz
Priloge Uredbe 684/2009/ES:
-       
podatkovni element 12 b – identifikacijska številka za DDV,
-       
skupino podatkov 15 (a – g) – gospodarski subjekt: prvi prevoznik in
-       
podatkovni element 16 f – dodatne informacije, s podatki o kraju pretovora
in nazivu novega prevoznika, če se več pošiljk združi skupaj na eno prevozno
sredstvo (zbirni prevoz).
VI. VLOGE ZA IZDAJO DOVOLJENJ IN OBVEZNOSTI IMETNIKOV
DOVOLJENJ
14. člen
(vloga za izdajo dovoljenja za trošarinsko skladišče)
(1) Vloga za izdajo dovoljenja za trošarinsko skladišče
iz 44. člena ZTro-1 se predloži na obrazcu »Vloga za izdajo dovoljenja za
trošarinsko skladišče«, ki je objavljen na spletni strani davčnega organa in
vsebuje naslednje:
1.     
identifikacijske podatke vložnika,
2.     
število in lokacije poslovnih in drugih prostorov, ki se uporabljajo za
opravljanje dejavnosti in podatke o prostorih, ki so predvideni za trošarinsko
skladišče,
3.     
podrobnejši opis dejavnosti s trošarinskimi izdelki z navedbo vrste
postopkov, ki se bodo opravljali v trošarinskem skladišču,
4.     
vrsto trošarinskih izdelkov po tarifnih oznakah kombinirane nomenklature
carinske tarife (v nadaljnjem besedilu: tarifna oznaka), za katero se zahteva
dovoljenje za trošarinsko skladišče,
5.     
predviden obseg proizvedenih ali skladiščenih količin trošarinskih
izdelkov po posameznih vrstah za obdobje 12 mesecev,
6.     
predviden obseg proizvedenih ali skladiščenih količin trošarinskih
izdelkov, ki predstavljajo vhodne elemente dejavnosti s trošarinskimi izdelki,
po posameznih vrstah za obdobje 12 mesecev;
7.     
predviden obseg proizvedenih ali skladiščenih količin trošarinskih
izdelkov, ki predstavljajo vmesne izdelke dejavnosti s trošarinskimi izdelki,
po posameznih vrstah za obdobje 12 mesecev,
8.     
običajen obseg proizvedenih ali skladiščenih količin trošarinskih
izdelkov, ki predstavljajo končne izdelke dejavnosti s trošarinskimi izdelki,
po posameznih vrstah za obdobje 12 mesecev,
9.     
predviden obseg odpreme trošarinskih izdelkov iz trošarinskega skladišča
v režimu odloga za obdobje 12 mesecev,
10.  
podatke o tehnični opremi, potrebni za opravljanje dejavnosti s
trošarinskimi izdelki,
11.  
podatke o listinah, iz katerih so razvidni normativi porabe posameznih
vrst trošarinskih izdelkov, po vrstah proizvodnje trošarinskih izdelkov,
12.  
navedbo vrste in opis delovanja računovodskega sistema, 
13.  
navedbo načina odpremljanja trošarinskih izdelkov iz trošarinskega
skladišča po vrstah odpreme in predvidenem letnem obsegu količin odpremljenih
trošarinskih izdelkov (kot npr. cestni prevoz, železniški, ladijski, letalski:
lastni, tuji; po ceveh; v cisternah, steklenicah, sodih ipd.),
14.  
izjavo, da vložnik vodi poslovne knjige po sistemu dvostavnega
knjigovodstva,
15.  
ime osebe in namestnika osebe, odgovorne za delovanje trošarinskega
skladišča,
16.  
ime osebe in namestnika osebe pri pravni osebi, če je imetnik
trošarinskega dovoljenja sklenil pogodbo o upravljanju trošarinskega skladišča
z drugo osebo in
17.  
ime osebe, odgovorne za poslovanje s trošarinskimi dokumenti.
(2) Vlogi iz prejšnjega odstavka se priloži overjen
podpis oseb iz 15. do 17. točke prejšnjega odstavka.
15. člen
(posebno dovoljenje imetnika trošarinskega skladišča)
Vloga za izdajo posebnega dovoljenja iz tretjega in sedmega
odstavka 43. člena ZTro-1 se predloži na obrazcu »Vloga za izdajo posebnega
dovoljenja imetniku trošarinskega skladišča«, ki je objavljen na spletni strani
davčnega organa in vsebuje naslednje:
1.     
identifikacijske podatke vložnika,
2.     
skupine trošarinskih izdelkov, za katere se zahteva posebno dovoljenje,
3.     
druge izdelke, surovine in polizdelke, ki so potrebni za proizvodnjo,
obdelovanje, predelovanje in dodelovanje trošarinskih izdelkov v trošarinskem
skladišču in
4.     
opis razlogov za izdajo posebnega dovoljenja.
16. člen
(vodenje evidenc imetnika trošarinskega skladišča)
(1) Imetnik trošarinskega skladišča v evidencah
trošarinskih izdelkov v skladu s 3. točko prvega odstavka 45. člena ZTro-1 vodi
podatke o:
1.     
stanju zalog trošarinskih izdelkov na začetku in koncu davčnega obdobja,
2.     
vrsti in količini prejema trošarinskih izdelkov (iz vnosa, uvoza, drugih
trošarinskih skladišč, obrata oproščenega uporabnika ter od drugih trošarinskih
zavezancev),
3.     
vrsti in količini odpremljenih trošarinskih izdelkov (drugemu
trošarinskemu skladišču, oproščenemu uporabniku, davka prosti prodajalni, v
izvoz, diplomatskim predstavništvom, konzulatom in mednarodnim organizacijam
ter prejemnikom, ki so oproščeni plačila trošarine),
4.     
vrsti in količini uporabljenih trošarinskih izdelkov kot surovine za
proizvodnjo drugih trošarinskih izdelkov v trošarinskem skladišču, kot vzorcev
za analize v zvezi s testiranjem proizvodnje oziroma za znanstvene namene, za
namene trošarinskega nadzora in za namene kontrole kakovosti, ki jo v
trošarinskem skladišču opravlja pooblaščena oseba davčnega organa,
5.     
vrsti in količini izdelanih trošarinskih izdelkov, 
6.     
vrsti in količini nabavljenih trošarinskih izdelkov po ceni z vključeno
trošarino,
7.     
uničenju trošarinskih izdelkov pod nadzorom davčnega organa,
8.     
primanjkljaju, ki je nastal zaradi skladiščenja in prevoza izdelkov,
9.     
denaturiranju alkohola v skladu z 72. členom ZTro-1 in
10.  
sprostitvi trošarinskih izdelkov v porabo, vključno s količinami za
lastno rabo.
(2) Imetnik trošarinskega skladišča vodi evidence v
trošarinskem skladišču tako, da v vsakem trenutku izkazujejo stanje zalog
trošarinskih izdelkov po njihovi vrsti in količini ter skupne podatke
trošarinskih izdelkov.
17. člen
(vloga za izdajo dovoljenja za davka prosto prodajalno)
(1) Vloga za izdajo dovoljenja za davka prosto
prodajalno, na podlagi drugega odstavka 16. člena v povezavi s 44. členom
ZTro-1, se predloži na obrazcu »Vloga za izdajo dovoljenja za davka prosto
prodajalno«, ki je objavljen na spletni strani davčnega organa in vsebuje
naslednje:
1.     
identifikacijske podatke vložnika,
2.     
lokacije prodajaln,
3.     
vrsto trošarinskih izdelkov po tarifnih oznakah, ki jih bo prejemal in
prodajal v prodajalni, za katero zahteva izdajo dovoljenja,
4.     
predviden obseg prejema trošarinskih izdelkov po posameznih vrstah za
obdobje 12 mesecev,
5.     
navedbo vrste in opis delovanja računovodskega sistema,
6.     
izjavo, da vložnik vodi poslovne knjige po sistemu dvostavnega
knjigovodstva,
7.     
ime osebe in namestnika osebe, odgovorne za poslovanje davka proste
prodajalne,
8.     
ime osebe, odgovorne za poslovanje s trošarinskimi dokumenti, in
9.     
druge podatke, ki dokazujejo utemeljenost vloge za izdajo dovoljenja.
(2) Vlogi iz prejšnjega odstavka se priloži overjen
podpis oseb iz 7. in 8. točke prejšnjega odstavka.
18. člen
(vodenje evidenc imetnika davka proste prodajalne)
(1) Imetnik davka proste prodajalne v evidencah
trošarinskih izdelkov v skladu s 3. točko prvega odstavka 45. člena ZTro-1 vodi
podatke o:
1.     
vrsti in količini trošarinskih izdelkov, prejetih v režimu odloga ter s
plačano trošarino po posameznih dobaviteljih,
2.     
vrsti in količini prodanih trošarinskih izdelkov, ki so predmet
oprostitve po 15. členu ZTro-1,
3.     
vrsti in količini prodanih trošarinskih izdelkov, ki niso predmet
oprostitve, in
4.     
stanju zalog trošarinskih izdelkov na začetku in koncu davčnega obdobja.
(2) Imetnik davka proste prodajalne vodi evidence iz
prejšnjega odstavka tako, da v vsakem trenutku izkazujejo stanje zalog
trošarinskih izdelkov po njihovi vrsti in količini ter skupne podatke
trošarinskih izdelkov. Evidence se davčnemu organu predložijo na zahtevo.
19. člen
(vloga za izdajo dovoljenja za oproščenega uporabnika)
(1) Vloga za izdajo dovoljenja za oproščenega uporabnika
iz 48. člena ZTro-1 se predloži na obrazcu »Vloga za izdajo dovoljenja za
oproščenega uporabnika«, ki je objavljen na spletni strani davčnega organa in
vsebuje naslednje:
1.     
identifikacijske podatke vložnika,
2.     
število in lokacije poslovnih in drugih prostorov, ki se uporabljajo za
opravljanje dejavnosti, in podatki o prostorih, ki so predvideni za obrat
oproščenega uporabnika,
3.     
podrobnejši opis dejavnosti, pri kateri se uporabljajo trošarinski
izdelki, in lokacija proizvodnje, kjer se bodo trošarinski izdelki uporabljali,
4.     
vrsto in količino trošarinskih izdelkov po tarifnih oznakah, za katere
se zahteva oprostitev plačila trošarine, v skladu s prvim, drugim in tretjim
odstavkom 72. člena ZTro-1 ali prvim in drugim odstavkom 97. člena ZTro-1, za
obdobje proizvodnje, vendar ne za več kot 12 mesecev v okviru koledarskega
leta,
5.     
predviden obseg proizvodnje izdelkov, pri kateri se uporabljajo
trošarinski izdelki, za obdobje proizvodnje, vendar ne za več kot 12 mesecev v
okviru koledarskega leta,
6.     
opis prostorov (proizvodnih, skladiščnih ali podobnih), v katerih bodo
trošarinski izdelki, nabavljeni brez plačila trošarine, ter opis opreme, s
katero se bo ugotavljala količina oziroma poraba trošarinskih izdelkov,
7.     
opis normativov porabe posameznih vrst trošarinskih izdelkov pri
opravljanju dejavnosti,
8.     
izjavo, da vložnik vodi poslovne knjige po sistemu dvostavnega
knjigovodstva, in
9.     
ime osebe in namestnika osebe, odgovorne za opravila v zvezi s
trošarinskimi izdelki.
(2) Vlogi iz prejšnjega odstavka se priloži overjen
podpis oseb iz 9. točke prejšnjega odstavka.
20. člen
(zahtevek za spremembo ali odobritev količin, poročilo o
nabavi in porabi in vloga za odobritev gibanja trošarinskih izdelkov
oproščenega uporabnika)
(1) Oproščeni uporabnik zaprosi za spremembo količin
trošarinskih izdelkov v tekočem obdobju ter odobritev nabave količin
trošarinskih izdelkov za naslednje obdobje v okviru koledarskega leta v skladu
s petim odstavkom 48. člena ZTro-1 na obrazcu »Zahtevek za odobritev oziroma
spremembo količin trošarinskih izdelkov, ki se nabavljajo brez plačila
trošarine«, objavljenem na spletni strani davčnega organa, pred nabavo novih
količin trošarinskih izdelkov. Obrazec vsebuje naslednje podatke:
1.     
identifikacijske podatke oproščenega uporabnika,
2.     
številko dovoljenja oproščenega uporabnika,
3.     
odobritev količin trošarinskih izdelkov za naslednje obdobje oziroma
spremembo količin trošarinskih izdelkov v obdobju,
4.     
obdobje nabave (od meseca in do meseca) in
5.     
podatke o vrsti in količini trošarinskih izdelkov po tarifnih oznakah,
ki se nabavljajo v režimu odloga, z navedbo namena uporabe (navedbo zakonske
podlage za oproščeno rabo iz dovoljenja oproščenega uporabnika).
(2) Oproščeni uporabnik predloži davčnemu organu
poročilo o nabavi v režimu odloga in porabi trošarinskih izdelkov brez plačila
trošarine v skladu s 6. točko prvega odstavka 49. člena ZTro-1 na obrazcu
»Poročilo o nabavi v režimu odloga in porabi trošarinskih izdelkov brez plačila
trošarine«, objavljenem na spletni strani davčnega organa, najkasneje do
31. marca tekočega leta za preteklo koledarsko leto. Obrazec vsebuje
naslednje:
1.     
identifikacijske podatke oproščenega uporabnika,
2.     
številko dovoljenja oproščenega uporabnika,
3.     
obdobje nabave in porabe,
4.     
nabavo trošarinskega izdelka v režimu odloga in poraba trošarinskih izdelkov
brez plačila trošarine z navedbo:
- 
vrste in količine trošarinskih izdelkov po tarifnih oznakah,
- 
identifikacijske podatke dobavitelja in
- 
namen uporabe trošarinskih izdelkov (navedba zakonske podlage za
oproščeno rabo iz dovoljenja oproščenega uporabnika).
(3) Vlogo za odobritev gibanja trošarinskih izdelkov iz
obrata oproščenega uporabnika v trošarinsko skladišče v skladu s tretjim
odstavkom 22. člena ZTro-1 oproščeni uporabnik predloži pred odpremo
trošarinskih izdelkov iz svojega obrata oproščenega uporabnika v trošarinsko
skladišče. V vlogi navede vrsto trošarinskih izdelkov, količino, lokacijo
odpreme, lokacijo trošarinskega skladišča prejema ter razloge za gibanje
trošarinskih izdelkov iz obrata oproščenega uporabnika v trošarinsko skladišče.
21. člen
(vodenje evidenc oproščenega uporabnika)
(1) V evidencah o nabavi, gibanju, porabi in zalogah
trošarinskih izdelkov v skladu s 5. točko prvega odstavka 49. člena
ZTro-1 oproščeni uporabnik vodi podatke o:
1.     
stanju zalog trošarinskih izdelkov na začetku in koncu davčnega obdobja,
ločeno za trošarinske izdelke, prejete v režimu odloga in s plačano trošarino,
2.     
vrsti in količini prejetih in odpremljenih trošarinskih izdelkov v
davčnem obdobju, ločeno za trošarinske izdelke, prejete in odpremljene v režimu
odloga in s plačano trošarino (iz vnosa, uvoza, od dobaviteljev, ki dobavljajo
trošarinske izdelke v režimu odloga ali s plačano trošarino v Sloveniji) po
datumu prejema in s podatki o dobavitelju,
3.     
vrsti in količini odpremljenih trošarinskih izdelkov trošarinskemu
skladišču,
4.     
uporabi trošarinskih izdelkov za namene iz 72. ali 97. člena
ZTro-1,
5.     
uporabi trošarinskih izdelkov za druge namene, kot za namene iz 72. ali
97. člena ZTro-1,
6.     
uporabi trošarinskih izdelkov kot vzorcev za analize v zvezi s
testiranjem proizvodnje, za namene davčnega nadzora, za namene kontrole
kakovosti, ki jo v proizvodnih prostorih ali skladišču oproščenega uporabnika
opravlja pooblaščena oseba davčnega organa, in
7.     
uničenju trošarinskih izdelkov pod nadzorom davčnega organa, o
primanjkljaju, ki je nastal zaradi procesa skladiščenja in prevoza izdelkov
oziroma je neločljivo povezan z njim.
(2) Oproščeni uporabnik trošarinskih izdelkov vodi
evidence iz prejšnjega odstavka tako, da v vsakem trenutku izkazujejo stanje
zalog trošarinskih izdelkov po vrsti in količini ter zbirne podatke. Evidence
se davčnemu organu predložijo na zahtevo.
22. člen
(vloga za izdajo dovoljenja za pooblaščenega prejemnika)
(1) Vloga za izdajo dovoljenja za pooblaščenega
prejemnika iz 51. člena ZTro-1 se predloži na obrazcu »Vloga za izdajo
dovoljenja za pooblaščenega prejemnika«, ki je objavljen na spletni strani
davčnega organa in vsebuje naslednje:
1.     
identifikacijske podatke vložnika,
2.     
število in lokacije poslovnih in drugih prostorov, ki se uporabljajo za
opravljanje dejavnosti,
3.     
podrobnejši opis dejavnosti s trošarinskimi izdelki,
4.     
vrsto trošarinskih izdelkov po tarifnih oznakah, ki jih bo prejemal v
okviru opravljanja svoje dejavnosti, za katere zahteva dovoljenje,
5.     
predviden obseg prejema trošarinskih izdelkov po posameznih vrstah za
obdobje 12 mesecev,
6.     
navedbo vrste in opis delovanja računovodskega sistema,
7.     
navedbo načina prejema trošarinskih izdelkov (kot npr. cestni prevoz,
železniški, ladijski, letalski: lastni, tuji; v cisternah, steklenicah, sodih
ipd.),
8.     
izjavo, da vložnik vodi poslovne knjige po sistemu dvostavnega
knjigovodstva,
9.     
ime osebe in namestnika osebe, odgovorne za poslovanje, in
10.  
ime oseb, odgovornih za poslovanje s trošarinskimi dokumenti.
(2) Vlogi iz prejšnjega odstavka se priloži overjen
podpis oseb iz 9. in 10. točke prejšnjega odstavka.
23. člen
(vodenje evidenc pooblaščenega prejemnika)
(1) V evidenci prejetih trošarinskih izdelkov v skladu s
4. točko prvega odstavka 52. člena ZTro-1 pooblaščeni prejemnik vodi
podatke o:
1.     
vrsti in količini trošarinskih izdelkov, prejetih v režimu odloga po
datumu prejema, številki elektronskega trošarinskega dokumenta, dobaviteljih in
prejemnikih trošarinskih izdelkov v Sloveniji, in podatkom, ali gre za prejem
na lokacijah neposredne dobave v skladu s 27. členom ZTro-1 ali dobavo
diplomatskim predstavništvom, konzulatom ter mednarodnim organizacijam ali
drugo dobavo trošarinskih izdelkov, ki so v skladu z ZTro-1 oproščeni plačila
trošarine, in
2.     
skupnem prometu s trošarinskimi izdelki na koncu davčnega obdobja.
(2) Pooblaščeni prejemnik vodi evidence iz prejšnjega
odstavka tako, da v vsakem trenutku izkazujejo podatke o gibanju in prejemu
trošarinskih izdelkov po vrsti in količini trošarinskih izdelkov. Evidence se
davčnemu organu predložijo na zahtevo.
24. člen
(vloga za izdajo dovoljenja za začasno pooblaščenega
prejemnika)
Vloga za izdajo dovoljenja za začasno pooblaščenega
prejemnika iz 53. člena ZTro-1 se predloži na obrazcu »Vloga za izdajo
dovoljenja za začasno pooblaščenega prejemnika«, ki je objavljen na spletni
strani davčnega organa in vsebuje naslednje:
1.     
identifikacijske podatke vložnika,
2.     
sklicno številko pošiljke, ki je lokalna referenčna številka, trgovska
identifikacija naročila ali druga identifikacija pošiljke,
3.     
datum odpreme in datum prejema pošiljke,
4.     
trošarinsko številko in davčno številko pošiljatelja in
5.     
podatke o trošarinskih izdelkih pošiljke, in sicer vrsta in količina
trošarinskih izdelkov po tarifnih oznakah ter znesek trošarine.
25. člen
(vloga za izdajo dovoljenja za pooblaščenega uvoznika)
(1) Vloga za izdajo dovoljenja za pooblaščenega uvoznika
trošarinskih izdelkov iz 55. člena ZTro-1 se predloži na obrazcu »Vloga za
izdajo dovoljenja za pooblaščenega uvoznika«, ki je objavljen na spletni strani
davčnega organa in vsebuje naslednje:
1.     
identifikacijske podatke vložnika,
2.     
podrobnejši opis dejavnosti s trošarinskimi izdelki,
3.     
vrsto trošarinskih izdelkov po tarifnih oznakah, ki jih bo odpremljal v
okviru opravljanja svoje dejavnosti, za katere zahteva dovoljenje,
4.     
predviden obseg odpreme trošarinskih izdelkov v režimu odloga, v obdobju
12 mesecev,
5.     
podatek, ali bo vložnik zahtevka trošarinske izdelke v režimu odloga
odpremljal le prejemniku v Sloveniji ali prejemniku v drugi državi članici,
6.     
navedbo načina odpremljanja trošarinskih izdelkov (npr. cestni prevoz,
železniški, ladijski, letalski, lastni, tuji; v cisternah, steklenicah, sodih)
ter opredelitev gibanja trošarinskih izdelkov v režimu odloga v Sloveniji ali
med Slovenijo in drugimi državami članicami,
7.     
navedbo vrste in opis delovanja računovodskega sistema,
8.     
izjavo, da vložnik vodi poslovne knjige po sistemu dvostavnega
knjigovodstva,
9.     
ime osebe in namestnika osebe, odgovorne za poslovanje, in
10.  
ime oseb,odgovornih za poslovanje s trošarinskimi dokumenti.
(2) Vlogi iz prejšnjega odstavka se priloži overjen
podpis oseb iz 9. in 10. točke prejšnjega odstavka.
(3) Vložniku zahtevka, ki v okviru svoje dejavnosti
trošarinske izdelke, ki jih prejme iz tretje države ali s tretjih ozemelj in v
skladu s carinsko zakonodajo, sprosti v prost promet ter odpremi v režimu
odloga samo na ozemlju Slovenije, ni treba izpolnjevati pogoja iz 5. točke
tretjega odstavka 55. člena ZTro-1.
26. člen
(vodenje evidenc pooblaščenega uvoznika)
(1) V evidencah trošarinskih izdelkov v skladu z 2.
točko prvega odstavka 56. člena ZTro-1 pooblaščeni uvoznik vodi podatke o:
1.     
vrsti in količini trošarinskih izdelkov, odpremljenih v režimu odloga po
datumu odpreme, številki elektronskega trošarinskega dokumenta v primeru
odpreme trošarinskih izdelkov prejemniku v drugo državo članico in številki
carinskega dokumenta uvoza trošarinskih izdelkov, prejemnikih trošarinskih
izdelkov v Sloveniji ali drugi državi članici,
2.     
primanjkljaju, ki je nastal oziroma je neločljivo povezan s prevozom
trošarinskih izdelkov, in
3.     
skupnem prometu s trošarinskimi izdelki na koncu davčnega obdobja.
(2) Pooblaščeni uvoznik vodi evidence iz prejšnjega
odstavka tako, da v vsakem trenutku izkazujejo podatke o gibanju in prejemu
trošarinskih izdelkov po vrsti in količini trošarinskih izdelkov. Evidence se
davčnemu organu predložijo na zahtevo.
VII. OBVEZNOST IN VIŠINA INSTRUMENTA ZAVAROVANJA PLAČILA
TROŠARINE
27. člen
(veljavnost instrumenta zavarovanja plačila trošarine)
(1) Oseba, ki je predložila instrument zavarovanja
plačila trošarine, se lahko sklicuje na zavarovanje naslednji delovni dan po
dnevu, ko je davčni organ sprejel položeno zavarovanje kot ustrezno.
(2) Če je rok veljavnosti instrumenta zavarovanja
plačila trošarine potekel ali pa se ta pred potekom njegove veljavnosti
nadomesti z novim instrumentom zavarovanja plačila trošarine, trošarina, ki je
bila zavarovana, pa še ni bila plačana oziroma trošarinska obveznost še vedno
lahko nastane, mora novo zavarovanje, ki ga položi imetnik dovoljenja oziroma
druga oseba, vsebovati klavzulo, da se iz nje lahko poplačajo tudi trošarinske
obveznosti, ki so bile zavarovane s predhodnim instrumentom zavarovanja plačila
trošarine.
28. člen
(obveznosti in višina zavarovanja za trošarinske izdelke, ki
jih zavaruje imetnik trošarinskega skladišča)
(1) Z instrumenti zavarovanja plačila trošarine imetnik
trošarinskega skladišča:
1.     
zavaruje plačilo trošarine za trošarinske izdelke, ki se proizvajajo ali
skladiščijo v trošarinskem skladišču in vključuje trošarinske izdelke, ki se
prejemajo v trošarinskem skladišču,
2.     
zavaruje plačilo trošarine za trošarinske izdelke, ki se odpremljajo iz
trošarinskega skladišča v režimu odloga ali ki se neposredno dobavljajo, in
3.     
zavaruje plačilo obresti, ki so nastale ali bi lahko nastale v zvezi s
plačilom trošarine, za katero je bil položen instrument zavarovanja.
(2) Če davčni organ zahteva predložitev instrumenta
zavarovanja plačila trošarine za trošarinske izdelke, ki se proizvajajo in
skladiščijo v trošarinskem skladišču in vključujejo trošarinske izdelke, ki se
prejemajo v trošarinskem skladišču, je ob predložitvi instrumenta zavarovanja
za najmanj enoletno časovno obdobje, njegova višina lahko nižja od zneska
možnega trošarinskega dolga – ki lahko nastane v davčnem obdobju, in ki je
določen na podlagi tretjega odstavka 58. člena ZTro-1 – vendar ne manj kot 10 %
možnega trošarinskega dolga, ki lahko nastane v davčnem obdobju.
(3) Ne glede na prejšnji odstavek lahko davčni organ za
trošarinske izdelke, ki se proizvajajo in skladiščijo v trošarinskem skladišču
in vključujejo trošarinske izdelke, ki se prejemajo v trošarinskem skladišču,
določi višino instrumenta zavarovanja plačila trošarine, ki je nižja od 10 %
možnega trošarinskega dolga, če imetnik trošarinskega skladišča izpolnjuje
pogoj, da je v zadnjih petih letih kot imetnik dovoljenja izpolnjeval davčne in
carinske obveznosti in ima zadostno finančno zmogljivost za izpolnjevanje
svojih obveznosti, glede na vrsto in obseg poslovanja.
(4) Ob predložitvi instrumenta zavarovanja plačila
trošarine za najmanj enoletno časovno obdobje, za trošarinske izdelke, ki se
odpremljajo iz trošarinskega skladišča v režimu odloga, lahko davčni organ
določi njegovo višino, ki je nižja od zneska možnega trošarinskega dolga, ki
lahko nastane v davčnem obdobju določenega na podlagi šestega odstavka 58.
člena ZTro-1, vendar ne manj kot 50 % možnega trošarinskega dolga ob pogoju, da
so v celoti zavarovane vse posamezne odpreme v gibanju.
(5) Ne glede na prejšnji odstavek lahko davčni organ za
trošarinske izdelke, ki se odpremljajo iz trošarinskega skladišča v režimu
odloga, določi višino instrumenta zavarovanja plačila trošarine, ki je nižja od
50 % možnega trošarinskega dolga, ki lahko nastane v davčnem obdobju:
1.     
za imetnika trošarinskega skladišča, če izpolnjuje pogoj, da je kot
imetnik dovoljenja v zadnjih petih letih izpolnjeval davčne in carinske
obveznosti in ima zadostno finančno zmogljivost za izpolnjevanje svojih
obveznosti, glede na vrsto in obseg poslovanja ob pogoju, da je v celoti
zavarovana posamezna pošiljka v gibanju, ali
2.     
za odpremo trošarinskih izdelkov, ki se odpremljajo med trošarinskimi
skladišči istega imetnika trošarinskega skladišča.
29. člen
(obveznosti in višina zavarovanja za trošarinske izdelke, ki
jih zavaruje imetnik davka proste prodajalne)
(1) Z instrumenti zavarovanja plačila trošarine imetnik
davka proste prodajalne zavaruje:
1.     
plačilo trošarine za trošarinske izdelke, ki se dobavljajo v režimu
odloga v davka prosto prodajalno, ki vključuje prejem in skladiščenje
trošarinskih izdelkov v davka prosti prodajalni,
2.     
plačilo obresti, ki so nastale ali bi lahko nastale v zvezi s plačilom
trošarine, za katero je bil instrument zavarovanja položen.
(2) Obveznost zavarovanja plačila trošarine za izdelke,
ki se dobavljajo v režimu odloga v davka prosti prodajalni, določi davčni organ
v višini možnega trošarinskega dolga, ki lahko nastane za te izdelke v davčnem
obdobju. Ob predložitvi instrumenta zavarovanja za najmanj enoletno časovno
obdobje lahko davčni organ določi njegovo višino, ki je nižja od zneska možnega
trošarinskega dolga, vendar ne manj kot 50 % možnega trošarinskega dolga, ki
lahko nastane v davčnem obdobju.
30. člen
(obveznosti in višina zavarovanja za trošarinske izdelke,
dobavljene iz elektroenergetskega omrežja ali omrežja za prenos plina ali
proizvedene izven režima odloga)
(1) Z instrumenti zavarovanja plačila trošarine
dobavitelj električne energije, dobavitelj zemeljskega plina ali proizvajalec
trošarinskih izdelkov izven režima odloga zavaruje:
1.     
plačilo trošarine za trošarinske izdelke, ki se dobavljajo iz
elektroenergetskega omrežja oziroma omrežja za prenos plina,
2.     
plačilo trošarine za trošarinske izdelke, ki jih proizvajalec proizvaja
izven režima odloga, in
3.     
plačilo obresti, ki so nastale ali bi lahko nastale v zvezi s plačilom
trošarine, za katero je bil položen instrument zavarovanja.
(2) Obveznost zavarovanja plačila trošarine za
trošarinske izdelke, ki se dobavljajo iz elektroenergetskega omrežja ali
omrežja za prenos plina, in za trošarinske izdelke, ki se proizvajajo izven
režima odloga, lahko davčni organ določi največ v višini možnega trošarinskega
dolga, ki lahko nastane za te izdelke v davčnem obdobju. Ob predložitvi
instrumenta zavarovanja za najmanj enoletno časovno obdobje lahko davčni organ
določi njegovo višino, ki je nižja od zneska možnega trošarinskega dolga
vendar, ne manj kot 50 % možnega trošarinskega dolga, ki lahko nastane v
davčnem obdobju.
31. člen
(obveznosti in višina zavarovanja za trošarinske izdelke, ki
jih zavaruje pooblaščeni prejemnik)
(1) Z instrumenti zavarovanja plačila trošarine
pooblaščeni prejemnik zavaruje:
1.     
plačilo trošarine za trošarinske izdelke, ki jih prejema v režimu odloga
ali neposredno dobavlja,
2.     
plačilo obresti, ki so nastale ali bi lahko nastale v zvezi s plačilom
trošarine, za katero je bil položen instrument zavarovanja.
(2) Obveznost zavarovanja plačila trošarine za izdelke,
ki se prejemajo pod režimom odloga, določi davčni organ v višini možnega
trošarinskega dolga, ki lahko nastane za te izdelke v treh davčnih obdobjih. Ob
predložitvi instrumenta zavarovanja plačila trošarine za najmanj enoletno
časovno obdobje lahko davčni organ določi njegovo višino, ki je nižja od zneska
možnega trošarinskega dolga, ki lahko nastane v treh davčnih obdobjih, vendar
ne manj kot:
1.     
možen trošarinski dolg, ki lahko nastane v enem davčnem obdobju, oziroma
2.     
30 % možnega trošarinskega dolga, ki lahko nastane v enem davčnem
obdobju, in sicer za pooblaščenega prejemnika, če izpolnjuje pogoj, da je kot
imetnik dovoljenja v zadnjih petih letih izpolnjeval davčne in carinske
obveznosti in ima zadostno finančno zmogljivost za izpolnjevanje svojih
obveznosti glede na vrsto in obseg poslovanja ob pogoju, da je v celoti
zavarovana vsaka posamezna dobava.
32. člen
(obveznosti in višina zavarovanja za trošarinske izdelke, ki
jih zavaruje pooblaščeni uvoznik)
(1) Z instrumenti zavarovanja plačila trošarine
pooblaščeni uvoznik zavaruje:
1.     
plačilo trošarine za trošarinske izdelke, ki jih odpremlja v režimu
odloga, in
2.     
plačilo obresti, ki so nastale ali bi lahko nastale v zvezi s plačilom
trošarine, za katero je bil položen instrument zavarovanja.
(2) Obveznost zavarovanja plačila trošarine za izdelke,
ki se odpremljajo v režimu odloga, določi davčni organ v višini trošarinskega
dolga, ki lahko nastane za te izdelke v davčnem obdobju. Ob predložitvi
instrumenta zavarovanja za najmanj enoletno časovno obdobje lahko davčni organ
določi njegovo višino, ki je nižja od zneska možnega trošarinskega dolga v
davčnem obdobju, vendar ne manj kot 50 % trošarinskega dolga, ob pogoju, da je
v celoti zavarovana vsaka posamezna odprema trošarinskih izdelkov.
(3) Ne glede na prejšnji odstavek lahko davčni organ za
trošarinske izdelke, ki se odpremljajo v režimu odloga, določi višino instrumenta
zavarovanja plačila trošarine, ki je nižja od 50 % možnega trošarinskega dolga
v davčnem obdobju, v primeru da pooblaščeni uvoznik dobavlja trošarinske
izdelke v svoje trošarinsko skladišče oziroma v svoj obrat oproščenega
uporabnika.
(4) Če se trošarinski izdelki, po sprostitvi v prost
promet, v skladu s carinsko zakonodajo ne gibajo v skladu
s 25. členom ZTro-1, se instrument zavarovanja plačila trošarine ne
predloži.
33. člen
(obveznosti in višina zavarovanja za trošarinske izdelke, ki
jih zavaruje oproščeni uporabnik)
(1) Z instrumenti zavarovanja plačila trošarine
oproščeni uporabnik zavaruje:
1.     
plačilo trošarine za trošarinske izdelke, ki se prejemajo in skladiščijo
v obratu oproščenega uporabnika, ki vključuje tudi odpreme iz obrata
oproščenega uporabnika v trošarinsko skladišče, in
2.     
plačilo obresti, ki so nastale ali bi lahko nastale v zvezi s plačilom
trošarine, za katero je bil položen instrument zavarovanja.
(2) Ob predložitvi instrumenta zavarovanja plačila
trošarine za najmanj enoletno časovno obdobje lahko davčni organ določi višino
instrumenta zavarovanja, ki je nižja od zneska možnega trošarinskega dolga, ki
lahko nastane v davčnem obdobju, vendar ne manj kot 5 % možnega trošarinskega
dolga.
VIII. PRIJAVA V EVIDENCO TROŠARINSKIH ZAVEZANCEV
34. člen
(prijava za vpis v evidenco trošarinskih zavezancev)
(1) Osebe, ki se morajo v skladu s 63. členom ZTro-1
prijaviti kot trošarinski zavezanec ali morajo davčnemu organu prijaviti, kdaj
se njihova dejavnost s trošarinskimi izdelki spremeni ali preneha, posredujejo
davčnemu organu prijavo na obrazcu »Prijava v evidenco trošarinskih
zavezancev«, ki je objavljen na spletni strani davčnega organa in vsebuje
naslednje podatke:
1.     
identifikacijske podatke osebe,
2.     
vrsto trošarinskega zavezanca,
3.     
vrsto trošarinskega izdelka, s katero bo opravljal dejavnost,
4.     
datum začetka opravljanja dejavnosti, datum spremembe ali datum
prenehanja opravljanja dejavnosti s trošarinskimi izdelki.
IX. TROŠARINSKI IZDELKI
35. člen
(Sklicevanje na tarifne oznake kombinirane nomenklature)
Sklicevanje na tarifne oznake v tem pravilniku, se nanaša na
tarifne oznake kombinirane nomenklature carinske tarife iz Uredbe Sveta (EGS)
št. 2658/87 z dne 23. julija 1987 o tarifni in statistični nomenklaturi
ter skupni carinski tarifi (UL L št. 256 z dne 7. 9. 1987, str. 1),
zadnjič spremenjene z Izvedbeno uredbo Komisije (EU) 2016/1638 z dne
6. septembra 2016 o spremembi Priloge I k Uredbi Sveta (EGS) št. 2658/87 o
tarifni in statistični nomenklaturi ter skupni carinski tarifi (UL L št.
244 z dne 13. 9. 2016, str. 1).
36. člen
(denaturant)
(1) Denaturanti za namene oproščene uporabe v
proizvodnji neprehrambnih izdelkov so sestavljeni iz:
1.     
4000 gramov izopropil alkohola (CAS št. 67-63-0), 500 gramov metil etil
ketona (CAS št. 78-93-3) in 2 gramov denatonijevega benzoata (CAS št.
3734-33-6) ali
2.     
0,8 grama denatonijevega benzoata (CAS št. 3734-33-6) in 78,8 grama
terc-butil alkohola (CAS št. 75-65-0) ali
3.     
5000 gramov izopropil alkohola (CAS št. 67-63-0) in 78,8 grama
terc-butil alkohola (CAS št. 75-65-0) ali
4.     
39,5 grama sintetičnega mošusa v ksilenu in 78,8 grama terc-butil
alkohola (CAS št. 75-65-0) vse na hektoliter 100 vol. % etilnega alkohola.
(2) Če denaturanti iz prvega odstavka tega člena zaradi
tehnoloških zahtev niso primerni za uporabo v proizvodnji neprehrambnih
izdelkov, lahko davčni organ dovoli uporabo drugih denaturantov.
(3) Popolni denaturant iz devetega odstavka
72. člena ZTro-1, ki je priznan le v Sloveniji, je sestavljen iz: 
1.     
500 gramov dietil ftalata (CAS št. 84-66-2) in 78,8 grama
terc-butil alkohola (CAS št. 75-65-0) ali 
2.     
1580 gramov izopropil alkohola (CAS št. 67-63-0), 790 gramov
terc-butil alkohola (CAS št. 75-65-0) in 0,79 grama denatonijevega
benzoata (CAS št. 75-65-0), 
vse na hektoliter 100 vol. % etilnega
alkohola.
(4) Popolni denaturant, ki je priznan v vseh državah
članicah, je sestavljen najmanj iz: 1 litra izopropil alkohola (IPA), 1 litra
metil etil ketona (MEK) in 1 grama denatonijevega benzoata na hektoliter 100
vol. % etilnega alkohola. 
(5) Etilni alkohol je v Sloveniji oproščen plačila
trošarine, če je: 
-       
v trošarinskem skladišču popolnoma denaturiran z denaturanti iz tretjega
in četrtega odstavka tega člena ali 
-       
vnesen ali uvožen in vsebuje denaturante iz tretjega in četrtega
odstavka tega člena.
37. člen
(dovoljenje malemu proizvajalcu vina za odpremo v režimu
odloga)
(1) Vloga za izdajo dovoljenja malemu proizvajalcu vina
za odpremo vina v režimu odloga s spremnim vinarskim dokumentom iz 1. točke
prvega odstavka 74. člena ZTro-1 se predloži na obrazcu »TRO-MPV-VD«, ki je objavljen
na spletni strani davčnega organa. Vloga za izdajo dovoljenja za malega
proizvajalca vina vsebuje naslednje:
1.     
identifikacijske podatke vložnika,
2.     
površino vinograda v lasti ali uporabi,
3.     
proizvedeno količino vina v preteklem letu in
4.     
vrsto trošarinskih izdelkov.
(2) Vloga za izdajo dovoljenja malemu proizvajalcu vina
za odpremo vina v režimu odloga z elektronskim trošarinskim dokumentom iz 2.
točke prvega odstavka 74. člena ZTro-1 se predloži na obrazcu »TRO-MPV-TD«, ki
je objavljen na spletni strani davčnega organa. Vloga za izdajo dovoljenja za
malega proizvajalca vina vsebuje naslednje:
1.     
identifikacijske podatke vložnika,
2.     
površino vinograda v lasti ali uporabi,
3.     
proizvedeno količino vina v preteklem letu in
4.     
vrsto trošarinskih izdelkov.
(3) Vlogi za izdajo dovoljenja iz 1. in 2. točke prvega
odstavka 74. člena ZTro-1 se priložita dokazilo o površini vinograda v lasti
ali uporabi ter podatek o proizvedenih količinah vina v preteklem letu, iz
katerih izhaja, da vložnik zahtevka izpolnjuje pogoje za malega proizvajalca
vina iz 73. člena ZTro-1. Dokazila o izpolnjevanju pogojev iz 2., 3. in 4.
točke tretjega odstavka 74. člena ZTro-1 pridobi davčni organ sam.
(4) V evidencah malega proizvajalca vina morajo biti
poleg podatkov iz 1. točke četrtega odstavka 74. člena ZTro-1 navedeni tudi
podatki o vrsti in količini proizvedenega vina in stanju zalog vina.
(5) Imetnik dovoljenja iz 1. točke prvega odstavka
74. člena ZTro-1 obvesti davčni organ o pošiljki vina najpozneje pred
predvideno odpremo na obrazcu »Najava odpreme vina v režimu odloga s spremnim
vinarskim dokumentom iz Slovenije v drugo DČ – Uredba Komisije (ES) št.
436/2009«, ki je objavljen na spletni strani davčnega organa. Obrazcu se
priloži kopija spremnega vinarskega dokumenta. Obrazec vsebuje naslednje:
1.     
identifikacijske podatke o pošiljatelju,
2.     
podatke o spremnem dokumentu iz člena 24(1)(a)(iii) Uredbe Komisije
(ES) št. 436/2009.
(6) Imetnik dovoljenja iz 2. točke prvega odstavka
74. člena ZTro-1 obvesti davčni organ o pošiljki vina tri delovne dni pred
predvideno odpremo na obrazcu »Najava odpreme vina v režimu odloga z
elektronskim trošarinskim dokumentom iz Slovenije v drugo DČ – Uredba Komisije
(ES) št. 684/2009«, ki je objavljen na spletni strani davčnega organa. Davčni
organ na podlagi te najave predloži osnutek elektronskega trošarinskega
dokumenta v računalniško podprt sistem v imenu in za račun imetnika dovoljenja.
Obrazec vsebuje naslednje:
1.     
identifikacijske podatke pošiljatelja in
2.     
podatke, potrebne za kreiranje elektronskega trošarinskega dokumenta v
skladu s Tabelo 1 v Prilogi 1 Uredbe Komisije (ES) št. 684/2009.
38. člen
(prejemanje vina od malega proizvajalca vina v režimu odloga
iz druge države članice)
(1) Oseba v Sloveniji, ki lahko v skladu s 75. členom
ZTro-1 prejme vino v režimu odloga od malega proizvajalca vina iz druge države
članice, obvesti pristojni organ pred nameravanim prejemom pošiljke vina, ki jo
bo spremljal vinarski dokument, in sicer na obrazcu »Najava prejema vina v
režimu odloga s spremnim vinarskim dokumentom iz druge DČ – Uredba Komisije
(ES) št. 436/2009«, ki je objavljen na spletni strani davčnega organa in
vsebuje naslednje:
1.     
identifikacijske podatke prejemnika in
2.     
podatke o spremnem dokumentu iz člena 24(1)(a)(iii) Uredbe Komisije (ES)
št. 436/2009.
(2) V evidencah prejemnika trošarinskih izdelkov morajo
biti navedeni podatki o vrsti in količini vina, prejetega v režimu odloga s
strani malega proizvajalca vina po posameznih dobaviteljih.
(3) Ne glede na določbo prvega odstavka tega člena se
šteje, da je začasno pooblaščeni prejemnik obvestil pristojni urad pred
nameravanim prejemom pošiljke vina, ko predloži vlogo za izdajo dovoljenja za
začasno pooblaščenega prejemnika. Na vlogi za izdajo dovoljenja označi, da gre
za prejem vina od malega proizvajalca vina iz druge države članice.
39. člen
(nabava alkohola in alkoholnih pijač za namene, za katere se
ne plača trošarina)
(1) Imetnik trošarinskega skladišča sme prodajati etilni
alkohol in druge trošarinske izdelke iz 65. člena ZTro-1 (v nadaljnjem
besedilu: alkohol) za namene iz 72. člena ZTro-1 pod naslednjimi pogoji:
1.     
da se alkohol prodaja na podlagi pisne naročilnice kupca, v kateri je
navedena vrsta in količina alkohola;
2.     
da kupec pred prevzemom alkohola oziroma pred izdajo računa imetniku
dovoljenja za trošarinsko skladišče predloži pisno izjavo, da bo alkohol
uporabljal izključno za namene iz 72. člena ZTro-1 (navede ustrezno alinejo
oziroma odstavek 72. člena ZTro-1);
3.     
pisna izjava mora vsebovati predmet poslovanja oziroma številko in datum
izdaje dovoljenja za opravljanje dejavnosti ter ime organa, ki je izdal
dovoljenje, ter številko in datum dovoljenja davčnega organa, na podlagi
katerega lahko kupuje alkohol brez plačila trošarine, z opombo, da še ni
izkoriščena količina alkohola, na katero se nanaša dovoljenje;
4.     
da imetnik dovoljenja za trošarinsko skladišče na računu vpiše klavzulo,
da je bil alkohol prodan brez obračunane trošarine na podlagi pisne izjave
kupca;
5.     
da imetnik dovoljenja za trošarinsko skladišče hrani od kupca prejeto
izjavo in kopijo računa o prodanem alkoholu kot knjigovodsko listino.
(2) Če se alkohol dobavlja na podlagi pogodbe o
postopnih dobavah, je lahko pisna izjava po tem členu dana v prvi naročilnici
ali pogodbi o postopnih dobavah, pri poznejših dobavah pa se imetnik
trošarinskega dovoljenja na računu sklicuje na številko in datum te naročilnice
oziroma pogodbe, v kateri je dana taka pisna izjava.
(3) Imetnik dovoljenja za trošarinsko skladišče vodi
evidenco kupcev po tem členu in evidenco o prodanih količinah z oprostitvijo,
po vrstah alkohola.
40. člen
(proizvodnja zdravil)
(1) Etilni alkohol je uporabljen za proizvodnjo zdravil
iz 1. točke prvega odstavka 72. člena ZTro-1, če je porabljen:
1.     
kot surovina za proizvodnjo zdravil in je njihov sestavni del
(normativna poraba),
2.     
za čiščenje, razkuževanje ali dezinfekcijo pribora, pripomočkov, opreme
ali prostorov, ki se uporabljajo neposredno za proizvodnjo zdravil, ustrezno
zahtevam glede dobre proizvodne prakse za zdravila, in
3.     
za kontrolo kakovosti proizvedenih zdravil.
(2) Oproščeni uporabnik za porabo etilnega alkohola, ki
je oproščena plačila trošarine, vodi evidenco iz 5. točke prvega odstavka 49.
člena ZTro-1 ločeno po fazah proizvodnega procesa iz prvega odstavka tega
člena.
41. člen
(obračun trošarine za pivo oziroma žganje, ki ga proizvede
mali proizvajalec)
(1) Obračun trošarine za pivo, ki ga proizvede mali
proizvajalec piva, se predloži na obrazcu TRO-ALK1 iz prve točke prvega
odstavka 2. člena tega pravilnika.
(2) Obračun trošarine za žganje, ki ga proizvede mali
proizvajalec žganja, se predloži na obrazcu TRO-ALK2 iz druge točke prvega
odstavka 2. člena tega pravilnika.
(3) Za pivo ali žganje, ki je vneseno iz druge države
članice, se obračuna trošarina po stopnji iz drugega odstavka 77. člena oziroma četrtega odstavka 79. člena ZTro-1, če ga proizvede oseba, katere
proizvodnja ne presega količinske omejitve iz prvega odstavka 77. člena oziroma prvega odstavka 79. člena
ZTro-1.
(4) Izpolnjevanje pogojev iz prejšnjega odstavka se dokazuje:
1.     
s potrdilom davčnega organa iz države članice glede odpreme na obrazcu
iz priloge Izvedbene uredbe Komisije (EU) 2021/2266 z dne 17. decembra 2021 o
določitvi pravil za uporabo Direktive Sveta 92/83/EGS glede potrjevanja in
samopotrjevanja neodvisnih malih proizvajalcev alkoholnih pijač za namene
trošarine (UL L št. 455 z dne 20. 12.
2021, str. 26, v nadaljnjem besedilu:
Izvedbena uredba Komisije (EU) 2021/2266), ali
2.     
z navedbo izjave na elektronskem trošarinskem dokumentu ali
poenostavljenem trošarinskem dokumentu, ki ga izda mali proizvajalec piva ali
žganja. Izjava mora biti zapisana v skladu s 5. in 6. členom
Izvedbene uredbe Komisije (EU) 2021/2266, s katero se potrjujeta status
proizvajalca in njegova letna proizvodnja,
iz katerih je
razvidno, da je mali proizvajalec v preteklem letu proizvedel količine, ki ne
presegajo 20.000 hl piva oziroma 150 litrov 100 vol. % alkohola.
(5) Ne glede na opredelitev davčnega obdobja za malega
proizvajalca žganja v prvem odstavku 79. člena ZTro-1 lahko mali proizvajalec
žganja iz druge države članice skladnost obsega svoje proizvodnje s količinsko
limitirano proizvodnjo iz ZTro-1 dokazuje za obdobje enega leta, ki je lahko
koledarsko ali poslovno leto.
41.a člen
(potrdilo malega proizvajalca alkohola in alkoholnih pijač)
(1) Potrdilo za uveljavljanje nižje trošarine v drugi državi
članici iz 80.a člena ZTro-1 se predloži na obrazcu iz Priloge Izvedbene uredbe
Komisije (EU) 2021/2266.
(2) Potrdilo iz prejšnjega odstavka se lahko izda
proizvajalcem alkohola in alkoholnih pijač, katerih skupna letna proizvodnja v
preteklem letu ne presega praga letne proizvodnje iz 23.a člena Direktive Sveta
92/83/EGS z dne 19. oktobra 1992 o
uskladitvi strukture trošarin za alkohol in alkoholne pijače (UL L št. 316 z dne 31. 10. 1992, str. 21), zadnjič spremenjene z Direktivo Sveta
(EU) 2020/1151 z dne 29. julija 2020 o spremembi Direktive 92/83/EGS o
uskladitvi strukture trošarin za alkohol in alkoholne pijače (UL L št. 256 z dne 5. 8. 2020, str. 1).
41.b člen
(vloga za izdajo potrdila o proizvedenih količinah alkohola
in alkoholnih pijač)
(1) Vlogo za izdajo potrdila za uveljavljanje nižje trošarine
v drugi državi članici predloži mali proizvajalec alkohola in alkoholnih pijač
na obrazcu »Vloga za izdajo potrdila o proizvedenih količinah alkohola in
alkoholnih pijač«, ki je objavljen na spletni strani davčnega organa in vsebuje
naslednje podatke:
1.     
identifikacijske podatke vložnika,
2.     
koledarsko leto proizvodnje alkohola in alkoholnih pijač,
3.     
vrsto in količino skupne letne proizvodnje alkohola in alkoholnih pijač
ter
4.     
izjavo, da je alkohol in alkoholne pijače proizvedel sam.
(2) Podatki iz 3. točke prejšnjega odstavka glede količine
skupne letne proizvodnje alkohola in alkoholnih pijač v preteklem letu se
določajo neodvisno za vsako skupino alkoholnih pijač. Kot skupna letna
proizvodnja določene vrste alkoholne pijače se šteje celotna proizvodnja
posamezne vrste alkoholne pijače, ki jo je v preteklem koledarskem letu
proizvedel neodvisni mali proizvajalec, razen za vino, pri katerem se povprečna
letna proizvodnja določa na podlagi proizvodnje najmanj treh zaporednih vinskih
letih. Za novoustanovljene družbe, ki v preteklem letu niso poslovale, se pri
določitvi obsega letne proizvodnje upošteva ocenjena letna proizvodnja določene
vrste alkoholne pijače.
41.c člen
(samopotrjevanje)
Za uveljavljanje nižje trošarine v drugi državi članici lahko
proizvajalec alkohola in alkoholnih pijač navede izjavo o samopotrjevanju in
podatke o skupni letni količini proizvedenega alkohola in alkoholnih pijač v
preteklem koledarskem letu v elektronskem trošarinskem dokumentu ali
poenostavljenem trošarinskem dokumentu v skladu s 5. in 6. členom
Izvedbene uredbe Komisije (EU) 2021/2266.
42. člen
(evidence malega proizvajalca piva oziroma žganja)
V evidencah, ki jih vodi mali proizvajalec piva ali žganja,
morajo biti poleg podatkov iz šestega odstavka 77. člena oziroma desetega
odstavka 79. člena ZTro-1 navedeni tudi podatki o:
1.     
recepturi za izdelavo posamezne vrste piva oziroma žganja in drugih
alkoholnih pijač,
2.     
postopku izdelave za posamezno vrsto piva oziroma žganja in drugih alkoholnih
pijač,
3.     
vrsti in količini prodanega piva oziroma žganja in drugih alkoholnih
pijač po datumu prodaje ter kupcu,
4.     
o stanju zalog piva oziroma žganja in drugih alkoholnih pijač.
43. člen
(mešanje pijač v gostinski dejavnosti)
(1) Do olajšave iz 80. člena ZTro-1 je upravičena
oseba, ki opravlja dejavnost s področja Gostinstvo, podrazred 55.100, 55.202,
55.204, 56.101, 56.102, 56.103, 56.105, 56.210 in 56.300 Standardne
klasifikacije dejavnosti.
(2) Če oseba ne izpolnjuje pogojev iz prvega odstavka
80. člena ZTro-1, se prijavi kot trošarinski zavezanec v skladu s 1. točko
tretjega odstavka 63. člena ZTro-1 ter obračuna in plača trošarino v skladu z
11. in 12. členom ZTro-1.
44. člen
(nabava in uporaba energentov in električne energije za
namene iz 97. člena ZTro-1)
(1) Imetnik trošarinskega skladišča, trošarinski
zavezanec za električno energijo in trošarinski zavezanec za zemeljski plin iz
omrežja lahko energente in električno energijo prodajajo za namene iz prvega
oziroma drugega odstavka 97. člena ZTro-1 pod naslednjimi pogoji:
1.     
da se energenti in električna energija prodajajo na podlagi pisne
naročilnice kupca, v kateri je navedena vrsta trošarinskih izdelkov, za
energente pa tudi količina,
2.     
da pred dobavo energentov in električne energije oziroma pred izdajo
računa prejme pisno izjavo kupca, iz katere je razvidno, da bo energente in
električno energijo uporabljal izključno za namene iz prvega oziroma drugega
odstavka 97. člena ZTro-1 (navede ustrezno točko 97. člena ZTro-1),
3.     
da pisna izjava kupca vsebuje predmet poslovanja oziroma številko in
datum izdaje dovoljenja za opravljanje dejavnosti, številko in datum dovoljenja
davčnega organa, na podlagi katerega lahko kupuje energente in električno
energijo brez plačila trošarine; izjava za nakup energentov mora vsebovati tudi
opombo, da količina trošarinskih izdelkov, na katero se nanaša dovoljenje, še
ni izkoriščena,
4.     
da na računu vpiše klavzulo, da so bili energenti in električna energija
prodani brez obračunane trošarine na podlagi pisne izjave kupca in
5.     
da izjavo in kopijo računa o prodanih energentih in električni energiji,
ki ju je prejel od kupca, hrani v skladu z 62. členom ZTro-1.
(2) Če se energenti in električna energija dobavljajo na
podlagi pogodbe o postopnih dobavah, je lahko pisna izjava kupca po tem členu
priložena prvi naročilnici ali pogodbi o postopnih dobavah, pri poznejših
dobavah pa se imetnik trošarinskega skladišča, trošarinski zavezanec za
električno energijo in trošarinski zavezanec za zemeljski plin iz omrežja na
računu sklicujejo na številko in datum te naročilnice oziroma pogodbe, ki ji je
bila priložena pisna izjava.
(3) Energenti, ki se uporabijo kot pogonsko gorivo za
namen iz 1. točke prvega odstavka 97. člena ZTro-1, se smejo odpremiti iz
trošarinskega skladišča brez spremljajočega trošarinskega dokumenta le, če jih
odpremi imetnik trošarinskega skladišča, ki ima trošarinsko skladišče na
lokaciji oskrbe s pogonskim gorivom neposredno na letalo ali plovilo. Imetnik
trošarinskega skladišča vodi evidenco kupcev po tem členu in evidenco prodane
količine z oprostitvijo po vrstah trošarinskih izdelkov ter kopije teh evidenc
pošlje davčnemu organu do konca naslednjega meseca po poteku davčnega obdobja.
(4) Če kupec kupuje energente – pogonsko gorivo za
namen, določen v 1. točki prvega odstavka 97. člena ZTro-1, v pisni izjavi
poleg podatkov iz tretje točke prvega odstavka tega člena navede še tip plovila
oziroma letala (vključno s številko vpisa v ustrezen register), za katero
kupuje pogonsko gorivo. Izdane račune, ki dokazujejo, da je bilo letalo oziroma
plovilo dejansko uporabljeno za pridobitne namene, hrani deset let od konca
koledarskega leta, v katerem so bili izdani.
45. člen
(oprostitev za ribiška plovila)
(1) Ne glede na prejšnji člen lahko fizične osebe,
imetniki veljavnega dovoljenja za gospodarski ribolov, ki opravljajo ribiško
dejavnost, uveljavijo pravico do uporabe pogonskega goriva za namene iz 1.
točke prvega odstavka 97. člena ZTro-1, in sicer na način vračila plačane
trošarine v skladu z 19. členom ZTro-1.
(2) Količine pogonskih goriv, za katere uveljavljajo
pravico do vračila plačane trošarine, upravičenci iz prejšnjega odstavka
dokazujejo z računi o nabavi in s podatki o dejanski porabi goriva, in
ladijskim dnevnikom, ki ga vodijo v skladu z uredbo, ki ureja spremljanje ulova
in prodajo ribiških proizvodov. Ladijski dnevnik se predloži na zahtevo
davčnega organa.
(3) Podatki o dejanski porabi goriva vsebujejo ure
delovanja motorja in količino porabe goriva po datumih porabe.
46. člen
(obračunavanje trošarine za električno energijo)
(1) Trošarinski zavezanec za električno energijo iz
prvega odstavka 90. člena ZTro-1 določi stopnjo odjema električne energije iz
7. točke tretjega odstavka 92. člena ZTro-1, v tekočem koledarskem letu za
porabo električne energije na odjemnem mestu ali porabo proizvedene električne
energije na podlagi podatka o porabi električne energije v preteklem
koledarskem letu, iz podatka količine dobave na odjemnem mestu ali podatka
količine proizvedene električne energije.
(2) Trošarinski zavezanec v mesecu januarju tekočega
leta – na podlagi podatka o porabi električne energije v preteklem koledarskem
letu – preveri pravilnost uvrstitve porabe odjemnega mesta ali porabe
proizvedene električne energije v stopnjo odjema za preteklo koledarsko leto in
opravi poračun trošarine za preteklo koledarsko leto, če se na podlagi podatka
o porabi električne energije v preteklem koledarskem letu spremeni stopnja
odjema. Trošarinski zavezanec opravi popravek stopnje odjema ter obračuna
razliko trošarine v mesečnem obračunu trošarine za mesec januar.
(3) Trošarinskemu zavezancu iz 1. točke prvega odstavka
90. člena ZTro-1 podatek o porabi električne energije v preteklem koledarskem
letu za posamezno odjemno mesto zagotovi distributer električne energije.
(4) Trošarinski zavezanec iz 2. in 3. točke prvega
odstavka 90. člena ZTro-1 pridobi podatek o porabi električne energije v
preteklem koledarskem letu iz letne količine električne energije, iz mesečnih
obračunov trošarine za električno energijo – za preteklo koledarsko leto.
(5) Če je bila na odjemnem mestu v preteklem koledarskem
letu poraba 0 MWH ali proizvajalec električne energije v preteklem koledarskem
letu ni proizvedel električne energije ali gre za novo odjemno mesto, ki nima
podatka o porabi električne energije v preteklem koledarskem letu, se poraba na
odjemnem mestu ali poraba proizvedene električne energije v tekočem koledarskem
letu uvrsti v I. stopnjo odjema. Ne glede na prejšnji stavek lahko dobavitelj
določi stopnjo odjema za novo odjemno mesto, če razpolaga s podatkom ocenjene
letne količine električne energije iz pogodbe o nakupu in prodaji električne
energije, sklenjene s končnim odjemalcem električne energije.
(6) Za trošarinskega zavezanca iz 3. točke prvega
odstavka 90. člena ZTro-1, ki električno energijo za svojo končno rabo
pridobi v drugi državi članici oziroma jo uvozi iz tretjih držav ali mu jo
dobavi dobavitelj, ki nima sedeža v Sloveniji, oziroma mu je električna
energija dobavljena s strani dobavitelja s sedežem v Sloveniji, je letna
količina porabe električne energije v koledarskem letu seštevek: 
-       
dobavljene električne energije s strani dobavitelja s sedežem v
Sloveniji; 
-       
pridobljene električne energije v drugi državi članici oziroma uvožene
iz tretjih držav ali dobavljene s strani dobavitelja, ki nima sedeža v
Sloveniji; 
-       
proizvedene električne energije za pokrivanje lastnih potreb. 
Trošarinski zavezanec iz tega odstavka v mesecu januarju
tekočega leta, na podlagi seštevka podatkov iz prejšnjega stavka, preveri
pravilnost uvrstitve v stopnjo odjema in opravi popravek stopnje odjema ter
obračuna razliko trošarine v mesečnem obračunu trošarine za mesec januar kot
trošarinski zavezanec, proizvajalec. Če je v koledarskem letu prejel električno
energijo s strani dobavitelja s sedežem v Sloveniji, dobavitelja pisno seznani
z ugotovljeno stopnjo odjema ter s tem, da je sam dolžan preveriti pravilnost
uvrstitve v stopnjo odjema za preteklo koledarsko leto. Obračunu trošarine iz
tega odstavka priloži dokazila o dobavljeni električni energiji.
(7) Za trošarinskega zavezanca iz 2. točke prvega
odstavka 90. člena ZTro-1, ki mu je električna energija dobavljena s
strani dobavitelja s sedežem v Sloveniji, je letna količina porabe električne
energije v koledarskem letu seštevek: 
-       
dobavljene električne energije s strani dobavitelja s sedežem v
Sloveniji in 
-       
pridobljene električne energije v drugi državi članici oziroma uvožene
iz tretjih držav ali dobavljene s strani dobavitelja, ki nima sedeža v
Sloveniji. 
Trošarinski zavezanec iz tega odstavka v mesecu januarju tekočega
leta, na podlagi seštevka podatkov iz prejšnjega stavka, preveri pravilnost
uvrstitve v stopnjo odjema in opravi popravek stopnje odjema ter obračuna
razliko trošarine v mesečnem obračunu trošarine za mesec januar kot trošarinski
zavezanec, končni odjemalec. Če je v koledarskem letu prejel električno
energijo s strani dobavitelja s sedežem v Sloveniji, dobavitelja pisno seznani
z ugotovljeno stopnjo odjema ter s tem, da je sam dolžan preveriti pravilnost
uvrstitve v stopnjo odjema za preteklo koledarsko leto. Obračunu trošarine iz
tega odstavka priloži dokazila o dobavljeni električni energiji. 
(8) Za končnega odjemalca iz tretjega odstavka
90. člena ZTro-1, ki mu električno energijo dobavlja več dobaviteljev
električne energije s sedežem v Sloveniji, je letna količina porabe električne
energije v koledarskem letu seštevek dobavljene električne energije vseh
dobaviteljev električne energije s sedežem v Sloveniji. Končni odjemalec
dobavitelje električne energije pisno obvesti o letni količini porabe električne
energije iz prejšnjega stavka. Dobavitelji električne energije na podlagi
obvestila končnega odjemalca preverijo pravilnost uvrstitve v stopnjo odjema za
preteklo koledarsko leto in opravijo popravek stopnje odjema ter obračunajo
razliko trošarine v mesečnem obračunu trošarine za mesec januar.
(9) Sprememba na odjemnem mestu v skladu s šestim
odstavkom 92. člena ZTro-1 je sprememba plačnika na odjemnem mestu, menjava
dobavitelja na odjemnem mestu, prehod odjemnega mesta na oskrbo
distribucijskega operaterja, začasno ali stalno prenehanje dobave električne
energije na odjemnem mestu, odklop odjemnega mesta ali prenehanje proizvodnje
električne energije. Trošarinski zavezanec ob spremembi preveri pravilnost
uvrstitve porabe in obračuna razliko trošarine v skladu s šestim odstavkom 92.
člena ZTro-1. Distribucijski operater v primeru spremembe iz tega odstavka,
razen v primeru začasnega ali stalnega prenehanja dobave električne energije na
odjemnem mestu in odklopa odjemnega mesta posreduje trošarinskem zavezancu
informacijo, da gre za spremembo na odjemnem mestu ter ocenjeno letno porabo
električne energije za tekoče koledarsko leto, ki je izračunana na osnovi
povprečne dnevne porabe obračunane v obdobju od začetka koledarskega leta do
datuma spremembe na odjemnem mestu, pomnožene s 365 dni. Na podlagi
ugotovljene količine električne energije iz prejšnjega stavka, se odjemno mesto
uvrsti v stopnjo odjema, do konca koledarskega leta oziroma do naslednje
spremembe na odjemnem mestu.
(10) Ne glede na določbe tega člena, trošarinski
zavezanec ne opravi poračuna trošarine, če se na podlagi podatka o porabi
električne energije spremeni stopnja odjema, vendar je za stopnje odjema
določen enak znesek trošarine.
(11) Pri dobavi električne energije znotraj zaključenega
območja iste lokacije je trošarinski zavezanec dobavitelj oseba, ki električno
energijo odvzema iz prenosnega ali distribucijskega omrežja in jo dobavi
končnim odjemalcem znotraj zaključenega območja iste lokacije. Zaključeno
območje iste lokacije je zaprti distribucijski sistem v skladu z zakonom, ki
ureja energetiko, ali geografsko zaokroženo industrijsko ali poslovno območje
ali območje za skupne storitve, ki ne oskrbuje gospodinjskih odjemalcev.
Trošarinski zavezanec iz tega odstavka je dolžan osebo, od katere prejema ali
kupuje električno energijo, pisno seznaniti s količinami, za katere nastopa sam
kot dobavitelj električne energije.
X. NAROČANJE, PRODAJA, DISTRIBUCIJA, PLAČEVANJE, VRAČANJE IN
UNIČEVANJE TOBAČNIH ZNAMK
47. člen
(naročanje in izdaja tobačnih znamk)
(1) Naloge v zvezi z naročanjem tobačnih znamk pri
tiskarju oziroma dobavitelju, njihovo prodajo, dobavo in izdajo trošarinskim
zavezancem ter vračanjem opravlja Ministrstvo za finance, Uprava Republike
Slovenije za javna plačila (v nadaljnjem besedilu: UJP).
(2) UJP pri izbiri tiskarja oziroma dobavitelja tobačnih
znamk v postopku javnega naročanja ter pri izvajanju nadzora in kontrole nad
njegovim poslovanjem lahko sodeluje z Banko Slovenije ali drugo neodvisno
institucijo, usposobljeno za nadzor in kontrolo postopkov izdelave, hrambe,
dobave in uničevanja vrednostnih oziroma varnostnih tiskovin. Podrobnejši način
izvajanja nalog se določi s pogodbo, ki jo z neodvisno institucijo sklene
predstojnik UJP.
(3) UJP sme izdati tobačne znamke osebam iz drugega
odstavka 87. člena ZTro-1 (v nadaljnjem besedilu: trošarinski zavezanec za
tobačne izdelke).
48. člen
(prevzem tobačnih znamk)
(1) Trošarinski zavezanec za tobačne izdelke, ki ima
veljavno trošarinsko dovoljenje, naroči tobačne znamke pri UJP najmanj za eno
trimesečje, v skladu z načrtovanimi letnimi potrebami, in je dolžan do
zaključka leta plačati in prevzeti celotno količino tobačnih znamk, ki je
izdelana po njegovem naročilu.
(2) Najmanjše število tobačnih znamk, ki jih trošarinski
zavezanec za tobačne izdelke lahko naroči, je 20.000 kosov.
49. člen
(podoba tobačnih znamk)
(1) UJP zagotavlja tobačne znamke, označene z
zaporednimi številkami in črkovnimi oznakami. Tobačne znamke so lahko označene
tudi s posebno črkovno oznako trošarinskega zavezanca za tobačne izdelke. V
primeru spremembe črkovne oznake, lahko trošarinski zavezanec zalogo tobačnih
znamk porabi v enem letu od uveljavitve spremembe.
(2) Tobačne znamke se tiskajo na belem papirju teže
70 gr/m², ki vsebuje ultra-vijolično zaščito. Izdelane so, skupaj z belim
robom, v velikosti 20 mm × 44 mm in 16 mm x 32 mm.
(3) Glavna znamenja tobačne znamke so:
1.     
računalniško izvedena vinjeta, ki predstavlja tonsko podlago, 
2.     
napis v treh vrsticah, ki je odtisnjen v sredini tobačne znamke: REPUBLIKA
/ SLOVENIJA / TOBAČNA ZNAMKA,
3.     
grb Republike Slovenije, ki je odtisnjen desno od napisa REPUBLIKA /
SLOVENIJA,
4.     
oznaka, sestavljena iz dveh črk, ki lahko predstavlja oznako
trošarinskega zavezanca za tobačne izdelke in ki je odtisnjena v spodnjem levem
kotu,
5.     
osemmestna številčna oznaka, ki je odtisnjena v sredini spodnjega dela
tobačne znamke, med črkovnima oznakama, in
6.     
enomestna črkovna oznaka, ki je odtisnjena v desnem spodnjem kotu.
(4) Celotna podoba tobačne znamke je uokvirjena z
vzorčnim robom v temnejšem odtenku barve tonske podlage in jo zaključuje
milimetrski rob.
(5) Barvo, širino vzorčnega roba, grafično rešitev in
kombinacijo varnostnih elementov tobačnih znamk ter tehnične specifikacije za
izdelavo in tiskanje tobačnih znamk določi UJP v dokumentaciji, pripravljeni v
zvezi z oddajo javnega naročila.
50. člen
(vračanje ali uničenje neuporabljenih ali poškodovanih
tobačnih znamk)
(1) Če tobačne znamke niso uporabljene oziroma
nalepljene na tobačne izdelke v skladu s četrtim odstavkom 87. člena ZTro-1,
temveč so poškodovane in neuporabne ter zato namenjene uničenju, trošarinski
zavezanec za tobačne izdelke o tem obvesti UJP in ji sporoči količino tobačnih
znamk, ki jih namerava uničiti, ter navede vzrok neuporabnosti.
(2) Za organizacijo in izvedbo ter plačilo vseh stroškov
uničenja tobačnih znamk je odgovoren trošarinski zavezanec za tobačne izdelke.
Uničenje se opravi ob navzočnosti komisije v sestavi predstavnikov davčnega
organa in UJP (v nadaljevanju: Komisija), ki jo imenuje predstojnik UJP.
(3) Tobačne znamke, namenjene uničenju, se Komisiji
predložijo na način, ki omogoča kontrolo.
(4) Če je poškodovana tobačna znamka sestavljena iz več
delov, se uničenje prizna samo tedaj, če ni dvoma o tem, da posamezni deli
sestavljajo celoto.
(5) O uničenju tobačnih znamk Komisija sestavi zapisnik,
ki ga podpišejo člani Komisije in pooblaščena oseba trošarinskega zavezanca za
tobačne izdelke.
(6) Če trošarinski zavezanec za tobačne izdelke preneha
opravljati dejavnost, zaradi katere je zavezan obračunavanju in plačevanju
trošarine, v 30 dneh od prenehanja opravljanja dejavnosti zagotovi uničenje
neuporabljenih tobačnih znamk. Uničenje se opravi ob navzočnosti Komisije.
(7) Davčni organ lahko prizna uničenje tobačnih znamk na
ozemlju druge države članice, če je postopek uničenja tobačnih znamk primerljiv
s postopkom iz tega pravilnika. Za sprejemljivo dokazilo se šteje predložitev
zapisnika o uničenju, ki ga potrdi pristojni nadzorni organ v državi članici.
(8) Trošarinski zavezanec za tobačne izdelke lahko UJP
vrne tobačne znamke, če ugotovi nepravilnosti, nastale pri izdaji ali tiskanju.
Reklamacije lahko uveljavlja le za cel sveženj 20.000 kosov tobačnih znamk.
Priznane reklamacije UJP uveljavlja pri tiskarju oziroma dobavitelju oziroma
povzročitelju napake.
(9) UJP o količini izdanih tobačnih znamk posameznemu
trošarinskemu zavezancu za tobačne izdelke mesečno pisno obvešča Ministrstvo za
finance in davčni organ.
51. člen
(prijava drobnoprodajnih cen tobačnih izdelkov)
Trošarinski zavezanec za tobačne izdelke prijavi
drobnoprodajno ceno oziroma spremembo drobnoprodajne cene tobačnih izdelkov na
obrazcu »Prijava drobnoprodajne cene tobačnih izdelkov« (VZD-CIG), ki ga davčni
organ objavi na svoji spletni strani. Obrazec vsebuje naslednje:
1.     
identifikacijske podatke trošarinskega zavezanca,
2.     
datum sprostitve tobačnih izdelkov v porabo,
3.     
enotno številko na embalaži (v nadaljnjem besedilu: črtna koda EAN) ali
ustrezno alfanumerično oznako,
4.     
naziv tobačnih izdelkov,
5.     
drobnoprodajno ceno tobačnih izdelkov, in sicer: za cigarete za
zavojček, za cigare in cigarilose za 1.000 kosov, za elektronske cigarete za
mililiter, za ostale tobačne izdelke za kilogram.
XI. OZNAČITEV ENERGENTOV IN UGOTAVLJANJE PRISOTNOSTI SREDSTVA
ZA OZNAČEVANJE
52. člen
(označitev energentov)
(1) Plinsko olje, ki se uporablja kot gorivo za
ogrevanje, mora vsebovati sredstvo za označevanje, ki vsebuje rdečo barvo, ki
je topna v plinskem olju, in sicer v količini, ki zagotavlja pri beli svetlobi
v sloju plinskega olja dvocentimetrsko s prostim očesom vidno barvno označenost
in markirni indikator, ki ga je mogoče ugotoviti samo s kemičnim testom.
Označeno plinsko olje mora vsebovati najmanj 6,0 grama in največ 9,0 grama
markirnega indikatorja "C. I. Solvent Yellow 124" s kemijskim imenom
IUPAC nomenklature N-etil-N-[2-(1-izobutoksietoksi) etil]-4-(fenilazo) anilin
na 1.000 litrov plinskega olja pri 15 °C.
(2) Kerozin, ki se uporablja kot gorivo za ogrevanje,
mora vsebovati sredstvo za označevanje, ki ga je mogoče ugotoviti samo s
kemičnim testom. Kerozin, označen s sredstvom za označevanje, mora vsebovati
najmanj 6,0 grama in največ 9,0 grama markirnega indikatorja
"C. I. Solvent Yellow 124" s kemijskim imenom IUPAC
nomenklature N-etil-N-[2-(1-izobutoksietoksi)etil]-4-(fenilazo) anilin na 1.000
litrov kerozina pri 15 °C.
(3) Referenčna metoda za določevanje markirnega
indikatorja iz prvega in drugega odstavka tega člena je preskusna metoda SIST
1020 – C, Metoda s tekočinsko kromatografijo visoke ločljivosti (HPLC) – C,
opisana v standardu SIST 1020 Tekoči naftni proizvodi – Ugotavljanje
prisotnosti in določevanje markirnega indikatorja – evromarkerja v kurilnem
olju EL (ekstra lahko) in petroleju.
(4) Doziranje sredstva za označevanje iz prvega in
drugega odstavka tega člena se zagotovi z označevalno napravo, ki mora biti
pred namestitvijo v trošarinskem skladišču tehnično pregledana ter odobrena s
strani davčnega organa in po potrebi plombirana. Davčni organ lahko izjemoma
dovoli ročno doziranje sredstva za označevanje v trošarinskem skladišču pod
nadzorom davčnega organa.
53. člen
(metoda za ugotavljanje prisotnosti sredstva za označevanje)
(1) Prisotnost sredstva za označevanje v skladu s
tretjim odstavkom 99. člena ZTro-1 se ugotavlja s preskusno metodo SIST 1020 –
A, Vizualna metoda – A, v primeru nestrinjanja z ugotovitvijo ali v primeru
spora se prisotnost sredstva za označevanje ugotavlja s preskusno metodo SIST
1020 – C, Metoda s tekočinsko kromatografijo visoke ločljivosti (HPLC) – C, obe
sta opisani v standardu SIST 1020 Tekoči naftni proizvodi – Ugotavljanje
prisotnosti in določevanje markirnega indikatorja – evromarkerja v kurilnem
olju EL (ekstra lahko) in petroleju.
(2) V zvezi s tretjim odstavkom 99. člena ZTro-1 pojem
»v kateri koli koncentraciji« pomeni izmerjeno vrednost v koncentraciji 0,1
g/1000 l ali več s preskusno metodo SIST 1020 – C, Metoda s tekočinsko
kromatografijo visoke ločljivosti (HPLC) – C, opisano v standardu SIST 1020
Tekoči naftni proizvodi – Ugotavljanje prisotnosti in določevanje markirnega
indikatorja – evromarkerja v kurilnem olju EL (ekstra lahko) in petroleju.
XII. POSEBNOST NADZORA NAD DOLOČENIMI IZDELKI IN POSTOPKI
UNIČENJA TROŠARINSKIH IZDELKOV
54. člen
(posebnost nadzora nad izdelki iz 85. in 101. člena ZTro-1)
(1) Oseba, ki na ozemlju Slovenije proizvaja, predeluje,
skladišči in prevaža izdelke iz prvega odstavka 85. člena in prvega odstavka
101. člena ZTro-1, prijavi proizvodnjo, predelavo, skladiščenje in gibanje
izdelkov davčnemu organu, tako da sporoči najmanj naslednje podatke:
1.     
identifikacijski podatki prijavitelja,
2.     
lokacija in datum začetka opravljanja dejavnosti z izdelki,
3.     
identifikacijski podatki prevoznika, pošiljatelja in prejemnika,
4.     
lokacija in datum odpreme, dostave oziroma razkladanja pošiljke,
registrska oznaka vozila, priklopnega vozila, številka CMR in vrsta in tehnični
podatki tovora v primeru prevoza izdelkov in
5.     
trgovski naziv, tarifna oznaka in črtna koda EAN izdelka, količina
izdelka v enoti mere in vrsta tovorka.
(2) Ne glede na prejšnji odstavek oseba, ki izdelke iz
tega člena samo proizvaja, predeluje ali skladišči, prijavi dejavnost davčnemu
organu le pred začetkom opravljanja dejavnosti ali pred spremembo podatkov iz
prijave dejavnosti.
(3) Ne glede na rok iz 1. točke tretjega odstavka
101. člena ZTro-1 se lahko gibanje davčnemu organu prijavi pred vnosom
izdelkov na ozemlje Slovenije ali pred odpremo izdelkov iz skladišča v
Sloveniji.
(4) Prijava gibanja izdelkov iz tega člena se ne
predloži, če gre za izdelke:
1.     
za katere veljajo določbe glede nadzora proizvodnje, predelave ali
skladiščenja ter gibanja v skladu z 89. členom ZTro-1 ali
2.     
ki so po uvozu sproščeni v prost promet v skladu s carinsko zakonodajo
ali se gibajo pod carinskim nadzorom ali
3.     
iz 85. člena ZTro-1, če se gibajo v režimu odloga in jih spremlja
elektronski trošarinski dokument ali so po vnosu sproščeni v porabo, razen
gibanja v drugo državo članico.
(5) Za komercialni dokument se šteje listina, ki
spremlja pošiljko izdelkov, na primer račun, dobavnica, prevozni dokument in
podobno, in vsebuje zadostne podatke o vrsti in količini izdelkov pošiljke, ki
omogočajo njihovo identifikacijo.
(6) Osebe iz prvega odstavka tega člena v evidencah iz 3.
točke tretjega odstavka 101. člena ZTro, ki se nanaša tudi na izdelke iz 85.
člena ZTro-1:
1.     
če proizvajajo, predelujejo in skladiščijo izdelke, vodijo podatke o:
- 
stanju zalog izdelkov in
- 
vrsti in količini proizvedenih, prejetih in odpremljenih izdelkov po
datumu,
2.     
če izdelke prevažajo, vodijo podatke o:
- 
vrsti in količini izdelkov, ki jih prevažajo,
- 
lokaciji in datumu odpreme, prejema, dostave oziroma razkladanja
pošiljke, registrski oznaki vozila, priklopnega vozila, številki CMR in vrsti
in tehničnih podatkih tovora ter
- 
podatkih pošiljatelja, prejemnika oziroma prevoznika izdelkov.
(7) Oseba iz prvega odstavka tega člena vodi evidence iz
prejšnjega odstavka tako, da v vsakem trenutku izkazujejo stanje zalog izdelkov
po njihovi vrsti in količini ter zbirne podatke po skupinah izdelkov.
55. člen
(uničenje trošarinskih izdelkov pod nadzorom davčnega
organa)
(1) Če so trošarinski izdelki neuporabni in zato namenjeni
uničenju, trošarinski zavezanec, oproščeni uporabnik ali oseba iz 6. in 7.
točke prvega odstavka 19. člena ZTro-1 davčni organ obvestiti o:
1.     
vrsti in količini trošarinskih izdelkov, ki jih namerava uničiti,
2.     
vzroku neuporabnosti trošarinskih izdelkov in
3.     
načinu, kraju in datumu uničenja.
(2) O uničenju trošarinskih izdelkov pod nadzorom
davčnega organa se sestavi zapisnik, ki ga podpišejo pooblaščena oseba davčnega
organa, ki opravi nadzor nad uničenjem, pooblaščena oseba trošarinskega
zavezanca oziroma oproščenega uporabnika oziroma osebe iz 6. in 7. točke prvega
odstavka 19. člena ZTro-1.
(3) Stroški uničenja trošarinskih izdelkov pod nadzorom
davčnega organa bremenijo trošarinskega zavezanca, oproščenega uporabnika ali
osebo iz 6. in 7. točke prvega odstavka 19. člena ZTro-1.

Priloga:
Obrazec trošarinskega dokumenta
Priloga
2: Dopolnitev podatkovnih elementov elektronskih sporočil, ki se uporabljajo za
gibanje trošarinskega blaga pod režimom odloga plačila trošarine, Priloge 1 Uredbe
684/2009/ES, s pogoji za podatke, katerih vnos je pogojen, in pojasnili o
izpolnjevanju sporočil, pri gibanju v režimu odloga znotraj Slovenije
Priloga
3: Dopolnitev Tabele 11 in Tabele 12 seznama oznak Priloge II Uredbe
684/2009/ES z oznakami trošarinskih izdelkov in oznakami merskih enot, ki se
uporabljajo pri gibanju v režimu odloga znotraj Slovenije

Pravilnik o izvajanju Zakona o trošarinah
(Uradni list RS, št. 62/16) vsebuje naslednje prehodne in
končno določbo:
»XIII. PREHODNE IN KONČNA DOLOČBA
56. člen
(veljavnost instrumentov
zavarovanja)
Ne glede na določbe tega pravilnika o določitvi zneska
zavarovanja plačila trošarine se instrumenti zavarovanja plačila trošarine, ki
so bili predloženi v skladu z Zakonom o trošarinah (Uradni list RS, št. 97/10 –
uradno prečiščeno besedilo, 48/12, 109/12, 32/14, 47/16 in 47/16 – Ztro-1),
uporabljajo do poteka roka veljavnosti predloženega instrumenta zavarovanja
plačila trošarine oziroma do njegove prve spremembe.
57. člen
(uveljavljanje vračila
trošarine za oproščeno rabo energentov)
Upravičenci, ki so do 31. decembra 2016 upravičeni do
vračila trošarine na podlagi drugega odstavka 112. člena ZTro-1 in nabavljajo
energent s plačano trošarino, lahko vložijo zahtevek za vračilo trošarine kot
letni zahtevek, v skladu z drugim odstavkom 19. člena ZTro-1.
58. člen
(veljavnost tobačnih znamk)
Ne glede na peto točko tretjega odstavka 49. člena tega
pravilnika, se tobačne znamke, ki so bile naročene in izdane ter prodane v
skladu s Pravilnikom o izvajanju Zakona o trošarinah (Uradni list RS, št.
49/04, 47/05, 17/07, 18/07 – popr., 26/10, 109/12 – ZTro-M, 9/13, 15/14, 43/14
in 47/16 – ZTro-1), uporabljajo do porabe zalog pri tiskarju, UJP oziroma
trošarinskem zavezancu za tobačne izdelke.
59. člen
(prenehanje uporabe)
Z dnem uveljavitve tega pravilnika se preneha uporabljati Pravilnik
o izvajanju Zakona o trošarinah (Uradni list RS, št. 49/04, 47/05, 17/07, 18/07
– popr., 26/10, 109/12 – ZTro-M, 9/13, 15/14, 43/14 in 47/16 – ZTro-1).
60. člen
(začetek veljavnosti)
Ta pravilnik začne veljati naslednji dan po objavi v Uradnem listu
Republike Slovenije.«.

Pravilnik o dopolnitvi Pravilnika o izvajanju
Zakona o trošarinah (Uradni list RS, št. 62/18) vsebuje naslednjo končno določbo:
»KONČNA DOLOČBA
2. člen
Ta pravilnik začne veljati naslednji dan po objavi v Uradnem
listu Republike Slovenije.«.

Pravilnik o spremembah in dopolnitvah
Pravilnika o izvajanju Zakona o trošarinah (Uradni list RS, št. 13/19) vsebuje naslednjo prehodno in
končno določbo:
»PREHODNA IN KONČNA DOLOČBA
15. člen
Novi 11.a do 11.d člen pravilnika se začnejo uporabljati
1. septembra 2019. 
16. člen
Ta pravilnik začne veljati naslednji dan po objavi v Uradnem
listu Republike Slovenije.«.

Pravilnik o spremembah in dopolnitvah
Pravilnika o izvajanju Zakona o trošarinah (Uradni list RS, št. 108/21) vsebuje naslednjo končno določbo:
»KONČNA DOLOČBA
8. člen
Ta pravilnik začne veljati naslednji dan po objavi v Uradnem
listu Republike Slovenije.«.

Pravilnik
o spremembah in dopolnitvah Pravilnika o izvajanju Zakona o trošarinah (Uradni
list RS, št. 71/22)
vsebuje naslednjo končno določbo:
»KONČNA DOLOČBA
3. člen
Ta pravilnik začne veljati naslednji dan po objavi v Uradnem
listu Republike Slovenije.«.