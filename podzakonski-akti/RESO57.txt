Ob novem Nacionalnem programu za kulturo
2008–2011
Predlog resolucije za obdobje 2008–2011
ohranja ob bistvenem deležu novih vsebin tudi dvojno vez z dosedanjima
dokumentoma, ki sta opredeljevala poglavitne strateške razsežnosti kulturne
politike. Prva izhodiščna vez je Slovenski nacionalni kulturni program Rudija
Šeliga, ki ga je sprejela vlada Republike Slovenije leta 2000, druga pa je zdaj
še veljavna resolucija Nacionalni program za kulturo 2004–2007, sprejeta
v Državnem zboru 27. februarja 2004. Večina ciljev v Nacionalnem programu za
kulturo 2004–2007 je bila sicer dosežena, toda zaradi množice ukrepov in
nekaterih neustreznih kazalnikov je bilo oteženo natančnejše spremljanje
uresničevanje programa kot celote. Pri nastajanju programa za kulturo za novo
štiriletje (2008–2011) je bilo treba ob izkušnjah z uresničevanjem Nacionalnega
programa za kulturo 2004–2007 upoštevati več stvari, od veljavnih zakonskih
predpisov s področja kulture do sprememb na posamičnih področjih kulture in v
širšem evropskem kontekstu. Te spremembe so videti dolgoročne in za slovenske
kulturne razmere sicer izredno pomembne, toda vprašanje je, ali je zato že
treba in ali je sploh že mogoče radikalno reformirati kulturno politiko, ki naj
v naslednjih štirih letih zagotavlja možnosti za nastajanje vrhunske
ustvarjalnosti in za druge vidike kulture v Republiki Sloveniji. Zdi se, da bi
bila v tem trenutku tovrstna reforma prenagljena. Reforma bo uspešnejša, če bo
postopna, zato Nacionalni program za kulturo 2008–2011 ne prinaša
»revolucionarnih« premikov, temveč skuša predvsem obogatiti, nadgraditi ali
tudi »sanirati« nekatera področja, da bi se lažje odzivala na potrebe časa.
Tudi v tej luči je razumljiva kontinuiteta, ki jo novi dokument ohranja z
omenjenima programoma. To ne pomeni, da ne vpeljuje nekaterih strateških,
dolgoročnejših novosti, kakor tudi ne, da ne zaznava sprememb, ki so očitne, a
še ne dopuščajo hitrega odgovora, in da se nanje ne odziva.
Nacionalni program za kulturo se osredotoča
na poglavitne cilje, ki naj bi jih kulturna politika dosegala v prihodnjih
štirih letih. Ob drugem gre zlasti za večplastno podporo in ustvarjanje razmer
za kakovostne in mednarodno primerljive kulturne dosežke. Dosedanje drobljenje
proračunskih sredstev je treba zamejiti z večjo in bolj pretehtano
selektivnostjo, razločno je treba razmejiti različne ravni javnega financiranja
(državni proračun oziroma proračuni lokalnih skupnosti, financiranje
ljubiteljske dejavnosti), še posebej zato, ker se v obdobju, ki je pred nami,
obeta ustanovitev pokrajin.
Osrednja naloga kulturne politike naj bo
zatorej podpora vrhunski ustvarjalnosti, še posebej, ker je umetniško področje
eno od razvojno najbolj živih in vedno preseneča tudi z novim, ki ni vselej že
po definiciji manj kakovostno. Znotraj izhodišč, ki so usmerjena k zagovoru
vrhunskosti, je ločnica med neetablirano in etablirano umetnostjo
brezpredmetna. Recipientovo (gledalčevo, poslušalčevo, bralčevo) sprejemanje
posamične stvaritve ni glede kakovosti, navdiha, interakcije v ničemer vezano
na vir nastanka. Umetnina v trenutku, ko je izročena javnosti, ne glede na
avtorstvo, zaživi samostojno življenje; v tej avtonomnosti naj bi jo tudi
sprejemali kot táko – brez predznaka. Zato je treba še bolj kot doslej uveljaviti
načelo, da se boljše projekte podpre z več sredstvi, s primerno infrastrukturo,
s promocijo, hkrati pa omogočati raznolikost kulturnih izrazov in spodbujati
njihov razmah.
Dve usmeritvi kulturne politike sta bili
doslej premalo razvidni: medresorsko sodelovanje in sistematično povezovanje ne
le ministrstev in ustanov, ampak tudi področij, za začetek vsaj kulture,
znanosti in izobraževanja. Ta vidik kulturne politike je treba v prihodnje bolj
poudarjati in uresničevati, saj bo spodbuda zlasti novim praksam kulturne ustvarjalnosti,
obenem pa bo kultura kohezivni dejavnik razvoja nasploh. V zvezi s tem kaže
najprej omeniti kulturno vzgojo z njenimi različnimi oblikami, ki je izjemnega
pomena za rast bodočega občinstva in je zato življenjskem interesu tudi kulturnih
institucij. Zato le-te lahko sodelujejo v skupnih projektih, izoblikovanih v
medministrskih dogovorih, vendar tako, da zaradi razširjene ponudbe v ničemer
ne bo ogroženo ali omejeno njihovo osnovno poslanstvo. Sicer pa je na ravni
medresorskega povezovanja že nastala vrsta dokumentov, ki bodo kulturi
soomogočali nadaljnji razvoj in tvoren vpliv na tiste družbenorazvojne
segmente, ki so bili doslej premalo upoštevani; ti dokumenti so npr. Strategija
razvoja Slovenije 2007–2013, Nacionalni strateški referenčni okvir 2007–2013,
Operativni program krepitve regionalnih razvojnih potencialov 2007–2013
z razdelkom Povezovanje naravnih in kulturnih potencialov, in nekateri
vladni dokumenti, kot npr. Akcijski program za invalide 2007–2013: novi
Nacionalni program za kulturo 2008–2011 se kot izvedbeni tekst umešča v njihove
okvire. Nacionalna kultura politika bo zato pri njihovi realizaciji krepila
sodelovanje z ministrstvi (predvsem za gospodarstvo, okolje in prostor, promet,
kmetijstvo, gozdarstvo in prehrano in za obrambo) na področjih, kjer skupni
projekti, zadevajoči zlasti obnovo kulturne dediščine in njeno varstvo pred
naravnimi nesrečami, prinašajo boljšo turistično ponudbo, ustvarjajo nova
delovna mesta in temelje za revitalizacijo starih mestnih jeder ter razvoj
podeželja. Povezava med turizmom in kulturo bo posebej izpostavljena v okviru
vključevanja Slovenije v evropsko kohezijsko politiko. Tu je v okviru Operativnega
programa krepitve regionalnih razvojnih potencialov 2007–2013 Ministrstvo
za kulturo vključeno tudi v izvajanje vsebin v prednostni usmeritvi
Informacijska družba, kjer gre za projekte javno dostopnih digitalnih zbirk in
e-kulturnih vsebin ter projekte razvoja in vzpostavljanja sistemov, aplikacij
in storitev informacijsko-komunikacijske tehnologije na področju kulture.
Ministrstvo za kulturo že sodeluje tudi pri Operativnem programu za razvoj
človeških virov 2007–2013, in sicer v prednostni usmeritvi Kultura v
podporo socialne vključenosti družbenih skupin, ki sodi v razvojno
prioriteto Enakost možnosti in spodbujanje socialne vključenosti. V
okviru evropskega teritorialnega sodelovanja 2007–2013 sta kultura in kulturna
dediščina na ravni razvoja turizma opredeljeni kot eden od glavnih elementov
pri oblikovanju identitete območij in njegovi valorizaciji.
Ob tem pa naj bodo strateški cilji kulturne
politike: svoboda medijskega prostora, skrb za jezik in komunikacije v dobi
globalizacije, ohranjanje dediščine in razvoj kulturnega in naravnega okolja
ter prispevek kulture k razvojni rasti in zaposlovanju. Med izvedbene cilje
2008–2011 se uvrščajo: podpora ustvarjalcem (in strokovnjakom) – posameznikom
in zainteresiranim skupinam, tj. povečanje sredstev za kakovostne kulturne
programe in projekte, spodbujanje institucij, da se bodo odpirale novim
izzivom, in hkrati skrb za njihovo stabilno delovanje, podpora kulturnim mrežam
in sodelovanju med izvajalci kulturnih dejavnosti, promocija slovenske kulture
in jezika v Sloveniji, Evropi in drugod po svetu, spodbujanje partnerstva med
izvajalci kulturnih dejavnosti, šolstvom, visokim šolstvom, civilno družbo in
gospodarstvom. To besedilo v posameznih razdelkih in poglavjih osvetljuje,
razčlenjuje in utemeljuje te glavne prvine kulturne politike, opozarja na
nekatere dileme, na katere pa vedno ne odgovarja neposredno. Odgovori so zlasti
v uresničevanju tega programa.
1. UVOD
Temeljnost slovenske kulture
Nacionalni program za kulturo je temeljni
strateški dokument slovenske kulturne politike, s katerim ta opredeljuje
načela, cilje, prioritete in ukrepe, ki naj spodbudijo razvoj posameznikove in
skupinske ustvarjalnosti v Republiki Sloveniji na področju kulture, zagotovijo
svobodno, neodvisno in dinamično kulturo, omogočijo varovanje slovenske
kulturne dediščine in tradicije, razvijajo kulturno raznolikost ter pospešijo
kulturno izmenjavo Slovenije s svetom. Slovensko kulturo opredeljuje bogata
vsebinska in oblikovna raznolikost. Nastajala je od pradavnine do danes na
naših tleh in vsebuje vse prvine evropske civilizacije. Od svojih začetkov, ki
med drugim zajemajo arheološke najdbe, prve zapise v slovenščini, glasbo,
slikarstvo, gledališče, kiparstvo in arhitekturo, izmed katerih pa je
najvidnejši pojav prva slovenska tiskana knjiga Trubarjev katekizem (1550), je
doživela izreden razvoj in je opravljala dvojno funkcijo: ustvarjala je
samosvojost in odpornost znotraj tujih gospodarskih in političnih sistemov in
obenem bila trdna podlaga za duhovni in materialni napredek Slovencev. Hkrati
je omogočala nastajanje visokih umetnostnih form. Čeprav je do pred dobrega
poldrugega desetletja živela znotraj večnacionalnih držav, je postala in ostala
eno temeljnih gibal slovenskega zgodovinskega razvoja in mesto svobodnega
izražanja človeške kreativne različnosti. Tako je bil položaj slovenske kulture
specifičen; pri večjih evropskih narodih se je kultura oblikovala vzporedno s
politično in gospodarsko močjo nacije, se tudi iz nje deloma napajala, medtem
ko je pri Slovencih od vsega začetka v njenem središču; nacija je nastajala
prav iz kulture. Skozi stoletja se je identiteta slovenskega naroda v
odsotnosti realne politične moči in svobode potrjevala s kulturo.
Kultura je v novejši slovenski zgodovini
postala prav tisto, kar si sodobni teoretiki pod tem pojmom predstavljajo:
dinamična, izzivalna in neodvisna duhovna sila. Ob tem je bila ves čas – in je
še danes – osrednje področje, na katerem se ohranja, oblikuje in razvija
slovenski jezik, glavni razločevalni znak Slovencev kot posebnega naroda.
Slovenščina je – tako kot je lastno vsaki materinščini – za vse ravni sporazumevanja
vrednota, ena izmed nepogrešljivih vezi njenih pripadnikov. Danes je to
razvit jezik, usposobljen za vse ravni sporazumevanja, tudi za vse formalne
položaje. Zato skrb zanj ne sme biti sektorska, ampak mora postati naloga vseh
državnih in javnih ustanov.
V preteklih desetletjih so se na Slovenskem
zelo okrepile vse zvrsti umetniške ustvarjalnosti, v zadnjem času posebej tiste
na področju novih tehnologij. Prinašajo nove načine kreativnega dela in v
marsičem na novo opredeljujejo kulturo nasploh.
Slovenski ustvarjalci so se v tem času –
posamezniki in skupine – zelo uveljavili na tujem, v slovenskem prostoru pa
gostuje vse več pomembnih tujih umetniških imen. Postali smo del širšega
evropskega umetniškega prostora, ki se živo odziva na izzive časa. Na tej
stopnji se slovenska kultura samozavestno vključuje v evropske ustvarjalne
procese ter vidi možnost in novo spodbudo za lastno ustvarjalnost ter
ohranjanje svoje specifike. Skladne z izzivom časa so tudi kulturne prioritete
iz Strategije razvoja Slovenije 2007–2013:
-      
uveljaviti kulturo v njeni celosti, to je v etičnih, socialnih,
gospodarskih in političnih razsežnostih, vzpostavljenih skozi zgodovinski
razvoj, in jo odpirati sodobnemu svetu;
-      
skrbeti za kulturno identiteto in spodbujati kulturno raznolikost;
-      
razvijati zavest, da je kultura zgodovinski temelj nacionalne
identitete; slednja je osrednji element sodobne evropske prepoznavnosti
slovenske države in temelji na kohezivnosti različnih kulturnih identitet, od
nacionalne do lokalnih, od univerzalne do individualnih;
-      
krepiti slovenski kulturni prostor ter ohranjati in razvijati slovenski
jezik;
-      
spodbujati kulturni razvoj italijanske in madžarske narodnostne
skupnosti, romske skupnosti in drugih manjšinskih etničnih skupin;
-      
vzpostaviti spodbudno okolje za ustvarjalnost in večjo dostopnost
kulturnih dobrin ter odpirati medijski prostor;
-      
celostno ohranjati in razvijati kulturno dediščino ter jo povezovati s
sodobnim življenjem in ustvarjanjem, saj mora družba našega časa prevzeti
odgovornost do naravne in kulturne dediščine in s tem izpolniti svoj moralni
dolg do prihodnjih generacij;
-      
vzpostaviti ustrezno kulturno okolje, v katerem uspeva na znanje oprto
gospodarstvo;
-      
tesneje povezovati kulturo in znanost pri razvoju Slovenije ter
prenašati dosežke in presežke v gospodarstvo, kar je temelj družbenega
blagostanja;
-      
tesneje povezovati kulturo, znanost in izobraževanje v prid bolj
kakovostnemu proučevanju in poučevanju ter s tem podpirati nadarjenost in
razvijati ustvarjalnost vsakega posameznika;
-      
spodbujati vlaganja in razvijati javno in zasebno partnerstvo v kulturi;
-      
poudarjati etične opredelitve, pomembne za posameznika in družbo, pri
načrtovanju različnih področij; etika mora usmerjati odločitve, ki bodo
vplivale na izrabo kulturnih in naravnih virov, prostora in živega sveta;
-      
skrb za ohranjanje narave naj poleg kulturne, izobraževalne in
znanstvene naloge pri omejevanju človekovih posegov v naravo, poznane kot
varstvo narave, vključuje tudi zaupanje v naravo samo, v njene predkulturne in
postkulturne zmožnosti.
K temu je treba dodati vzpostavljanje
spodbudnega okolja za ustvarjalnost in refleksijo, zlasti s programi
informiranja, svetovanja in izobraževanja.
Vse to med drugim pomeni, da bo v novih
geopolitičnih razmerah Slovenija svoj položaj v Evropi in svetu lahko opredeljevala
iz lastne kulturne identitete in ustvarjalnosti, vendar bo ravno zaradi tega
novega položaja treba prej na novo premisliti nekatere ključne pojme, globlje
pa uvideti spremenjene socialne, idejne, nacionalne idr. okoliščine, v katerih je
potekalo in poteka ustvarjalno delo posameznikov in institucij na vseh
področjih umetnosti, vključno z jezikom. Evropski okvir narekuje vključevanje v
dialog kultur, ki je postal osrednja koncepcija na stari celini. To pomeni, da
je vsaka kultura, ki se vključuje vanj, na nekem prostoru in na neki ravni vodilna
(ne pa tudi edina). Drugače pravi dialog sploh ni mogoč.
Slovenska kultura, evropskost in
globalizacija
Z vstopom Slovenije v Evropsko unijo se
niso spremenili le horizonti, pač pa tudi temelji za načelni pogovor o razvijanju
institucionaliziranih in neinstitucionaliziranih oblik kulturnih dejavnosti na
Slovenskem. Enako velja tudi za obravnavo tistega, kar tako rekoč samoumevno
povezujemo z lastno kulturno tradicijo, to pa je nacionalna samobitnost.
Globalizacijski izziv spreminja naše razumevanje identitet tako na skupnostni
kot na individualni ravni. Hkrati pa smo postavljeni pred vprašanje, kako in s
kakšno kulturo stopamo ob začetku enaindvajsetega stoletja v prihodnost.
Tako ne preseneča, da se je vprašanje
nacionalne identitete na Slovenskem široko odprlo prav v času, ko smo kot narod
in država dosegli najvišjo zgodovinsko potrditev in ko se nam na prvi pogled
nikakor ni treba bati za prihodnost. Slovenski jezik, recimo, še nikoli ni bil
deležen take uradne veljave kakor danes, pa vendar se resno opozarja na njegovo
ogroženost in se iščejo načini za njegovo »ohranjanje«. Slovenska kultura se
vse bolj mednarodno uveljavlja, po drugi strani pa se javljajo zahteve po
zaščiti »domače kulturne ustvarjalnosti«. Težave se kažejo tudi kar zadeva
možnosti institucionalizacije novih kulturnih vsebin. Številne kulturne
ustanove opozarjajo, da je zaradi slabega gmotnega položaja lahko ogroženo
njihovo kulturno poslanstvo. Glede trženja kulturnih dobrin je ovira majhnost
slovenskega trga. Obenem se vse bolj zavedamo, da kultura, ki zaradi pretirane
komercializacije razvodeni v golo poslovanje in pogon, preneha biti vir
oblikovanja smisla humanosti, kar naposled bistveno oslabi tudi človeka samega.
Nemara smo danes priča taki oslabitvi, toda sami v tem smislu ne bi smeli
zatajevati kulture. Prav to pa je v trenutku, ko se opredeljujejo smernice za
urejanje področja kulturnih dejavnosti v prihodnosti, še najpomembnejše. Ni
dovolj kazati »v smeri Evrope« in ponavljati fraze o »odpiranju Slovenije v
Evropo«. Določiti moramo svoj način odprtosti, v katerem se
vselej izročamo in sporočamo tudi drugim.
Zato ni dovolj, da na Slovenskem samo
poudarjamo pomen kulturne različnosti. Razlike se morajo tudi svobodno izražati
kot razlike, kar terja, da se kultura sama koncipira kot odprt pogovor o
možnosti sporazumevanja in srečevanja. Seveda ne moremo pričakovati, da bo
kultura v odpiranju pogovora že sama po sebi preprečevala ločevanja ideološke,
politične, etnične, religiozne in druge provenience. Je pa kultura vsekakor
temeljni način sodelovanja v svetu s tem, da ga ustvarja. Tako izhodišče
sistemskega urejanja možnosti za razvoj kulturnih dejavnosti v Sloveniji se
samo po sebi nujno nadaljuje v stališče, da je kulturna ustvarjalnost, ki
vključuje tudi osmišljanje in vrednotenje, izrazito individualna. Toliko
bolj je treba premisliti relevantnost mere individualnosti v času
napredujočega pomasovljenja kulture, ki njeno identitetno vlogo nadomešča z
identifikacijsko.
Kultura lahko iz lastne spodbude pokaže na
omejenost vsakršnega nadevanja vlog, ki tako ali drugače postavlja meje
ustvarjalnosti. Prav zaradi upoštevanja mere individualnosti in obče
posredljivosti kulturne ustvarjalnosti ni dovolj, da razumevanje identitete,
tako kadar gre za njeno kulturno pogojenost kot za pogojevanje, zamejujemo
zgolj na etnični ravni. Preko etničnih meja, a s spoštovanjem do njih, se danes
odpira etični problem identitete, ki je povezan z načinom, kako si skupaj
delimo svet. Tudi etnični-ljudski ravni kulture moramo seveda priznavati njeno
svetno relevantnost in jo temu primerno ohranjati. Vendar je ne smemo
zamenjevati z zgodovinsko ravnijo, ki zadeva narodno identiteto kot že
ozaveščeno identiteto. Spet drugačna od narodne zavesti je nacionalna
identiteta, katere smisel tudi po vzpostavitvi slovenske državnosti še naprej
ostaja odprt, tako kar zadeva našo zgodovino kot prihodnost, ki jo sodoločata
evropski in globalizacijski vidik.
Globalizacija je sama v sebi protisloven
proces, ki po eni strani pospešuje družbeni in kulturni napredek, po drugi pa
tudi nazadovanje, vse do možnosti dehumanizacije. Evropska interkulturna
izkušnja priznavanja različnosti in sprejemanja drugačnosti lahko bistveno
prispeva k humanejšemu globalnemu razvoju ter odpira nove perspektive kulturne
ustvarjalnosti.
Kolikor »nacionalno« v krizi identitet
prevzame zgolj identifikacijsko formo, obstaja nevarnost, da izgubimo formo
samo in pristanemo na uniformacijo kulturnih razlik kakor tudi kulture kot
razlike. To narekuje drugačno odgovornost pri razumevanju nacionalne
identitete. »Nacionalno« danes ni zgolj zgodovinski subjekt niti zgolj objekt
zgodovine, marveč se dojema predvsem kot smiselni projekt, se pravi kot možnost
sistemske projekcije v kompleksni globalni dejanskosti. »Identiteta« se
projekcijsko oblikuje kot sinteza ciljev in smotrov, kjer je odločilno predvsem
vzajemno navezovanje gospodarskih in kulturnih dejavnikov.
Na Slovenskem prepogosto vztrajamo pri
pojmovanjih kulture, ki so se oblikovala v času prebujanja narodov, po drugi
strani pa z vidika prioritet družbenega razvoja še ni bil dorečen pomen
investicij v kulturne dejavnosti za našo prihodnost. Pri tem je treba
poudariti, da kulturna ustvarjalnost ni omejena na aktualne pogoje trga, njen
čas in prostor se nam posreduje v mnogoterih vidikih, ki jih ne moremo poljubno
odmišljati, če nočemo pri tem odmisliti tudi samih sebe.
Prav zato je naposled primerno opozoriti
tudi na odnos do narave, ki je tudi kulturno sopogojen. Naravo smo oblikovali
in naseljevali po naših potrebah, v našem času pa se soočamo s procesom
razseljevanja narave in sosledno njene dekulturalizacije. Hkrati se brezobzirno
širi njeno izrabljanje in izčrpavanje, tako da je ponižana v materialni resurs.
Odnos do narave izpoveduje smisel humanosti v isti meri kot razmerje do
kulture.
Kulturna dediščina
Glede na sedanje razmere je tudi čas, da na
novo premislimo in ovrednotimo celoten položaj slovenske kulturne dediščine ter
ji omogočimo optimalno varstvo in možnosti za vključevanje v sodobno življenje.
Svojo posebno vlogo bi morale na novo opredeliti ustanove s področja varstva
kulturne dediščine, ki pa velikokrat delujejo razdrobljeno in neusklajeno,
nepovezano, brez jasnih ciljev in vizije razvoja. Upravičeno lahko trdimo, da
so sodobne ustanove (knjižnice, arhivi, muzeji, galerije, kulturni centri …)
eden od najpomembnejših instrumentov sodobne kulturne politike, nujni
generatorji pozitivnega odnosa javnosti do kulture. Z dediščino, ki je v
njihovi oskrbi, pošiljajo javnosti sporočila, s pomočjo katerih učijo
prepoznavati vrednote, posredujejo modrost, odkrivajo stara znanja in tehnologije.
V kulturni dediščini odkrivajo ekonomsko vrednost in ustvarjajo nova delovna
mesta. Po osamosvojitvi Slovenije, zlasti pa po našem vstopu v Evropsko unijo,
je varovanje dediščine dobilo nov pomen, saj dediščina v mnogočem predstavlja
našo narodno osebno izkaznico v združeni Evropi. Če bomo hoteli v tej
enakovredno uspevati, bomo morali močno spremeniti tudi svoj odnos do
ohranjanja dediščine in tej dejavnosti namenjati večji poudarek. Varovanje
kulturne dediščine potemtakem nikakor ni stvar samo, na primer, zakonodaje,
temveč našega osebnega razmerja do nje. Zato se zdi nadvse pomembno opozoriti
na globlje zgodovinske vzroke oslabljenega stanja, ne pa samo naštevati
dejanskih pomanjkljivosti. Teh je sicer veliko, a so tudi posledica splošne
brezbrižnosti in nezainteresiranosti do enega vitalnih vprašanj našega
narodnega obstoja. Javna služba varstva dediščine zaostaja za drugimi segmenti
naše kulture in je med slabšimi v Evropi. To se odraža v splošnem pomanjkanju
odnosa do dediščine, v nezadostnem financiranju njene obnove in v
neusklajenosti službe varovanja. Na tem področju v Sloveniji ni prave civilne
pobude, ki bi podprla strokovne odločitve ali imela do njih kritično distanco
in s tem vplivala na splošen odnos do varstva kulturne dediščine. Ob pravi
podpori kulturne politike bi sicer bilo mogoče marsikaj spremeniti, vendar pa
je do stabilnih rezultatov mogoče priti le z dolgotrajnim vzgojnim procesom in
s trajnim izobraževanjem zaposlenih v ustanovah za varovanje kulturne
dediščine, ki bi dvignilo splošno raven pripadnosti k skupnim vrednotam in
obenem omogočalo aktivnejšo vlogo javnosti v procesih ohranjanja in prenove
spomenikov in kulturne dediščine. Ta kritiška presoja seveda ne pomeni, da
področje kulturne dediščine ne bi imelo dovolj vsebine, ki bi bila vredna in
zato potrebna aktualizacije. Prav nasprotno: posamezni dosežki preteklosti so
doživeli velik, tudi mednarodni odmev in so postali sestavni del evropskega
zemljevida kulturne raznolikosti. Sicer pa kulturna dediščina lahko že veliko
prispeva k oblikovanju prostorskih rešitev, saj se s pravilnim reševanjem
kulturnih dobrin v prostoru dviguje kakovost bivanja, po drugi strani pa se
ohranja identiteta prostora in krepi zavest o pomembnosti ohranjanja dosežkov
preteklosti. In nič drugače ni s prispevkom dediščine k sočasni ustvarjalnosti.
To pa nam lahko govori o tem, kako dragocena je ustvarjalnost na naših tleh,
kjer v svojem ustvarjanju nastaja kulturna produkcija specifične narave, tj.
nezamenljive identitete, ki ji dajeta svoj značaj predvsem delo tukajšnjih
ljudi in tukajšnje okolje. Vsakršen odmik od spodbujanja te ustvarjalnosti ne
bi pomenil le siromašenja slovenskega življenja, ampak tudi mednarodne
zakladnice umetnosti in kulture.
2. NAČELA KULTURNE POLITIKE
Pravica do kulture
Nacionalna kulturna politika bo ohranjala
in razvijala možnosti za svobodno umetniško ustvarjanje, razširjanje kulturnih
dobrin ter za njihovo varovanje. S kulturo v njenih različnih oblikah se danes
ukvarja vedno več ljudi, bodisi njeni ustvarjalci ali zainteresirani
sprejemniki in posredniki. To je neodtujljiva pravica vseh državljanov,
izhajajoča iz 59. člena Ustave RS, pa tudi iz 27. člena Splošne deklaracije o
človekovih pravicah. Nacionalna kulturna politika mora to pravico udejanjati –
pri čemer pa sega širše in je državno jamstvo posamezniku, da se lahko svobodno
in neovirano ukvarja s kulturno ustvarjalnostjo in da ima tudi svoboden dostop
do njene ponudbe oziroma do informiranja, posredovanja. Ta pravica, ob
povedanem, zajema tudi pravico do lastne identitete, do lastnega jezika in
izobraževanja, pa tudi do kulturne dediščine: posameznik, ki se identificira z
dediščino prostora, v katerem živi, to dediščino lahko prepoznava in razume kot
del svoje identitete na ravni ožje skupnosti, naroda ipd. Posebna pozornost
države mora biti skladno z ustavo posvečena udejanjanju kulturnih pravic
narodnih skupnosti, romske etnične skupnosti, pripadnikov različnih manjšinskih
etničnih skupin in priseljencev ter otrok. Pravica do kulture mora biti
priznana tudi različnim in obrobnim skupinam, ki jim je država v skladu z
zakonodajo dolžna omogočiti kulturno udejstvovanje in povezovanje, po potrebi
tudi v njihovem jeziku. Na tej točki se to načelo združuje z načelom strpnosti
in samoumevno pomeni sprejemanje drugačnih kulturnih tradicij in identitet
tako, da se razlike ne zaostrujejo, ampak izostrujejo. Kulturna politika je
zato pravico do kulture dolžna varovati, ohranjati in razvijati. Po drugi
strani se mora zavzemati tudi za spoštovanje statusa ustvarjalca, ki ima
pravico do neodvisnega, svoji viziji ustreznega oblikovanja umetniškega dela;
zavedati se je treba, da njegove umetniške stvaritve ni mogoče tehtati z merili
sodne prakse, saj je njeno resničnost mogoče ugledati med presojo, ki temelji
na duhovni in estetski teži, oblikovni dognanosti in socialno-moralni
učinkovitosti avtorjevega dela.
Posebno pereče je udejanjanje te pravice
pri invalidih. Načrtno si bo treba prizadevati, da bodo lahko uresničevali
svojo ustvarjalnost, prav tako pa tudi, da jim bo čim prej omogočen dostop do
vseh kulturnih ustanov, do kulturnih programov in projektov. V ta namen bo
potrebno bolj načrtovano in bolj dejavno ozaveščanje zaposlenih v omenjenih ustanovah
o potrebah invalidov. Slednje bi to lahko bolj učinkovito uresničevale z
načrtovanjem konkretnih zadevnih ukrepov v naslednjih letih. Posebne potrebe
invalidov bo treba upoštevati tudi v vseh spremembah zakonov in podzakonskih
aktov za področje kulture. Navsezadnje bodo vse izboljšave v zvezi z
dostopnostjo kulturnih ustanov in vsebin za to družbeno skupino prebivalstva v
prid tudi starejšim, kar glede na staranje prebivalstva tudi v Sloveniji ni
zanemarljivo. Zato naj kulturni producenti, vsak na svojem področju,
izoblikujejo strategijo dostopnosti do kulturne ponudbe.
Kultura kot ustvarjalna in združevalna
energija v družbi
Kultura ni dejavnost, ki bi bila ločena od
okolja, v katerem živi. Njeni umetniki, strokovnjaki in ljubitelji so povezani
z vsemi segmenti družbe. S svojim ustvarjalnim delom – etično, estetsko in
idejno vsebino svojih stvaritev – prežemajo celotno družbeno življenje in
opozarjajo na vrednote, ki so tudi zunaj vsakodnevnega pragmatizma. Zato je
treba presegati utilitarne poglede na kulturo in umetniško ustvarjanje ter si
prizadevati za to, da bo v slovenski družbi prevladalo spoznanje, da je vsaka
ustvarjalnost, tudi če se zdi nekoristna ali ne vedno »razumljiva«, sama po
sebi vrednota. Po svojih posameznih dosežkih in kot celota je kultura gibalo
človekovega duhovnega razvoja; umetniški dosežki, mišljenje in ustvarjanje sami
po sebi so tisti smisel človekovega življenja, ki mu ga dajeta lepota in
iskalstvo. Kultura v odprti družbi učinkuje združevalno, obenem pa svojemu
okolju drži ogledalo, razpira prostor imaginacije in inovacije ter spodbuja
posameznikovo in družbeno ustvarjalnost. Da bi kultura lahko opravljala svoje
naloge, potrebuje popolno svobodo za ustvarjalce in stabilno financiranje.
Kulture ni mogoče zapirati v institucije, zato morajo biti najnujnejši
institucionalni okviri zgolj prostor, ki omogoča smiselno organizacijo in
kreativno izražanje umetnikov, hkrati pa morajo biti tako gibljivi, da bo
vsebina, se pravi ustvarjalnost, določala značaj samih institucij.
Pluralizem, svoboda izražanja in enake
možnosti za ustvarjanje
Eden od osrednjih temeljev nacionalne
kulturne politike je načelo kulturnega pluralizma. To pomeni, da kulturna
politika ne bo samo nepristranska oziroma nevtralna do duhovnih in idejnih
tokov, formalnoestetskih in slogovnih usmeritev, ampak bo – ustrezno gmotnim
podlagam – dajala možnosti za dejavnosti tudi nevladnim skupinam oziroma
zunajinstitucionalnim oblikam ustvarjanja kulturnih dobrin. V zvezi s
spodbujanjem kulturne raznolikosti bo upoštevala široko paleto ustvarjalnih
praks v slovenskem in mednarodnem kulturnem prostoru, prednostno podporo pa
namenjala tudi programom, ki bodo črpali sredstva iz mednarodnih virov.
Omogočala bo tako tradicionalne kot raziskovalno-eksperimentalne umetniške
tokove znotraj slovenske kulture, tako njene vrhunske in elitne kot popularne
oziroma množične oblike. Sobivanje elitne in množične kulture je priložnost za
ustvarjalce, da iz obeh tokov povzamejo tvorne spodbude za umetniško
produkcijo. Vendar te ni mogoče dosegati na podlagi vrednostnega relativizma,
ampak samo z jasnimi merili za kakovost, ki se oblikujejo v javnem prostoru, še
posebej med poznavalci. Med temi merili je najpomembnejša zahteva po
miselno-estetski vrednosti ustvarjenih del pa tudi njihovi socialno-moralni
učinkovitosti. Tej zahtevi se pridružujejo splošno priznani vrednostni
standardi izvirnosti, ki so se uveljavili v evropski kulturi. Spodbujati je
treba tudi umetniški razmah na področjih, ki prinašajo iskanja na področju
novih medijev, tudi če ta iskanja še niso preverjena, in celo takrat, kadar
izrecno polemizirajo s tradicijo. Pri tem spodbujanju pa je treba ohraniti
razumevanje razlik med estetskim in vrednostnim kičem, med odličnostjo in
populizmom. Kulturna politika naj v širokem razponu omogoča nova umetniška
iskanja, ki bodo te razlike sama in sproti opredeljevala. Definirala jih bodo v
živem dialogu s tradicionalno umetnostjo in njenimi kriteriji.
Skrb za slovenski jezik
Slovenskemu jeziku kot bistveni prvini
slovenske identitete in sporazumevanja se je kulturna politika dolžna posvečati
s posebno pozornostjo in trajno skrbjo, saj je naš jezik tudi sredstvo za
izražanje duhovnih in umetniških sporočil, zakladnica kulture in eden od
glavnih simbolov slovenskega naroda in države. Skrb zanj je zato potrebna na
vseh ravneh, ne le v šolstvu in javnem sporazumevanju, delovnih in tehnoloških
procesih, v tehniki in znanstveni terminologiji – ampak tudi med Slovenci zunaj
Republike Slovenije in še zlasti v telesih Evropske unije in drugih mednarodnih
ustanov, kjer je slovenščina uradni jezik. To pomeni, da je zavzeta skrb za
jezik potrebna na vseh vitalnih sporazumevalnih področjih doma, pri
uveljavljanju in dosledni rabi slovenščine v javnih napisih, imenih podjetij, v
računalništvu in ustvarjanju nove terminologije; pozorno je treba presojati
njeno rabo v posebnih položajih, kot so predavanja tujcev na univerzah in
drugih mednarodnih srečanjih, hkrati pa skrbeti za njeno promocijo v tujini.
Skrb za slovenščino v javnosti ne pomeni, da se bomo zapirali v jezikovni geto
in tako zavrli pretok misli in idej iz Slovenije v svet in obratno. Podobno
poglobljena presoja naj se loteva tudi pisanja domačih avtorjev v tujih jezikih
(ne namesto slovenščine, temveč poleg nje), saj se je treba zavedati, da se brez
njih slovenska misel ne bi mogla uveljaviti v tujem okolju. Večina teh ravni je
zajeta v Resoluciji o nacionalnem programu za jezikovno politiko, nekatere so
že urejene tudi z Zakonom o javni rabi slovenščine ter z nekaterimi področnimi
zakonskimi in podzakonskimi predpisi. Kulturna politika se bo posebej posvečala
utrjevanju in uveljavljanju položaja slovenščine kot uradnega jezika v
Sloveniji, na obeh območjih pa, kjer živita avtohtoni narodni skupnosti
(madžarska, italijanska), tudi madžarskega in italijanskega. Širila bo vednost
o možnosti učenja slovenščine kot drugega/tujega/sosedskega jezika in
izpopolnjevala ponudbo tečajev slovenščine za priseljence, gostujoče delavce,
azilante idr. Prav tako bo podpirala rabo jezikov romske in drugih manjšinskih
etničnih skupin v Sloveniji, posebno še v medijih teh skupnosti, od tiskanih do
elektronskih, na jezikovnih tečajih in pri kulturnih manifestacijah, ki jih
prirejajo etnične skupine.
Skrb za Slovence v zamejstvu in po svetu
Iz zgodovinskih, političnih in gospodarskih
razlogov vsi Slovenci danes ne živijo v Republiki Sloveniji, ampak tudi v
zamejstvu in drugod po svetu. Za podporo njihovemu razvoju je pristojen
predvsem Urad Vlade Republike Slovenije za Slovence v zamejstvu in po svetu,
vendar se državna kulturna politika ne odpoveduje svojim širšim nalogam pri
ohranjanju in razvoju njihove kulture in slovenskega jezika. Finančno omogoča
vzdrževanje kulturne infrastrukture, izvedbe programov slovenskih ustanov,
društev in skupin, kulturno izobraževanje in varovanje ter aktualizacijo
kulturne dediščine. Še naprej bo podpirala medsebojno izmenjavo in gostovanja
kulturno-umetniških prireditev v Sloveniji in obratno ter skrbela za
povezovanje, medsebojno oplajanje ter pretok umetniških in kulturnih pobud, s
čimer se ustvarja enoten kulturni utrip življenja vseh Slovencev. Kulturne
ustanove Slovencev v zamejstvu, včasih pa tudi drugod po svetu, so neredko tudi
ambasade slovenske kulture v tujini; v njih afirmirajo slovenske kulturne
dosežke, pogosto pa tudi posredujejo tuje stvaritve v slovenski prostor. Tej
dvojni vlogi bo kulturna politika še naprej posvečala primerno pozornost. Pomoč
bo kulturnim institucijam ali društvom in skupinam odmerjala glede na pomen in
kakovost programov. Eno od poglavitnih načel kulturne politike bo ohranjanje in
spodbujanje ustvarjalne rasti posameznikov in ustanov. Prav tako si bo kulturna
politika prizadevala, da bodo kulturne dobrine in ustvarjalnost Slovencev v
zamejstvu in v tujini dostopne občinstvu. Po drugi strani si bo prizadevala
doseči, da bodo kulturni in umetniški dosežki Slovencev iz zamejstva in z vsega
sveta integrirani v osrednji slovenski kulturni prostor. V Evropi, zlasti na
območju Evropske unije, bo integracijo te vrste treba okrepiti in pospešiti.
Poudariti bo treba tudi načelo povezanosti s Slovenijo, saj je za obstoj
slovenske skupnosti v tujini pomembno ohranjanje povezanosti z matično državo.
Zagotavljati je treba tudi širše vključevanje Slovencev po svetu na kulturno,
znanstveno, informacijsko, gospodarsko, izobraževalno, športno področje in na
druga področja delovanja slovenske družbe.
Skrb za narodni skupnosti, romsko skupnost,
različne manjšinske etnične skupine, priseljence in ranljive skupine
V Republiki Sloveniji je poleg avtohtonih
narodnih skupnosti Madžarov in Italijanov, ki imata svoje pravice zajamčene v
ustavi, še romska skupnost in več drugih manjšinskih etničnih skupin. To
dejstvo v etnični sestavi Slovenije kulturna politika obravnava kot bogastvo v
različnosti, ki omogoča ustvarjalno prepletanje kulturnih vzorcev. V svojem
odnosu do etničnih skupin upošteva skladno z 8. členom Ustave Republike
Slovenije splošne vrednote in smernice, vsebovane v mednarodnih dokumentih o
človekovih pravicah. V zadnjem času zelo aktualne probleme Romov v marsičem
ureja zakon o romski skupnosti, kulturna politika pa bo morala bolj skrbeti za
kulturne dejavnosti, ki lahko bistveno prispevajo k integraciji romskega prebivalstva
in oblikujejo njegovo kulturno zavest. Tovrstno spodbujanje je zelo pomembno
tudi zato, ker romska skupnost z nekaterimi izjemami premore večinoma le rudimentarne
nastavke kulturnega izraza oziroma ustvarjanja. V tej zvezi bo treba zlasti na
lokalni ravni več narediti v povezavi z izobraževanjem in vzgojo za
ustvarjalnost, pri čemer imajo svojo vlogo tudi mediji, posebno še nacionalna
televizija (s programom za Rome). Kulturno dejavnost različnih etničnih skupin
bo kulturna politika podpirala v njihovem prizadevanju za ohranjanje njihovih
jezikov, kulturno-umetniškega izražanja in kulturnega povezovanja z matičnimi
narodi. Kulturna zavest in ozaveščenost ljudi o njihovih kulturnih pravicah je
eden izmed pogojev za integracijo v odprto družbo, ki temelji na avtonomiji in
svobodi posameznika. Preizkus uresničevanja te kulturne politike, ki ne sme
biti ekskluzivna, ampak mora zajemati vse, ki to želijo, se posebej kaže v
odnosu do skupin, katerih posebnosti, s tem pa tudi specifične potrebe, so
neredko premalo izražene ali profilirane; gre za ranljive skupine, kot jih
sestavljajo ostareli, otroci, mladostniki idr., pri katerih je treba
izoblikovati dodatne možnosti za dostop do kulturnih dobrin, storitev in za
njihovo lastno ustvarjalnost.
Smotrna razvejenost kulture po Sloveniji
Med najpomembnejšimi načeli kulturne
politike je spodbujanje ustrezne razporejenosti kulturnih žarišč po vsem
slovenskem ozemlju, vključno z območji, na katerih živijo Slovenci zunaj meja
nacionalne države. Kulturna ustvarjalnost, smotrno razvejena po slovenskih
regijah, bo v procesu globalizacije lahko eden od osrednjih dejavnikov ohranjanja
slovenske identitete in naših posebnosti. Nova samoupravna ureditev Slovenije
po pokrajinah bo osnova za uresničevanje tega načela. Vodstva pokrajin mu bodo
morala posvečati vso pozornost in skrb pri oblikovanju pokrajinskih kulturnih
programov, v katerih bodo tudi naložbe v kulturno infrastrukturo, ohranjanje in
razvijanje kulturne identitete in raznolikosti, trajnostni razvoj na podlagi
kulturnih vrednot, varstvo kulturne dediščine ter dostopnost do kulturnih
storitev in dobrin. Do uveljavitve pokrajinskih kulturnih programov bodo za
kulturno politiko pokrajin neposredno obvezujoči prioritete in cilji
nacionalnega programa za kulturo, seveda v delu, ki bo zadeval njihove
pristojnosti. Nacionalna kulturna politika bo podpirala krepitev regionalnih
kulturnih središč, posebej razvoj kulturne infrastrukture in kadrovskega
potenciala, ne bo pa se odpovedovala lastnim projektom, namenjenim bogatitvi
ali sproščanju ustvarjalnih potencialov po pokrajinah. V zvezi s tem je
treba opozoriti na zgoščenost slovenskih kulturnih ustanov in dogajanja v
osrednjem delu Slovenije; to dejstvo je rezultat slovenske zgodovine,
relativizirati pa ga bo mogoče s krepitvijo kulture po regijah oziroma
pokrajinah, ko bodo le-te ustanovljene. Krepitev je nujna iz dveh razlogov: po
eni strani se tako širše omogočata ustvarjanje in dostop do kulturnih dobrin,
po drugi pa se spodbuja ustvarjalnost v okoljih, katerih posebnosti so lahko
zanimiv vir inovacij in svežih zamisli. Ob tem se raven kulturne ponudbe ne sme
zniževati; za to naj prevzamejo odgovornost kulturna središča regij oziroma
prihodnjih pokrajin in države, katerih naloga je tudi omogočanje pretoka
kulturnih informacij na nižjih ravneh. Upoštevajoč te okoliščine, mora
nacionalna kulturna politika stremeti k temu, da se bodo kulturne značilnosti
vseh slovenskih regij oziroma pokrajin in narodnostno mešanih območij
vključevale v podobo slovenske kulturne identitete. Vizija regionalnega načela
je skladen razvoj Slovenije z uravnoteženimi gospodarskimi, socialnimi,
kulturnimi in okoljskimi vidiki načrtovanja.
Zagotavljanje kulturne izmenjave in
promocija kulture na tujem
Slovenska kultura je bila vedno odprta v
svet; slovenska umetnost je v njem videla številne tvorne zglede, ki pa jih je
sprejemala kot spodbude za lastno, avtohtono ustvarjalnost. Odprtost v svet je
odločilnega pomena za bogatitev sleherne kulture – in slovenska je za to pravi
primer. Toda ta značilnost za nobeno kulturo oziroma umetnost ni dovolj, saj
mora svoje dosežke nujno preverjati tudi v tuji javnosti in pred tujim občinstvom.
To stran kulturnega odpiranja mora kulturna politika v prihodnje še bolj
podpirati. Slovenska umetnost s svojimi vrhunskimi dosežki lahko predstavlja
zanimivost in obogatitev tudi za tuje okolje; o tem pričajo dosedanji odmevi iz
tujine. Zato mora biti mednarodna izmenjava, v kateri se preverja slovenska
kultura, vsestransko osmišljen sestavni del celovite kulture in kulturne
politike. Pri tem mora biti pomembno načelo usmerjenosti predvsem v evropske
kulturne izmenjave. Druge države zaradi tega ne smejo biti zanemarjene.
Upoštevati pa je treba politiko ravnotežja med evropskimi kulturnimi središči.
Kultura v Sloveniji pri tem ne sme postati samo podružnica tujih središč, ampak
mora svoje dosežke enakopravno posredovati tujini (to vsebino zajemajo med
drugim tudi mednarodni sporazumi/programi/protokoli). Vsak javni zavod oziroma
ustanova naj razvija ustrezno mobilnost in skrbi za promocijo svojih dosežkov v
tujini. Gostovanj naj bi bilo čim več, a prednost naj imajo nastopi v
referenčnih središčih. V tej zvezi naj kulturna politika spodbuja izmenjave
predstav med domačimi in tujimi producenti ter mednarodne koprodukcije, ki
omogočajo oblikovanje umetniških snovanj z mednarodno udeležbo, pa tudi
kompleksnejšo finančno strukturo projektov. Brez večstranskih pobud in
načrtovanja si uspešne promocije slovenske kulture in jezika v tujini ni mogoče
predstavljati, še manj pa je mogoče pričakovati primeren odziv, ki bi pomenil
dobro seznanitev tuje javnosti z dosežki slovenske kulture in utrjeval na kakovostni
ustvarjalnosti slonečo prepoznavnost Slovenije nasploh. Promocija mora biti
strokovno in organizacijsko vrhunsko pripravljena, zaželeno pa je, da pri njej
sodelujejo tudi naša veleposlaništva v tujini.
Razvijanje kulturne zavesti in izražanja pri
otrocih in mladini
Kulturna vzgoja postaja v tem stoletju ena
od pomembnejših tem, tako v evropskih kot v svetovnih krogih na področju
izobraževanja in kulture. Priporočilo Evropskega parlamenta in sveta o ključnih
zmožnostih za vsestransko življenje (2006) prišteva med osrednje zmožnosti za
vseživljenjsko učenje – evropski referenčni okvir tudi kulturno zavest in
izražanje. Sistematična kulturna vzgoja je nadvse pomembna za mlade, obenem
pa je tudi za kulturo življenjskega pomena, da je navzoča na vseh šolskih
stopnjah in v vsem vzgojno-izobraževalnem procesu, pa tudi, da je otrokom in
mladini dostopna v okviru javne kulturne infrastrukture. Seznanjanje z njo je
naloga umetnostnih in humanistični ved, zato je treba posebno pozornost
posvetiti dajanju pobud za vključitev kulturne ustvarjalnosti in vzgoje za
vpeljavo različnih vidikov kulture v šolski sistem. V tej zvezi so zelo
aktualne naloge pri oblikovanju sposobnosti kulturnega izražanja, razvijanju
bralnih navad, spoznavanju in razvijanju zmožnosti za uživanje v različnih
kulturnih izrazih in tradicijah (medkulturno razumevanje), za razvijanje
kritičnega odnosa do njih in predvsem razvijanje inovativnosti in
ustvarjalnosti, kar vse prispeva h kulturni zavesti posameznika oziroma k
zavesti o različnosti kulturnih identitet v našem ožjem in širšem prostoru.
Sodobna kulturna vzgoja ne pomeni le tega, da je treba v vzgojno-izobraževalni
proces vpeljati več ustvarjalnih umetnostnih predmetov, kot so glasbeni in
likovni pouk, literarni predmeti oziroma več izbirnih predmetov, interesnih
dejavnosti uprizoritvenih umetnosti ter drugih umetniških dejavnosti,
avdiovizualne kulture, kulturne dediščine in arhivov, temveč predvsem to, da je
treba učne vsebine, učne metode in tehnike v različnih predmetnikih prežeti s kulturnimi
vsebinami, smotri, metodami in tehnikami (kulturna vzgoja kot »kroskulikuralna«
vsebina). Zato je treba usposobiti učitelje in kulturne ustvarjalce in kulturne
ustanove za partnersko sodelovanje v vzgojno-izobraževalnem procesu. V šolah
naj bo večji poudarek na kulturnih vsebinah, vključno z umetnostnimi predmeti,
in na spodbujanju medkulturnega dialoga – to je nova civilizacijska zahteva, po
kateri učitelj ni le posredovalec znanja, ampak vse bolj tisti, ki v mladih
oblikuje čut za etično, estetsko in duhovno. Prav s kulturo je pri otrocih in
mladini najlaže izoblikovati celovito razumevanje sveta in spodbuditi osebnostno
rast. Spodbujati je treba boljše povezovanje vzgojno-izobraževalnih in
kulturnih ustanov ter v okviru vzgojno-izobraževalnega programa zagotoviti
skupne projekte na področju kulturne vzgoje. Uvajanje kulture v šolske
in obšolske dejavnosti je izredno pomembno v mladostnikovi dobi, za katero je
značilno kritično dojemanje individualne in skupnostne identitete. Kot
udeleženci v kulturi morajo imeti otroci in mladi priložnost, da sami razvijejo
svojo ustvarjalnost in kritične poglede, ne pa da jih zgolj sprejemajo. Skrb
zbujajoča je pretirana komercializacija kulturne ponudbe za otroke in mladino.
V tej luči je treba zlasti podpirati medresorska povezovanja, saj je le tako
mogoče dosegati zastavljene cilje.
Skrb za navzočnost kulturnih vsebin v
medijih
Kulturna politika bo spodbujala medije k
ustvarjanju in razširjanju kulturnih vsebin, ki so v javnem interesu, obenem pa
bo spoštovala njihovo neodvisnost. V sodobnem svetu so čedalje bolj kulturno
vprašanje javni mediji, se pravi televizija, radio, internet, posebno še
časniki in revije, saj komercializacija čedalje bolj ogroža in spodriva njihova
kulturna sporočila. Prav ta sporočila pa so za kulturno sfero nepogrešljiva,
saj prinašajo večplastne vsebine in učinkujejo (in)formativno, izobraževalno
ter socialnointegrativno. Kulturna politika bo zaradi omenjenih teženj za
njihovo vlogo te vrste vse bolj zainteresirana, saj so javna občila ob drugem
tudi mesto ustvarjalnih idej in neredko kreacije same, njihov pomen pa pri
kritiškem presojanju tekoče kulturne ponudbe, novih idej oziroma ustvarjalnosti
nima nadomestila. V informacijski družbi se kulturi in umetnosti odpirajo nove
kreativne in komunikacijske možnosti, zato si splošnega razvoja brez kulture in
umetnosti v javnosti, se pravi v središču refleksije o človeku in svetu, ni
mogoče predstavljati. Torej si bo treba v času, ko kulturo v medijih
postavljajo na obrobje vsakodnevne ponudbe, prizadevati za njen tvorni status,
v ta namen pa bo neogibno treba podpirati kulturne rubrike tudi elektronskih
informacijskih medijev, spodbujati kulturne priloge v tisku in oddaje, zlasti
na nacionalni televiziji, kjer bi morali namenjati več pozornosti pripravi
kakovostnih oddaj za mlade, predvsem pri različnih oblikah pouka v šoli; prav
tako si bo treba prizadevati, da bi tudi komercialne oziroma lokalne televizije
kljub svoji profitni ali lokalni usmerjenosti posvečale kulturi primerno
pozornost. Enako velja za radio in za spletno dostopnost kulturnih dobrin v
digitalni obliki. Prikazi kulturnih dosežkov ustvarjalcev narodnih skupnosti,
romske skupnosti in manjšinskih etničnih skupin v Sloveniji naj dobijo svoje
ustrezno mesto v slovenskih občilih. Spodbujati bo treba oblikovanje
zahtevnejše kulturne javnosti, ki si želi celovitih informacij, a tudi pluralno
valorizacijo dosežkov slovenskih in drugih ustvarjalcev. Analize, kritike,
članki, ki govorijo predvsem o domači ustvarjalnosti, bi se morali prebiti v
ospredje občil; to bi bilo v prid domačega recipienta, a tudi tujega zanimanja
za slovensko kulturo; slednje niti ni majhno, a mu ni zadosti ustreženo.
Kulturna politika naj stremi k temu, da bodo mediji na Slovenskem postajali in
postali razgibana žarišča kulturnih idej, novih debat in umetnosti, vendar naj
pri tem dosledno spoštuje njihovo uredniško neodvisnost.
Arhitektura in krajina kot kulturna
vrednota
Ozemlje Slovenije na majhnem površju
razpolaga z bogastvom različnih vzorcev poselitve, krajinskih oblik in
arhitekture. Prostor, kakršnega smo podedovali in kakor ga ustvarjamo, v
marsičem opredeljuje specifičen način našega življenja, mišljenja in
ustvarjanja. Nepremična kulturna dediščina z naselji, stavbami, vrtovi, parki
in krajino je nezamenljiv sistem, ki slovenskemu prostoru daje značilno
identiteto. Prostor, v katerem živimo in ustvarjamo, ima za narodno in kulturno
identiteto Slovenije enakovreden pomen kot slovenski jezik. Skrb za kulturo
oblikovanja in vzdrževanja naselij, krajine in arhitekture je zato za zdrav
razvoj družbe ključnega pomena. Kulturna vrednost prostora je zaradi različnih
razvojnih potreb in ambicij še posebej ranljiva. Skladen razvoj prostora mora
postati integralen del politike trajnostnega razvoja, kar ustvarjalce in nosilce
ukrepov predstavlja pred številne izzive tako na nacionalni kot lokalni ravni.
Povezovanje gospodarskega razvoja in upravljanja nepremične kulturne dediščine
odpira številne možnosti za arhitekturno ustvarjalnost in z novo rabo
obstoječih nepremičnin doseganje vzporednih okoljskih, gospodarskih in
političnih rezultatov. Cilj kulturne politike je izpostaviti kulturno dimenzijo
in kakovost fizičnega prostora, obstoječega in prihodnjega. Ukrepi kulturne
politike bodo usmerjeni v dvigovanje avtentične kakovosti arhitekture in
prostorskih ureditev ter sodobno ter skladno nadgrajevanje identitete prostora
v Sloveniji. Podrobni ukrepi bodo usmerjeni v ozaveščanje in izobraževanje
splošne javnosti in vzpostavitev skupnih, razumljivih meril kakovosti arhitekture,
krajinske arhitekture in prostorskih ureditev.
3. SMERNICE KULTURNE POLITIKE
Kulturna politika in Evropska unija
Kultura v povezujoči se Evropi je sicer ena
od bistvenih sestavin njene identitete, vendar ni enotna; sestavlja jo mozaik
tradicij in umetnosti njenih posamičnih držav in narodov. V tem položaju
ostaja, ne glede na številne razprave o njenem prihodnjem razvoju in naravi,
saj jo bistveno opredeljujejo njene zgodovinske korenine in okolja posameznih
članic. Sicer na ravni Evropske unije obstajajo nekatere skupne regulative,
toda kultura je v pristojnosti držav članic. Regulative zadevajo predvsem
avdiovizualno področje, deloma tudi kulturno dediščino, vendar načelno ne predstavljajo
strategije »talilnega lonca« evropskih kultur. Nevmešavanje Evropske unije v
kulturne politike članic je glavno vodilo Unije, utemeljeno pa je na
spoštovanju do kulturne raznolikosti. V praksi so se pokazale tudi nekatere
slabe strani tovrstne obravnave, saj je bila kultura v okviru te politike
odrinjena na obrobje, kljub določilu 151. člena Pogodbe o ustanovitvi Evropske
unije, ki med drugim navaja, naj se kulturna razsežnost upošteva tudi v okviru
drugih politik in ukrepov Evropske unije. A prav v okviru teh politik prihaja
do posamičnih unifikacijskih pritiskov na kulturno raznolikost.
Poleg omenjenega pa v Evropske unije
obstaja več instrumentov za spodbujanje vrste kulturnih dejavnosti in programov
(Kultura, Media 2007, Evropsko državljanstvo, Vseživljenjsko izobraževanje,
e-vsebine). Gre za finančne vire iz kohezijske politike Evropske unije, iz
katerih pod določenimi pogoji, kot je participacija domačih finančnih sredstev,
lahko črpajo nosilci kulturni projektov. Njihova realizacija lahko posredno
vpliva na razvoj doma in obenem v Evropske uniji. Ta vpliv je zaradi tesne
vpetosti kulture v vse sestavine življenja zaznaven v njegovih večstranskih
učinkih na socialno okolje in prek kulturnih industrij na nacionalna
gospodarstva. Prav tako dobiva tudi osrednjo vlogo pri oblikovanju zametkov
skupne identitete evropskega duhovnega prostora.
Zaradi kvantitativnih dokazov o velikem
vplivu kulture na gospodarsko rast in zaposlovanje v okviru Evropske unije ter
čedalje jasnejšega zavedanja o socialni in politični vlogi kulture so bili na
ravni Unije v preteklih letih sprejeti tudi številni dokumenti, ki zadevajo
kulturo. Zadnji, ki poudarja pomen kulture za gospodarstvo, so Zaključki
Evropskega sveta (marec 2007), ki posebej opozarjajo na pomen majhnih in
srednje velikih podjetij na področju kulturnih in kreativnih sektorjev,
nastajata pa še dve pomembni besedili, ki kulturo umeščata med najpomembnejše
dejavnike razvoja oziroma jo imata za temeljno prvino evropske integracije.
Opirajoč se na ta strateška besedila in
kohezijske sklade Evropske unije, se mora nacionalna kulturna politika čedalje
aktivneje vključevati v programsko obdobje v okviru kohezijske politike
Evropske unije 2007–2013, hkrati pa v razvojno politiko Slovenije (Strategija
razvoja Slovenije 2007–2013). V ta namen bo treba podpreti projekte
za večjo izrabo kulturnih razvojnih potencialov, ki jih prinašajo
revitalizacija kulturnih spomenikov, obnova javne kulturne infrastrukture za
kulturno in turistično (p)oživitev mest, razvoj podeželja ter za nastanek novih
delovnih mest. Prav tako naj bo podpora namenjena digitalizaciji ter
spodbujanju kulturne ustvarjalnosti z namenom zagotavljanja socialne
vključenosti, mobilizacije in zaposlovanja posebnih ranljivih skupin ter
čezmejnemu in medregionalnemu sodelovanju. Podlaga za tovrstne dejavnosti, ki
so osnova za vključevanje kulture v sonaravni, k čim trajnejšemu učinku
usmerjeni razvoj, so na državni ravni različni dokumenti, poleg že omenjene Strategije
razvoja Slovenije tudi Nacionalni strateški referenčni okvir 2007–2013,
Nacionalni program razvoja podeželja 2007–2013, Operativni program
krepitve regionalnih razvojnih potencialov 2007–2013, Operativni program
razvoja človeških virov 2007–2013. Ti domači programi so izhodišče
za vključevanje razvojnih kulturnih projektov v evropske programske dokumente
za pridobivanje sredstev iz skladov Evropske unije. Vse to kulturni politiki
odpira nove poti in omogoča kulturi, da si pridobi svoje mesto v središču
slovenskega razvojnega zemljevida, seveda v sinergijskem povezovanju z
izobraževanjem, znanostjo in gospodarstvom. V tem srednjeročnem obdobju naj te
možnosti kar najbolje izrablja, in sicer kot spodbudo domači ustvarjalnosti.
Podpora kulturi na svobodnem trgu
Kulturna industrija tudi v Sloveniji vedno
bolj postaja vseobvladujoči vir oziroma aparat tako imenovane kulturne produkcije.
Vendar ni brez nevarnosti za kulturo. Po eni od teorij je kulturna industrija
glavni dejavnik pri spreminjanju nekoč avtonomne umetnosti v tržno blago, s
čimer sta v njej tudi ugasnila potencialni kritični naboj in pristnost,
vrednostni sistem njenih izdelkov pa oblikuje trg, ki je po eni strani sredstvo
za širitev in afirmacijo umetniške produkcije, po drugi pa jamstvo za njeno
potrebnost, ki se kaže v menjalni vrednosti/koristnosti umetniških izdelkov.
Kakor je torej kulturna industrija s tega vidika
sporna – komercializacija kot eden njenih učinkov je zgled za to –, pa si
kulturnega obratovanja brez nje ni moč predstavljati. Prinesla je izjemne
tehnološke možnosti za dostop do umetnosti in kulture, za izobraževanje in
razvoj ter s tem tudi gospodarsko rast. Še več, kulturna industrija je lahko
gonilna sila tehnoloških inovacij. Njen razvoj spodbuja samozaposlovanje in nastajanje
majhnih ter srednje velikih podjetij.
V Sloveniji je vloga kulturnega in
kreativnega sektorja v omenjenem smislu prezrta. Za mnoge je kulturna ustvarjalnost
stvar omike oziroma kakovostnega preživljanja prostega časa. Taka stališča
vodijo k prepričanju, da sta ustvarjanje in kultura marginalni v gospodarskem
smislu ter tako omejeni na javno financiranje (v breme davkoplačevalcev). Vse
bolj pa je očitno, da sodobna tehnologija tudi kulturni sferi prinaša nove
načine predstavitve in tudi produkcije kulturnih dobrin oziroma stvaritev, ki
privlačijo porabnike.
Kulturna politika bo omogočala produkcijo
kulturnih vsebin, ki so v javnem interesu, z javnimi sredstvi, obenem pa bo
spodbujala ustvarjalce k iskanju dodatnih produkcijskih virov na trgu. Sem sodi
npr. javno zasebno partnerstvo, in sicer tako pri prenovi kulturne dediščine
kot na področju žive umetnosti, kulturne industrije in spremnih storitvenih
dejavnosti v kulturi. Z ničimer ne bo omejevala produkcije kulturnih vsebin, ki
v celoti temeljijo na tržnih virih. Trg postaja vse bolj odločujoč dejavnik
kulturnega življenja in ustvarjanja. Pri teh procesih bo kulturna politika
zavarovala in podprla slovensko ustvarjalnost ter ustvarjalce, pri čemer pa ne
bo šlo za odvračanje ustanov in skupin od trga, tudi tistih ne, ki bodo subvencionirane;
z različnimi ukrepi si bo prizadevala stimulirati zasebne vlagatelje v živo
umetnost in kulturo. Kajti zgolj trg načeloma ne spodbuja kvalitete,
praviloma tudi ne kreativnega iskanja in eksperimentiranja, ki sta za umetnost
in drugo ustvarjalnost izjemnega pomena. Kulturna politika bo v času, ko
komercializem vse bolj ogroža snovanje zahtevnih umetniških programov,
prisluhnila ravno potrebi po gmotno neovirani izvedbi teh programov. Podpirala
bo konkurenčnost med ustanovami, stimulirala bo tudi ustanove s tržno uspešnimi
programi, ki pa hkrati ne bodo zniževale ravni svoje ustvarjalnosti. Odprtost
trga vključuje tudi pretok ustvarjalcev, kar pomeni, da jim kulturna politika
ne bo zapirala vrat, vendar jim bo status tujca za bivanje in delo v Sloveniji
podeljevala glede na potrebe in možnosti. Posebno vprašanje je vpliv sodobne
globalne industrije zabave na slovenski trg. Visoka tuja kultura, od
literature, gledališča, plesa, glasbe do filozofije in humanistike, že vrsto
let močno vpliva na razvoj slovenske kulture, a prodor te kulture je v skladu z
odpiranjem slovenske kulture navzven. Drugače je z globalno industrijo zabave,
ki osvaja zlasti življenjski svet mlade populacije. Kulturna politika ne
namerava omejevati te ponudbe, lahko pa s svojimi programi izobraževanja pomaga
vrednotiti njene učinke, če in kadar so posledica zgolj konfekcijske, komercialne
ponudbe producentov.
Omogočanje dostopnosti do e-kulture
Kulturna politika pojmuje e-kulturo oziroma
digitalne kulturne vsebine kot eno od najpomembnejših splošnih prioritet, ki
naj prežema – horizontalno prepleta – celotno kulturno sfero. Razumeti jo je
treba kot vključevanje informacijsko-komunikacijske tehnologije v osnovne
procese ustvarjanja, shranjevanja, razširjanja, predstavljanja javnosti,
zaščite in ponovne uporabe digitalnih kulturnih vsebin tako pri neposrednih
ustvarjalcih kulturnih dobrin kot tudi v knjižnicah, muzejih, galerijah,
arhivih, medijih ter drugih kulturnih institucijah.
Digitalizacija, digitalne vsebine,
digitalne storitve in javna dostopnost na področju kulture, medijev in kulturne
dediščine niso bistvenega pomena le za trženje omenjenih in z njimi povezanih
področij kreativne industrije in turističnega gospodarstva, temveč pomenijo
tudi osnovo za neposredno uporabo digitalnih kulturnih vsebin v procesih
izobraževanja, usposabljanja, vseživljenjskega učenja in raziskovanja. Digitalne
kulturne vsebine so eden od najučinkovitejših instrumentov za dvig
prepoznavnosti in konkurenčnosti Slovenije in njenega gospodarstva kot celote.
V tej luči kulturna industrija nima negativnih učinkov, nasprotno, lahko bo
opora umetnosti.
Javni interes na področju e-kulture zajema
razvoj izvirnih in prevedenih računalniških orodij (z ukazi v slovenščini)
široko dostopnost digitalnih kulturnih vsebin kot osnove za prepoznavnost
Slovenije v svetu, za ustvarjanje dodane vrednosti na področju kulture in z njo
povezanih kulturnih industrij ter kot prispevek k ustvarjalnosti za večjo
kakovost življenja.
Splošno nalogo prestrukturiranja in
povečanja učinkovitosti kulturnih ustanov bo lažje doseči tako, da bodo te institucije
prevzele vlogo nosilcev e-kulture. Za prestrukturiranje pa so potrebna začetna
vlaganja v informacijsko-komunikacijsko tehnologijo in digitalizacijo. Tako bo
Slovenija tudi izpolnila naloge, ki nam jih zastavlja Evropska unija. Predvsem
gre za strategijo i2010 – Evropska informacijska družba 2010 za pospeševanje
gospodarske rasti in zaposlovanja v informacijski družbi, ki med vodilne
razvojne pobude uvršča tudi digitalne knjižnice, muzeje, arhive ter drugo kulturo
in ki naj omogoči dostop do multimedijev ter večjezične evropske dediščine vsem
ljudem.
Kulturna politika bo morala dosledno
slediti sklepom Sveta Evropske unije (na primer zadnjemu sklepu št. 12352/06
oziroma 14466/06) z natančno določenimi roki v zvezi z digitalizacijo, spletno
dostopnostjo kulturnih vsebin in digitalnim arhiviranjem. Sklep Sveta Evropske
unije zahteva od držav članic pripravo nacionalnih strategij in večletnih
finančnih načrtov za shranjevanje, digitalizacijo, dolgoročno hranjenje
digitalnih kulturnih vsebin, seznanjanje javnosti z njimi, izobraževanje o njih
ter usposabljanje na tem področju.
Izobraževanje za poklice v kulturi
Nacionalna kulturna politika bo izhajala iz
ugotovitve, da sta kulturna in izobraževalna sfera povezani, da se vzajemno
utemeljujeta in dopolnjujeta. Zato bo spodbujala povezovanje in prepletanje
izobraževalnih in kulturnih vsebin na vseh stopnjah izobraževalnega procesa. Za
razvoj kulture je izjemnega pomena učinkovitost izobraževalnega sistema, ki
pripravlja ustvarjalce za posamezne umetniške poklice ter druge specifične
poklice v kulturi. Država bo zato temu delu izobraževalnega sistema in s
sredstvi iz državnega proračuna, namenjenega šolstvu in visokemu šolstvu, na
vseh stopnjah namenila večjo pozornost ter z zagotavljanjem ustreznih
finančnih, prostorskih, kadrovskih in tehničnih pogojev omogočala dvig
izobrazbene ravni ter posledično višjo kakovost pri ustvarjanju, razširjanju in
varovanju kulturnih vsebin. Država bo s sredstvi, namenjenimi visokemu šolstvu,
podpirala tudi prizadevanja, da se v okviru pristojnega ministrstva v
naslednjem štiriletnem obdobju najde rešitev za prostorsko stisko treh
umetniških akademij Univerze v Ljubljani, in načeloma podpira prizadevanje, da
se tudi v drugih delih Slovenije vzpostavijo močna umetniška središča.
Novogradnja, ki bi rešila desetletja trajajoče prostorske težave umetniških akademij
in jih povezala na skupni lokaciji, lahko postane eno od najmočnejših žarišč
sodobne slovenske kulture. Gre za projekt izjemnega nacionalnega pomena, ki
povezuje vrsto kulturnih področij, prek katerega se povezujeta kulturna in visokošolska
sfera in ki sodi med najpomembnejše investicije v javno infrastrukturo za
podporo ustvarjalnosti v obdobju veljavnosti Nacionalnega programa za kulturo.
Praktično umetniško delo je nedvomno nujna
prvina univerzitetnega študija za umetniške poklice. Sedanji sistem
financiranja sicer temu študiju namenja najvišji faktor pri kritju materialnih
stroškov, kar pa vendarle ne omogoča nemotene izvedbe študijskih programov. Pri
izvajanju študijskih programov umetniških akademij bodo dejavno sodelovali tudi
izvajalci javnega sektorja, javnih kulturnih programov in kulturnih projektov.
Posebnega pomena sta usposabljanje in
vseživljenjsko učenje ustvarjalcev in zaposlenih v sektorju kulture; ustvarjalcem
ga kulturna politika v okviru finančnih zmogljivosti omogoča z raznimi oblikami
delovnih in drugih štipendij, zaposlenim v kulturi pa to omogočajo zlasti
zavodi. Nujna bo dejavnejša vloga kulturne politike pri oblikovanju in
izvajanju šolskih programov, ki izobražujejo za poklice v kulturi, ter pri
izobraževanju tistih poklicev v kulturi, ki niso del šolskega sistema. V okviru
štipendijske politike bo potrebna aktivnejša medresorska koordinacija, dalje pa
tudi prednostna podpora programom in projektom, ki se navezujejo na deficitarne
poklice v kulturi, spodbujanje stanovskih društev k večji dejavnosti na
področju izobraževanja za poklice v kulturi, zagotavljanje štipendij za
izobraževanje za deficitarne poklice v kulturi, spodbujanje vključevanja
javnega sektorja v kulturi v izobraževalne procese, spodbujanje sodelovanja
izvajalcev javnega sektorja, javnih kulturnih programov in kulturnih projektov
s študijskimi programi umetniških akademij in spodbujanje gospodarstva k
sofinanciranju štipendij za izobraževanje za poklice v kulturi.
Kulturna politika pa se zaveda, da so
potrebna nova znanja tudi za upravljanje v kulturi, kar bo treba upoštevati
tudi pri visokošolskem študiju. Brez večjega števila kakovostno usposobljenega
kadra za upravljanje v kulturi ne bo mogoče uresničiti zahtevnega projekta
posodobitve javnega kulturnega sektorja.
Kultura oziroma kreativni sektor je
področje posebnega pomena za usposabljanje in zaposlovanje posameznikov,
predvsem mladih, starejših, žensk in pripadnikov ranljivih družbenih skupin, ki
imajo kulturna znanja in spretnosti, in to z razvojem socialnega in drugih
inovativnih oblik podjetništva in samozaposlitve, ki ustvarjajo nova delovna
mesta.
Trendi rasti kulture in kreativnega
sektorja povsod v Evropski uniji so obetavni, medtem ko je ta panoga v Sloveniji
do sedaj slabo izkoriščena za socialno vključenost in ustvarjanje novih
zaposlitev. Tako je tudi treba bolj kot doslej ustvarjati priložnosti za
tovrstno zaposlovanje posameznikov, ki so v neenakem izhodiščnem položaju na
trgu dela v ostalih panogah, in to zaradi različnih razlogov, predvsem zaradi
ranljivosti ali omejitev.
Sodelovanje Slovenije v mednarodnih
medvladnih organizacijah na področju kulture
Slovenija je bila že doslej dejavna v
mednarodnih organizacijah, ki delujejo tudi na področju kulture. Tradicionalno
dobro je sodelovanje z Unescom in s Svetom Evrope, vendar je tudi pri tem
mogoče doseči boljše učinke, povečati našo prepoznavnost kot pomembnega
partnerja, zavzetega za skupno oblikovanje mednarodnih pravnih instrumentov, kulturnega
sodelovanja in pomoči tretjim državam. S predvidenim vstopom v OECD bo
Slovenija tudi na tem področju neposredno vključena v programe in projekte te
organizacije, kar je za nas še posebej pomembno zaradi tako imenovane kulturne
statistike. Prioritetni cilj kulturne politike glede Unesca in Sveta Evrope naj
bo ratifikacija še preostalih mednarodnih konvencij s področja kulture, ki jih
Slovenija doslej še ni ratificirala (Unescova konvencija o podvodni kulturni
dediščini, Unescova konvencija o zaščiti nematerialne kulturne dediščine,
Okvirna konvencija Sveta Evrope o vlogi kulturne dediščine v družbi),
uveljavitev načel teh konvencij z vključitvijo v naš pravni red in dejavno
sodelovanje v organih in dejavnostih, ki potekajo na podlagi teh in drugih, že
ratificiranih konvencij. Kulturna politika naj si prizadeva, da bo Slovenija
dosegla boljšo zastopanost naše kulture in kulturne dediščine v različnih
programih in projektih, ki jih vodijo oziroma izvajajo mednarodne organizacije.
Pomemben cilj kulturne politike je tudi sprejetje
in uresničevanje strategije za varstvo kulturne dediščine in naravnih vrednot v
Republiki Sloveniji v skladu z mednarodnimi pravnimi instrumenti in
dejavnostmi, pripravljene v sodelovanju med Ministrstvom za kulturo,
Ministrstvom za okolje in prostor ter Uradom Republike Slovenije za Unesco pri
Ministrstvu za visoko šolstvo, znanost in tehnologijo. Slovenija bo tretjim
državam, ki niso članice Evropske unije, so pa z vidika naših zunanjepolitičnih
usmeritev pomembne, dajala tehnično pomoč v obliki prenosa izkušenj pri
uresničevanju mednarodnih pravnih instrumentov na področju kulture, medijev in
kulturne dediščine.
Evropska prestolnica kulture 2012
Slovenija bo leta 2012 izvedla projekt
Evropske unije Evropska prestolnica kulture. Obdobje 2008–2011 bo najpomembnejše
pri snovanju programa in vzpostavljanju potrebne infrastrukture za ta kulturni
projekt, ki je v dosedanji zgodovini slovenske države nesporno vsebinsko
najobsežnejši in finančno najzahtevnejši. Investicije v kulturno infrastrukturo
morajo izpolnjevati zahteve glede usklajenosti med stroški in koristmi in v
celoti upoštevati porazdelitev finančnih bremen med državo, samoupravnimi
lokalnimi skupnostmi in zasebnim sektorjem v takšnem razmerju, da državna
sredstva ne presežejo višine, določene s predpisi o financiranju občin (in
pokrajin). Investicije se bodo začele leta 2008 in se morajo končati leta 2011, da bodo leta 2012 na voljo za vsebine. Zaradi zahtevnosti,
obsežnosti in pomembnosti tega projekta je pri njegovem uresničevanju nujno potrebno
sodelovanje predvsem med Ministrstvom za kulturo in Službo Vlade Republike
Slovenije za razvoj, Službo Vlade Republike Slovenije za lokalno samoupravo in
regionalno politiko, Ministrstvom za okolje in prostor, Ministrstvom za
gospodarstvo, Ministrstvom za promet, Ministrstvom za visoko šolstvo, znanost
in tehnologijo ter Ministrstvom za šolstvo in šport.
Začetek priprav na Evropsko prestolnico
kulture 2012 se ujema z Evropskim letom medkulturnega dialoga 2008, ki ga je
»lansirala« Evropska komisija. Evropsko leto medkulturnega dialoga bo zlasti
namenjeno krepitvi zavesti evropskih državljanov o pomembnosti medkulturnega
dialoga, opredelitvi in razširjanju najboljših praks v tem dialogu, krepitvi
sodelovanja med izvajalci (na vseh ravneh) medkulturnega dialoga in
pospeševanju politike evropskega sosedstva.
V smislu priprave na programski del
Evropske prestolnice kulture 2012 je treba obdobje med letoma 2008 in 2011 izkoristiti za horizontalno in vertikalno povezavo med izvajalci kulturnih dejavnosti,
pri čemer je horizontalno povezovanje mreženje med sorodnimi organizacijami in
ustanovami, kot so denimo mreža multimedijskih središč po Slovenije, mreža
knjižnic, muzejev, galerij, glasbenih festivalov ipd., vertikalno pa vsebinsko
povezovanje posameznih področij, programov, ki se dopolnjujejo in do skupnih
rezultatov prihajajo sinergijsko, ter projektov, ki se izvajajo v medsedbojnem
sodelovanju raznih producentov. Nastajajoče kulturne programe je tako treba
povezati tudi z izobraževanjem in znanostjo, s turizmom, športom in še
nekaterimi področji. Razmerje med državnimi, pokrajinskimi, občinskimi in
zasebnimi viri za pripravo in izvedbo programov Evropske prestolnice kulture
2012 (vključno s promocijo) bo, če izvzamemo neposredno finančno podporo
Evropske komisije, uravnano tako, da bo država zagotovila največ do 40
odstotkov programskih stroškov, preostali del pa bodo prispevali preostali
partnerji, pri čemer celoten znesek ne bo presegel 50 milijonov eurov.
V programe Evropske prestolnice kulture
2012 je treba vključiti najrazličnejše segmente populacije, tudi ranljive
skupine, torej tudi skupine s posebnimi potrebami, in vse starostne skupine ter
vse sloje prebivalstva, od mestnega do kmečkega življa, saj na primer Slovenija
po funkcionalni in digitalni pismenosti še vedno zaostaja za Evropo.
Med letoma 2009 in 2011 bo moral prijavitelj stopnjevati promocijske dejavnosti in tudi prireditve v smeri
Evropske prestolnice kulture 2012 ter se nenehno pojavljati tudi v tujini na
drugih kulturnih prireditvah, dokler ne bomo leta 2012 začeli izvajati programa
Evropske prestolnice kulture 2012. Za promocijo Evropske prestolnice kulture
2012 bo treba izkoristiti vse primerne mednarodne dogodke (na primer olimpijske
igre) ter premisliti o možnosti in smiselnosti povezav s sorodnimi prireditvami
po svetu.
Preobrazba javnega sektorja
Da bi vzpostavili boljše razmere za
produkcijo umetnosti in za kulturne dejavnosti v celoti, sta potrebni reforma
javnega sektorja in celostna rešitev statusa samozaposlenih ustvarjalcev na področju
kulture. Tudi zanje je treba ustvariti možnosti za učinkovito kulturno
ustvarjalnost/produkcijo umetnosti in za učinkovite javne zavode. Gre za
občutljiv proces, zato naj se leta 2008 pod okriljem Ministrstva za kulturo
ustanovi posebna komisija, sestavljena iz predstavnikov Ministrstva za kulturo,
Ministrstva za javno upravo ter Ministrstva za delo, družino in socialne
zadeve, v njej pa naj sodelujejo tudi predstavniki izvajalskih organizacij,
kulturniki in samozaposleni v kulturi. Komisija naj do leta 2010 oblikuje
predlog reforme in upošteva tudi reševanje problematike nevladnega sektorja,
pri čemer naj predvidi varovalne ukrepe, s katerimi bo zavarovala skupine, na
katere bi reforma utegnila vplivati z zmanjšanjem socialne varnosti, ter
predloge na področju delovanja nevladnega sektorja in gospodarskih družb, ki
izvajajo kulturne storitve in zagotavljajo kulturne vsebine, ki so v javnem
interesu. Pomemben del reformnih ukrepov naj bo posvečen hitrejšemu in učinkovitejšemu
uveljavljanju mladih, ki se kot umetniki, producenti, strokovnjaki ali člani
tehničnih služb šele vključujejo v kulturne dejavnosti.
Ustanovitev pokrajin in prenos pristojnosti
nanje bosta nedvomno precej prispevala k preobrazbi javnega sektorja tudi na
področju kulture. Kulturna politika mora poskrbeti, da bo ta prenos izveden
tako, da ne bo poslabšal položaja javnih zavodov, čeprav se lahko zgodi, da bo
posledica teh premikov tudi njihovo združevanje ali statusno preoblikovanje v
fleksibilnejše statusne oblike. Kljub prenosu pristojnosti ustanoviteljstva in
financiranja na pokrajine in združitvi pristojnosti ustanoviteljstva in
financiranja pri občinskih javnih zavodih, katerih osnovno dejavnost sedaj
pretežno zagotavlja državni proračun, pa bo še naprej naloga državne kulturne
politike, da bo spodbujala vrhunske programe in projekte izvajalcev kulturnih
programov, ne glede na njihov status ali ustanoviteljstvo. Kulturna politika bo
podpirala statusno preoblikovanje izvajalcev kulturnih programov, če bo s tem
zagotovljena njihova večja prilagodljivost kulturnim potrebam in posebnostim
kulturne produkcije, če bo njihovo delovanje prijaznejše za uporabnike in če bo
tako mogoče doseči ugodnejše razmerje med sredstvi, potrebnimi za splošne
obratovalne stroške, in sredstvi za izvedbo programov oziroma projektov.
Posebna skrb kulturne politike pa bo namenjena povezovanju izvajalcev kulturnih
programov in projektov v mreže, združenja in druge oblike povezav, ki je
namenjeno izboljšanju storitev, boljši promociji in prenosu dobrih praks tudi k
tistim udeležencem, ki sicer ne bi zlahka dosegli večje kakovosti.
Veljavnost Zakona o zagotavljanju sredstev
za nekatere nujne programe Republike Slovenije v kulturi se izteče v letu 2008.
Čeprav se njegove določbe od leta 1998 nikoli niso v celoti uresničevale, je s
sredstvi, ki so se za programe zagotavljala iz državnega proračuna, bilo mogoče
postopoma sofinancirati obnovo kulturnih spomenikov, urejati prostorske razmere
za javne zavode, ohranjati doseženo stopnje ljubiteljskih dejavnosti,
spodbujati kulturniške mreže na področju založništva in kinematografije ter
približati delovanje splošnih knjižnic mednarodnim standardom. V nekaj zadnjih
letih je bilo za te programe mogoče porabiti nekaj več sredstev in ob drugem
dokončati gradnjo nekaterih knjižnic, obnoviti spomenike in izboljšati
prostorske razmere za delo kulturnih društev, čeprav obseg teh sredstev niti v
zadnjem letu ni zajel polovice finančnih virov, ki jih je predvideval zakon,
saj občine niso mogle zagotoviti svoje finančne soudeležbe pri izvedbi
projektov. Kljub temu učinki zakona nikakor niso bili zanemarljivi. Zato si bo
kulturna politika prizadevala, da se veljavnost Zakona o zagotavljanju sredstev
za nekatere nujne programe Republike Slovenije v kulturi podaljša za naslednjih
pet let (2009–2013) vsaj v obsegu, ki bo zagotovil dokončanje projektov, kot
jih predvideva zakon.
4. PODROČJA IN DOLGOROČNI CILJI KULTURNE POLITIKE
Ker kulturna politika samo »naroča«
oziroma omogoča izvajanje programov, so kulturne ustanove na vseh področjih
kulture njeni soodgovorni partnerji, ki z drugimi institucijami, tudi
zasebnimi, konkurirajo za del javnih sredstev. Poglavje o področjih kulturne
politike v nacionalnem programu za kulturo kaže na obseg in vrste kulturnih
dejavnosti, ki jih nacionalna kulturna politika prek javnih razpisov in pozivov
sofinancira iz sredstev državnega proračuna, s katerim razpolaga Ministrstvo za
kulturo, v manjšem obsegu pa tudi drugi resorji in v prihodnje tudi pokrajine.
V določenem delu kulturno politiko uresničujejo tudi izvajalci, ki nimajo
statusa kulturnih ustanov. To še posebej velja za področje slovenskega jezika,
knjige, kulturne dediščine, kulturne vzgoje, izobraževanja za poklice na
področju kulture in za e-kulturo. Opis javnega interesa za vsako področje je
tako že tudi zamejitev tega področja – oziroma napoved tistega, kar je lahko
deležno državne denarne podpore ali pa pravnega in normativnega urejanja. Ta
opis je na posameznemu področju dopolnjen s cilji in nalogami, ki so ali
dolgoročnejši ali so določeni v drugih dokumentih razvojnega načrtovanja na
ravni države ali je priporočljivo, da jih posamezni odločevalci izvajajo že v
obdobju, ki ga zajema ta nacionalni program.
Konkretne cilje oziroma prioritete, ki
jih gre uresničevati v obdobju 2008–2011 s pomočjo navedenih ukrepov in spremljati
njihovo uresničevanje s kazalniki, pa obravnava naslednje poglavje tega
programa.
1. Slovenski jezik
Opredelitev javnega interesa in naloge
kulturne politike
Javni interes za slovenščino se nanaša tako
na simbolno (identifikacijsko) kakor tudi na instrumentalno (sporazumevalno)
vlogo jezika. Slovenska država ima slovenščino za podedovano in tudi danes
veljavno kulturno dobrino ter ji kot bogato razvitemu maternemu jeziku priznava
domicilni položaj in položaj državnega jezika. Z vstopom Republike Slovenije v
Evropski uniji se je raba slovenščine okrepila tudi v mednarodnem prostoru,
vendar se je slovenski jezikovni položaj hkrati zapletel: na območju države ter
v njenem okolju se čedalje pogosteje uporablja cela vrsta jezikov in za zagotovitev
učinkovitega in nemotenega javnega sporazumevanja v družbi (javnega interesa
kot poslanstva države) se mora delež improvizacije pri določanju razmerij med
jeziki – kljub globokim družbenim premikom in izpostavljenosti burnim
globalizacijskim vplivom – bistveno zmanjšati. Zato je Državni zbor sprejel
Nacionalni program za jezikovno politiko in v njem določil strategijo, ki poleg
ovrednotenja razmer obsega premišljena načela, cilje, prioritete ter poti za
doseganje ciljev v določenem časovnem razponu (potrebne organizacijske,
finančne, strokovne, zakonodajne, promocijske idr. ukrepe, načine, naloge,
njihove nosilce in izvajalce). Pri tem sledi naslednjim temeljnim usmeritvam:
-      
širjenje sporazumevalne zmožnosti v državnem jeziku,
-      
oblikovanje jezikovne zavesti, potrebne za kulturno ustvarjalnost,
osebnostno rast in sporazumevalno učinkovitost posameznika kot državljana,
delavca, porabnika ali študenta v družbi znanja pa tudi za kohezivnost
slovenske družbe,
-      
zagotavljanje pravnih podlag jezikovne rabe (jezikovnih pravic in
dolžnosti posameznikov in skupnosti),
-      
znanstveno raziskovanje, kultiviranje in izpopolnjevanje slovenščine na
vseh področjih, ki jih odpira družbeni in tehnološki razvoj (vštevši
digitalizacijo); (npr., ker smo v jeziku zanemarili semantični vidik našega
razumevanja, je treba na novo odkrivati prvotni pomen besedišča; pomensko
prenovljena beseda bi rešila dve stvari: besedo otela pozabi in rešila novo
jezikovno zadrego),
-      
uveljavljanje slovenske jezikovne izvirnosti kot nepogrešljive sestavine
evropske kulturne raznolikosti,
-      
zagotavljanje čim večje dostopnosti jezikovnega in drugega zadevnega
gradiva tudi za invalide v njim prilagojenih tehnikah.
2. Področje knjige
Opredelitev javnega interesa in naloge
kulturne politike
Knjiga kljub novim medijem ostaja temelj
družbenega dialoga ter z njim povezanega intelektualnega in umetniškega vretja.
Knjigo je potrebno razumeti tako v njeni tržni kot kulturni razsežnosti.
Izdajanje knjig v slovenščini že samo po sebi razumemo kot vrednoto. Razvejano
založništvo krepi jezikovno samozavest na najrazličnejših področjih. Osrednji
interes kulturne politike velja zoženemu delu založniške produkcije, ki jo
lahko označimo kot knjigo v javnem interesu. V ta javni interes konkretneje
spadajo: zagotavljanje pogojev za kar najboljše delovanje vseh dejavnikov
znotraj verige knjige, založniška dejavnost, knjigarniška mreža, bralna
kultura, izvirna in nekomercialna knjižna in revijalna produkcija s področij
leposlovja, znanosti, umetnosti ter kulture nasploh, mladinska književnost in
mladinska periodika, strokovna in kritiška dela s področja kulture, promocija
knjig, branja in avtorjev, literarni festivali, mednarodna dejavnost in mednarodna
promocija, prevodi del slovenskih avtorjev v tuje jezike, izobraževanje, informatizacija,
raziskovanje, podporni projekti in dostopnost knjige za slepe in slabovidne.
Po osamosvojitvi Slovenije je bil prav po
zaslugi programov Ministrstva za kulturo dosežen velik napredek pri izdajanju
humanističnih del, ki pa ne bi bil mogoč brez entuziazma avtorjev, prevajalcev,
urednikov in nekaterih založnikov. Slovenska humanistika se je izrazito
uveljavila tudi v svetu in je gotovo eden od najučinkovitejših in tudi najcenejših
promotorjev Slovenije v tujini. Podrobnejši pregled pa tudi tu zazna številne
težave.
Prva je nedvomno ta, da humanistika sega
tudi na področje znanosti in šolstva, kar se premalo upošteva pri možnostih
njenega sistemskega urejanja. Brez humanistike Slovenci ne samo, da ne bi
»imeli jezika«, marveč bi se odrekli možnosti, da ga potem, ko ga že »imamo«,
tudi primerno razvijamo. Zato je potrebna sprememba sistemskega urejanja
razvoja razvijanja humanistike v povezavi s področjem kulture, izobraževanja in
raziskovanja. Pri tem je treba nedvomno doseči konkretnejšo povezanost med
kulturnimi, izobraževalnimi in raziskovalnimi institucijami.
Ker je v skladu z zahtevami Nacionalnega
programa za kulturo 2004–2007 in z drugimi predlogi in zahtevami v
postopku ustanovitev Javne agencije za knjigo Republike Slovenije, bo po njeni
ustanovitvi vse sprotne naloge leta 2008 začela opravljati nova ustanova.
Naloge te agencije so zapisane v zakonu o
njej. Zakonska podlaga za to je oblikovana in agencija bo opravljala tudi
zadeve, ki jih glede na naravo in vrsto ni bilo mogoče izvajati v okviru
Ministrstva za kulturo ter Ministrstva za visoko šolstvo, znanost in
tehnologijo Pričakovati je mogoče boljše povezovanje instrumentov podpore
knjigi, ki sta jih doslej ločeno izvajali Ministrstvo za kulturo in Ministrstvo
za visoko šolstvo, znanost in tehnologijo, boljšo promocijo, pridobivanje
dodatnih sredstev iz evropskih virov – od sponzorjev do donatorjev ipd. Pri
delu agencije bo strokovna javnost močneje udeležena, preglednejši bodo njeni
postopki pri financiranju, organizirala bo usposabljanje za razvoj področja,
postala bo središče srečevanja in dialoga tistih, ki so udeleženi v verigi
knjige – od avtorjev do založnikov in knjižnic ipd. Z vsem tem se tako
oblikujejo dobre možnosti za zagotavljanje trajnih pogojev za:
-      
vrhunsko ustvarjalnost na področju leposlovja in znanosti, posebej
humanistike,
-      
večjo dostopnost slovenske knjige,
-      
dvig zavesti o pomenu knjige in branja za razvoj posameznika in družbe,
-      
večjo prepoznavnost slovenskih ustvarjalcev s področja leposlovja in
znanstvene publicistike v svetu,
-      
stabilizacijo produkcijskih razmer.
Seveda ob tem kulturno politiko čaka vrsta
nalog, ki jih bo treba reševati, da bi lahko optimalno izboljševali položaj
knjige in avtorjev. Med temi nalogami bodo:
-      
ustreznejše vrednotenje/plačevanje avtorskega dela,
-      
spodbujanje knjižnic, da bodo odkupovale večje število subvencioniranih
del v slovenskem jeziku,
-      
spodbujanje novih prodajnih mest za knjigo (prodaja po internetu,
muzeji, fakultete in druge institucije, prodaja prevedenih slovenskih knjig v
turističnih naseljih),
-      
prizadevanje za spodbudnejšo davčno politiko do knjige,
-      
z medresorskim sodelovanjem prizadevanje za promocijo literarnih
projektov na slovenskih lektoratih v tujini;
-      
razvijanje modela izplačevanja knjižničnega nadomestila,
-      
podpora projektom bralnega ozaveščanja, zlasti bralni znački,
-      
podpora promociji slovenskega leposlovja in znanstvene publicistike v
mednarodnem prostoru,
-      
podpora knjigarnam za promocijo domačih avtorjev in domače literature in
humanistike.
Ob vsem navedenem naj bo eden od osrednjih
ciljev kulturne politike ohranjanje deleža produkcije knjig in revij s področij
leposlovja in humanistike znotraj celotne založniške produkcije (knjig okoli 20
odstotkov) ter dvig ravni prodaje knjig in revij z navedenih področij za
najmanj 15 odstotkov (do leta 2011 zvišati povprečno naklado knjig na 750,
revij pa na 550 izvodov). Ta cilj bi bilo mogoče dosegati s celostno podporo
področju knjige (avtorji, založniki, knjigarne, knjižnice, bralna kultura) s
poudarkom na produkciji s področja leposlovja in humanistike, ki se sklada z
javnim interesom v kulturi.
Kulturna politika naj pri tem izvaja
različne oblike podpore, pri čemer naj posebno pozornost namenja izboljšanju
položaja avtorjev, tako da bo:
-      
podporo selektivneje usmerjala knjižni in revijalni produkciji, ki se
ujema z javnim interesom v kulturi in izkazuje poseben prispevek k razvoju
slovenske kulture,
-      
posvečala več pozornosti učinkom sofinanciranja knjižne in revijalne
produkcije,
-      
izboljševala regionalno dostopnost slovenske knjige, zlasti zahtevnejšega
leposlovja ter humanistične knjižne in revijalne produkcije,
-      
z različnimi ukrepi zniževala povprečno ceno slovenske knjige in
povečevala njeno prodajo,
-      
skrbeti za invalide, da bodo imeli dostop do literarnih prireditev in
prostorov v zvezi s knjigo ter jim bodo s pomočjo njim prilagojenih tehnik
dosegljive knjižne vsebine.
3. Knjižnična dejavnost
Opredelitev javnega interesa in naloge
kulturne politike
Javne knjižnice na Slovenskem imajo bogato
izročilo. Čeprav so bile sprva namenjene predvsem zadovoljevanju potreb
študijskega procesa, so bile odprte tudi za vso zainteresirano javnost.
Polagoma so se razvile v najbolj demokratične ustanove, dostopne vsem
državljanom Slovenije. Danes ima Slovenija razmeroma dobro razvito knjižnično
dejavnost. Splošne knjižnice vse bolj postajajo lokalna središča kulture,
branja in dostopa do različnih informacij, zlasti spletnih, ter postajajo
dejavne pri krepitvi sodobne informacijske družbe. Temu se pridružuje tudi
njihova socialnorazvojna funkcija v smislu izenačevanja kulturnih,
izobraževalnih in drugih socialnih možnosti.
Nacionalna knjižnica je glavna znanstvena
knjižnica. Kot koordinatorka knjižničnih mrež zagotavlja strokovne osnove za
enotno delovanje knjižnic, zlasti za vključevanje v vzajemni sistem COBISS,
usposabljanje bibliotekarjev in izdajo strokovnih publikacij. Programi
nacionalne knjižnice uresničujejo predvsem dva cilja: ohranitev knjižne
kulturne dediščine in dostop do nje ter uvajanje novih tehnologij za boljšo
izrabo knjižničnih fondov in informacijskih virov, zlasti z razvojem spletnih
portalov.
V javni interes na področju knjižnične
dejavnosti spadajo: kar najboljša ponudba knjižničnega gradiva v knjižnicah
vseh vrst, ponudba informacij in storitev, ki so osredotočene na kulturne,
izobraževalne, informacijske in socialne potrebe okolja, na informacijsko
opismenjevanje in podporo vseživljenjskemu učenju; zagotavljanje prostorskih
možnosti in opreme za uporabo gradiva, pridobivanje informacij in smotrna
izraba prostega časa v knjižnicah, omogočanje dostopa do urejenih zbirk
domoznanskega gradiva za lokalne študije; izobraževanje, raziskovanje in
podporni projekti, mednarodno sodelovanje, učinkovit sistem pridobivanja
obveznega izvoda gradiva na vseh medijih, ki bo zagotavljal popolnost,
ohranitev in čim večjo dostopnost nacionalne zbirke; dostop do podatkov o
nacionalni zbirki in nacionalno pomembnih knjižničnih zbirkah iz vseh knjižnic
v Sloveniji prek sistema COBISS in medmrežja, tekoče objavljanje Slovenske
bibliografije, dostopnost vseh redkih in ogroženih gradiv s pomočjo
restavriranja, prenosa na nadomestne nosilce, zlasti na mikrofilm, dostop do
svetovnih virov informacij, medknjižnična izposoja iz domačih in tujih
knjižnic, koordiniran sistem mednarodnega številčenja publikacij oziroma
storitev za mednarodno bibliografsko kontrolo.
Kulturna politika bo morala v prihodnje
biti pozorna na težave nacionalne knjižnice in jih reševati. Te težave so trojne
narave:
-      
prostorska stiska,
-      
pomanjkanje kadrov,
-      
vedno večje število digitalnih publikacij.
Vlada Republike Slovenije je sklenila
rešiti prostorsko stisko nacionalne knjižnice tako, da je projekt Narodna in
univerzitetna knjižnica Jožeta Plečnika vključila med najpomembnejše razvojne
projekte države v Resolucijo o nacionalnih razvojnih projektih za obdobje
2007–2023. Nosilec tega projekta je Ministrstvo za visoko šolstvo, znanost in
tehnologijo. Sestavni del projekta Narodne in univerzitetne knjižnice Jožeta
Plečnika je tudi digitalizacija kulturne dediščine in biodiverzitete Slovenije.
To zajema tudi vprašanje zagotovitve informacijsko-komunikacijske tehnologije
in ustreznega števila usposobljenih kadrov za izvajanje nalog digitalizacije,
e-vsebin in e-storitev.
Dolgoročna izhodišča knjižnične dejavnosti
temeljijo na omogočanju enakih možnosti dostopa do knjižnic in njihovih
storitev za vse prebivalce Slovenije. V tem smislu so naloge kulturne politike:
-      
povečanje deleža uporabnikov knjižnic v celotni populaciji v naslednjem
srednjeročnem obdobju, zlasti povečanje deleža odraslih prebivalcev,
-      
zagotavljanje večjega deleža zahtevnejše literature s poudarkom na
slovenskih avtorjih v knjižničnih fondih,
-      
zagotavljanje večjega deleža umetniške avdiovizualne produkcije s
poudarkom na evropski produkciji v knjižničnih fondih,
-      
intenzivnejše informiranje uporabnikov o kvalitetni literaturi,
-      
rast izposoje in uporabe gradiva, predvsem strokovnega in zahtevnejšega
leposlovnega v tiskani in elektronski obliki,
-      
razvoj oziroma obvladovanje slovenskega jezika in informacijske
pismenosti (poudarek na izobraževanju uporabnikov za rabo knjižničnih gradiv in
storitev),
-      
rast bralne kulture in promocije slovenske knjige,
-      
letni prirast gradiva, ki bo dejavno usmerjen k doseganju veljavnih
standardov,
-      
omogočanje izposoje AV- in notnih gradiv (tudi slovenskih avtorjev),
-      
oblikovanje zbirk nacionalne in osrednjih območnih knjižnic kot
informacijskih jeder v državi in regijah za potrebe izobraževanja in
raziskovanja, s poudarkom na razvoju »hibridne« knjižnice, v kateri bo mogoče
hkrati uporabljati gradiva na različnih medijih,
-      
povečanje števila računalniško opremljenih delovnih mest z dostopom do
interneta za uporabnike, predvsem za podporo državljanom pri dejavnostih
civilne družbe in uporabi e-storitev države,
-      
razvoj spletnih storitev za dostop do knjižnic in za njihovo enostavno
uporabo na daljavo,
-      
digitalizacija knjižničnih zbirk in razvoj e-vsebin, zlasti za potrebe
šolajoče se mladine, za lokalne študije ter razvoj turizma in kreativnih
industrij,
-      
intenziviranje izobraževanja zaposlenih bibliotekarjev za potrebe vseh
dejavnosti v sodobni knjižnici,
-      
dejavno vključevanje digitaliziranih knjižničnih vsebin v mrežo na
področju kulturne vzgoje.
Knjižnične storitve za invalide se izvajajo
v javnem knjižničnem sistemu v posebej zanje prilagojenih tehnikah.
V naslednjih štirih letih bo kulturna
politika posebno pozorna na naslednje:
-      
pri financiranju programov nacionalne knjižnice na to, da bodo glavni
izvedbeni cilji usmerjeni v bogatitev nacionalne zbirke in njene dostopnosti,
vzpostavitev notranje organizacijske strukture za arhiviranje spletnih
publikacij in digitalizacijo večjih količin tiskane knjižnične dediščine ter
razvoj portala »d.Lib.si«,
-      
pri sofinanciranju programov splošnih knjižnic bo treba doseči letni
nakup gradiva 250 enot na 1000 prebivalcev,
-      
skupaj s sredstvi občin ter lastnimi sredstvi knjižnic bo treba
omogočiti nakup 150–170 osebnih računalnikov,
-      
posebna skrb bo namenjena financiranju promocijskih in izobraževalnih
projektov, ki bodo izboljševali bralno kulturo, poznavanje slovenskega jezika
in informacijsko pismenost uporabnikov,
-      
zagotoviti bo treba sofinanciranje nakupa bibliobusov,
-      
zagotoviti bo treba optimalno izvajanje nalog območnih knjižnic s
poudarkom na digitalizaciji domoznanskih gradiv in razvoju skupnega portala.
Ustanoviteljice splošnih knjižnic so
občine, ki delujejo na podlagi sedaj veljavne zakonodaje o lokalni samoupravi,
kar jim omogoča, da se pri financiranju knjižnic opirajo bolj na uzakonjeno
avtonomijo lokalnih skupnosti kot na obstoječo knjižnično zakonodajo. Zato se
knjižnice v marsikaterem okolju, zlasti na manj razvitih območjih, srečujejo z
nepripravljenostjo, da bi se uredile organiziranost knjižnice in medsebojne
obveznosti, čemur praviloma sledi pomanjkljivo financiranje. Kulturna politika
se bo morala pri reševanju teh vprašanj še posebej angažirati med procesom
regionalizacije Slovenije, pri čemer bo morala poskrbeti za to, da bo
knjižnicam zagotovljen primeren finančni temelj za nemoteno delovanje.
4. Likovne umetnosti
Opredelitev javnega interesa in naloge
kulturne politike
Področje varovanja in prezentacije likovne
dediščine je opredeljeno v Zakonu o varstvu kulturne dediščine in tiste
galerije, ki hranijo zbirke likovne ustvarjalnosti, imajo status muzejev. Na
področje likovnih umetnosti spadajo vse likovne zvrsti, ki so se uveljavile v
zgodovini likovnih umetnosti, vključno z avantgardnimi gibanji, in ki jih druži
raziskovanje podobe kot enega od temeljnih postulatov človekovega zavedanja in
doumevanja sveta, ter njene transformacije skozi različne postopke in tehnike.
To so slikarstvo, kiparstvo, fotografija in video ter arhitektura in
oblikovanje, če predstavljajo umetniški presežek pri osmišljanju vsakdanjega
življenja in življenjskega okolja. Kulturna politika v okviru javnega interesa
podpira organiziranje razstavnih in festivalskih programov in projektov, ki v
duhu pluralnega izraza sodobnih likovnih umetnosti zagotavljajo razvoj in
promocijo kakovostne in izvirne slovenske ustvarjalnosti ter njeno dostopnost
strokovni in širši javnosti v domačem in mednarodnem prostoru. Za spodbujanje vrhunske
ustvarjalnosti sodijo v javni interes neposredno podpiranje nadarjenih,
izvirnih umetnikov z delovnimi štipendijami in rezidečnimi udeležbami ter
popularizacija, izobraževanje, raziskovanje, informatizacija in digitalizacija
ter skrb za kakovostno in javnosti dostopno zadovoljevanje kulturnih potreb na
področju likovnih umetnosti.
Da bi zadostili uresničevanju teh potreb,
naj kulturna politika v ta namen – glede na možnosti - smiselno poveže javne
ustanove s področja varovanja in prezentacije sodobnih likovnih umetnosti in
dediščine po skupnih interesih. Naloge pri tem bodo:
-      
na primerljivih strokovnih standardih temelječa obravnava vseh fundusov
ter njihova predstavitev in dostopnost javnosti,
-      
skrb za skupno predstavitev zbirke starejše in novejše likovne umetnosti
in to na podlagi sistematičnega zbiranja starejše evropske umetnosti in sodobne
svetovne ustvarjalnosti, skrb za smiselno nadgrajevanje obstoječih zbirk in
omogočanje pogojev za njihovo prezentacijo,
-      
strokovno utemeljena zasnova, izboljšanje finančnih in prostorskih
pogojev za neprestano dinamično posodabljanje stalnih zbirk z novimi
problemskimi predstavitvami in s spremljajočimi strokovnimi razstavami in
drugimi dogodki,
-      
usklajena gostovanja starejše in sodobne tuje likovne umetnosti v Sloveniji,
-      
spodbujanje strokovnih analiz in interpretacij slovenske likovne
umetnosti, njenih problemskih in monografskih obdelav,
-      
skrb za poenoteno arhivsko in pisno dokumentacijo ter fotodokumentacijo,
v digitalni obliki dostopna na svetovnem spletu,
-      
pozornost do donatorjev, umetniških del in finančnih sredstev in
prizadevanje za donacije tudi z državnim priznanjem davčnih in drugih olajšav
oziroma priznanj,
-      
zidava ali usposobitev velikega razstavnega prostora v Ljubljani,
kakršnega zdaj ni, in ki bi z vsemi modernimi standardi omogočal predstavitev
največjih razstav,
-      
skrb za izpopolnjevanje strokovnjakov in pripravo vodstvenih kadrov na
področju galerijskega dela v Sloveniji,
-      
skrb za gradnjo ateljejev za mlade umetnike in kustose, za delovne
štipendije in bivanje v tujini, pridobitev slovenskih ateljejev v tujini in
skrb za razvoj recipročnih in nerecipročnih rezidenčnih programov,
-      
skrb za kakovostno podobo urbanih in ruralnih okolij – kulturna politika
naj spodbudi stroko, da bo sprejela normative za to, da vpliv komercializma ne
bi bil tako uničujoč,
-      
skrb za podobo slovenskega oblikovanja, posebna skrb za projekte s
področja oblikovanja in arhitekture pri razpisih Ministrstva za kulturo kakor
tudi za teoretske analize moderne in sodobne umetnosti,
-      
zagotavljanje strokovnih opor za kakovostne arhitekture in opreme
novogradenj, namenjenih kulturi, in omogočanje deležev za likovno umetnost v
njih,
-      
redefiniranje vloge in pomena grafičnega bienala, bienala industrijskega
oblikovanja in trienalne prireditve U3,
-      
uvedba odprtih študijskih depojev, spodbujanje in vsaj delno odpiranje
depojev za študijske namene (kjer je to možno),
-      
poskrbeti za invalide, da bodo imeli dostop do prireditvenih prostorov
in jim bo s pomočjo njim prilagojenih tehnik v čim večji meri omogočen stik z
likovno umetnostjo.
Poleg tega naj kulturna politika med
tekočimi zadevami opravlja še naloge:
-      
na področju spodbujanja kulturne raznolikosti (upoštevanje široke palete
ustvarjalnih praks na področju sodobnih likovnih umetnosti v slovenskem in
mednarodnem kulturnem prostoru, prednostna podpora tudi programom, ki bodo
črpali sredstva iz mednarodnih virov),
-      
pri zagotavljanju dostopnosti kulturnih dobrin in pogojev za
ustvarjalnost (optimalno delovanje javne kulturne infrastrukture, dostopnost in
razvoj kulture od državne do občinske ravni, spodbujanje nevladnih organizacij
in društev k povezovanju),
-      
pri vlogi kulture kot kategorije razvoja (podpora projektom, pri katerih
sodeluje gospodarstvo in ki vključujejo kulturni turizem, stimulativna davčna
politika, sodelovanje zasebnega kapitala z javnimi zavodi in nosilci javnih
programov in projektov),
-      
pri neposredni podpori ustvarjalcem (ob štipendijah in rezidenčnih
udeležbah, redno izplačevanje razstavnin idr.).
Kulturna politika naj za potrebe
mednarodnega uveljavljanja spodbudi oblikovanje podrobnega programa mednarodnih
izmenjav. Pri tem smiselno upošteva pripravljenost gospodarstva za podporo in
potrebe za kulturno meddržavno izmenjavo. Ker programi te vrste zahtevajo
dolgotrajne delovne priprave, večletne dogovore in precejšnja sredstva, bi bilo
glede slednjih treba iskati tudi sponzorje oziroma mecene. Po tej poti bo
mogoče pripraviti pomembna gostovanja naših klasikov in še živečih ustvarjalcev
v zares pomembnih razstavnih oziroma prireditvenih prostorih svetovnih kulturnih
razstavišč. Odločilno pri vsem naj bo profilirano videnje tistih strokovnjakov,
ki so sposobni presojati, kje lahko slovenska kultura in umetnost prispevata
najprej k prepoznavnosti in nezamenljivosti ter tako k ugledu naše države.
5. Uprizoritvene umetnosti
Opredelitev javnega interesa in naloge
kulturne politike
Uprizoritvene umetnosti obsegajo
najrazličnejše zvrsti gledališča, kot so dramsko, glasbeno, lutkovno in plesno
gledališče (balet, sodobni ples, gledališče giba itd.), performans, poulično
gledališče, ambientalne oblike gledališča in druge hibridne ali mejne oblike
gledališkega izraza, pri katerih zasledimo nagel razvoj pod vplivom
vključevanja novih tehnologij, likovnih umetnosti ipd. Različne oblike
uprizoritvenih umetnosti ustvarjalcem omogočajo širok razpon poetik, ki se
gibljejo od tradicionalnega do izrazito sodobnega in raziskovalnega.
V javni interes uprizoritvenih umetnosti
sodijo produkcija in postprodukcija uprizoritvenih umetnosti, mednarodne
izmenjave na tem področju v okviru medkulturnega dialoga (gostovanja v tujini,
festivali v Sloveniji), skrb za gledališko dediščino, informatizacijo,
izobraževanje in podporne projekte, skrb za posodobitev opreme in
infrastrukture, ki je namenjena uprizoritvenim umetnostim, razvoj ljubiteljstva
na področju uprizoritvenih dejavnosti, skrb za strokovno refleksijo o
uprizoritvenih umetnostih in njihovo kakovostno refleksijo v publicistiki.
Sodeč po nekaterih pojavih v zadnjem
desetletju se v prihodnje utegnejo povečevati pritiski komercializacije v kulturi,
zato je treba ustvariti razmere, v katerih se bodo tudi uprizoritvene umetnosti
(skupaj z refleksijo o njih in slovensko dramatiko) še naprej lahko razvijale
odločno, konceptualno izčiščeno in razpoznavno, omogočale nastanek in
distribucijo uprizoritvenih umetniških praks, katerih osrednji cilj je kompleksna,
poglobljena in profesionalno uprizorjena refleksija stanja sodobne družbe,
njenih teženj, nasprotij in posebnosti. Spodbujati je treba
boljšo dostopnost uprizoritvenih umetnosti v geografskem (v Sloveniji in
zamejstvu) in socialnem smislu. Pomemben je tekoč pretok informacij med
uprizoritvenimi umetnostmi doma in v tujini (refleksija o uprizoritvenih umetnostih
v strokovnih publikacijah in drugih medijih, delovni obiski domačih umetnikov v
tujini in tujih v Sloveniji, možnost ogleda predstav iz tujine, gostovanja
domačih gledališč oziroma gledaliških skupin v tujini ipd.).
Med sprotne naloge na področju
uprizoritvenih umetnosti sodijo naložbe v infrastrukturo in posodobitev opreme,
med preostale cilje in naloge pa je treba uvrstiti:
-      
spodbujanje kakovostne ustvarjalnosti na področju uprizoritvenih
umetnosti, ne glede na to, v kakšnem produkcijskem okolju nastajajo in kdo jih
ustvarja (zaposleni v javnih in drugih zavodih ali organizacijah, samozaposleni
v kulturi idr.),
-      
spodbujanje vseh oblik raznolikega gledališkega izraza in zagotavljanje
dobrih produkcijskih pogojev tudi za neinstitucionalizirane gledališke prakse,
-      
izboljšanje razmer za umetniško ustvarjanje ter priprave za
institucionalizacijo sodobnega plesa,
-      
spodbujanje kakovosti mladih, šele uveljavljajočih se kadrov na področju
uprizoritvenih umetnosti (umetniki, producenti, tehniki ipd.),
-      
ohranjanje in razvijanje obstoječe profesionalne in ljubiteljske mreže,
-      
spodbujanje koprodukcijskega sodelovanja med javnimi zavodi pa tudi med
javnimi zavodi in drugimi organizacijami ter spodbujanje mednarodnih
koprodukcij,
-      
spodbujanje uveljavljanja slovenskega gledališča v tujini, pri čemer
imajo prednost pomembni, uveljavljeni festivali in uprizoritveni prostori,
-      
spodbujanje slovenskih in mednarodnih gledaliških festivalov v
Sloveniji, gledaliških platform za različne oblike uprizoritvenih umetnosti,
delavnic z domačo ali mednarodno udeležbo ipd.,
-      
spodbujanje raziskovanja in založništva,
-      
spodbujanje posameznikov in ustanov, da sodelujejo pri izobraževalnih
projektih na področju uprizoritvenih umetnosti (doma in na tujem), kakor tudi
skrb za ustrezne študijske pogoje za univerzitetne študijske programe s
področja uprizoritvenih umetnosti, za katere skrbi Ministrstvo visoko šolstvo,
znanost in tehnologijo; prav tako je treba s štipendijami skrbeti za
izobraževanje v tujini na tistih področjih uprizoritvenih umetnosti, za katera
v Sloveniji ni izobraževalnih programov,
-      
spodbujanje ustvarjalnih dognanj, ki jih prinašajo nove informacijske
tehnologije,
-      
poskrbeti za invalide, da bodo imeli dostop do prireditvenih prostorov
in bodo lahko s pomočjo njim prilagojenih tehnik lahko doživljali odrsko
umetnost,
-      
spodbujanje producentov pri črpanju mednarodnih finančnih virov in pri
zagotavljanju naložb iz gospodarstva.
6. Glasbena umetnost
Opredelitev javnega interesa in naloge
kulturne politike
Glasbena kultura pri nas obsega vse oblike,
ki so značilne za visoko razvite glasbene prakse v svetu. Kulturna politika v
okviru javnega interesa podpira in spodbuja vrhunsko izvirno ustvarjalnost,
trajnejše zadovoljevanje kulturnih potreb, omogoča celovite in vsebinsko
zaokrožene programe (poustvarjalna dejavnost), zagotavlja dostopnost do
raznovrstne, kakovostne in zahtevnejše umetniške produkcije na najširšem
področju RS ter med Slovenci v zamejstvu in po svetu, sofinancira glasbene,
glasbeno-scenske in folklorne produkcije ter postprodukcije, spodbuja
organizacije festivalov in koncertnih ciklov, mednarodnih festivalov,
sofinancira glasbeno založništvo, naročila izvirnih slovenskih glasbenih del,
finančno podpira glasbenoinformacijsko dejavnost, skrbi za izobraževanje
(štipendije), promocijo in glasbeno infrastrukturo. Podpora je namenjena tudi
kakovostnim projektom posameznih dejavnosti javnih zavodov, katerih
ustanoviteljice so lokalne skupnosti, nevladnih organizacij in fizičnih oseb.
Glasbeno življenje je najintenzivnejše v
mestnih središčih, vendar je očitno, da raven glasbene ponudbe v središčih ni
sorazmerna z dostopnostjo glasbene kulture v širšem regionalnem prostoru.
Glasbeno uveljavljeni centri imajo namreč prednost in zmožnost, da poustvarjajo
na vrhunski ravni, pri tem pa je njihova naloga tudi posredovanje svojih
dosežkov tako v regije kot tudi onstran državnih meja. Tako bodo upravičili
sredstva, ki so namenjena regijskim kulturnim žariščem v Sloveniji, po drugi
strani pa ne bo prihajalo do prenasičenosti glasbene ponudbe v prestolnici in
večjih mestih.
Kulturna politika na področju glasbe se bo
ravnala po naslednjih načelih:
-      
utrjevati zavest o slovenski glasbenorazvojni smeri,
-      
skrbeti za zadosten delež slovenske glasbene ustvarjalnosti v
repertoarju doma in tujini, skrbeti za razširjanje in spodbujanje glasbene
umetnosti po regijah,
-      
skrbeti za predstavljanje slovenske glasbene ustvarjalnosti ter
poustvarjalnosti v tujini (promocija),
-      
predstavljati slovensko glasbo s programi poustvarjalcev, ki niso
vključeni v okvire javnih zavodov, a so po kakovosti na visoki ravni,
-      
povečati delež koncertov, ki so namenjeni mlajšemu občinstvu, ter s tem
prispevati k oblikovanju novih generacij poslušalcev,
-      
skrbeti za glasbeno založništvo sodobne in pretekle glasbene
ustvarjalnosti.
V zvezi s preteklo in sodobno glasbeno
ustvarjalnostjo kulturna politika skrbi za:
-      
računalniško notografijo del iz preteklosti in vstavljanje v bazo
podatkov (prednost imajo tista dela, ki so v nevarnosti, da bodo izgubljena),
-      
zbiranje notnega gradiva iz preteklosti,
-      
ohranjanje kvalitete in povečanje obsega dosedanjih glasbeno založniških
dejavnosti,
-      
omogočanje naročil za nova glasbena dela ter pogojev za ustvarjalnost,
-      
spodbujanje izmenjalnih koncertov, kjer se izmenjuje slovenska avtorska
glasba,
-      
povečanje števila arhivskih posnetkov, pri čemer štejejo samo kvalitetne
produkcije ob upoštevanju načela, da je slovensko delo le tisto, ki ga ustvari,
slovenski ustvarjalec,
-      
zagotavljanje ustreznega deleža slovenskih avtorjev v programih javnih
zavodov, katerih ustanoviteljica je država,
-      
spodbujanje sodobnega informiranja o slovenskih ustvarjalcih.
Naloge kulturne politike v zvezi z glasbeno
poustvarjalnostjo so:
-      
poleg javnih zavodov spodbujati predvsem tiste poustvarjalce, ki v svoje
programe vključujejo slovensko glasbeno ustvarjalnost,
-      
prioritetno skrb namenjati sestavom, ki slovensko kulturo predstavljajo
regionalno razpršeno oziroma del svojega poustvarjanja prenašajo na tuja tla,
-      
spodbujati skupine poustvarjalcev, ki se ukvarjajo s slovensko folklorno
tematiko in avtohtono glasbo,
-      
skrbeti za invalide, da bodo imeli dostop do prireditvenih prostorov in
bodo s pomočjo njim prilagojenih tehnik in ustreznih pripomočkov lahko
celoviteje doživljali glasbene prireditve.
7. Intermedijske umetnosti
Opis javnega interesa in naloge kulturne
politike
Načelo spajanja (fuzije) v smislu
interaktivnosti se na področju sodobnih umetniških praks izkazuje kot intermedijskost,
od tod poimenovanje področja: intermedijske umetnosti.
V javni interes s tega področja sodijo vse
umetniške prakse, ki v svojem ustvarjalnem aktu prepletajo različne umetniške
zvrsti ter uporabljajo informacijske tehnologije, robotiko, medmrežje,
kibernetiko, teleprezenco, telekomunikacijsko umetnost, virtualno resničnost in
tako imenovano razširjeno telesnost, interaktivni performans, interaktivne
instalacije, spletno umetnost, urbane javne intervencije, organizacijo
festivalov, skrb za intermedijsko dediščino; v javni interes sodijo tudi
zagotavljanje pogojev za ustvarjalnost, podporni projekti, mednarodno
sodelovanje in mednarodna promocija.
Kulturna politika je že doslej posvečala
posebno skrb temu segmentu sodobne kulture, o čemer priča vzpostavljena mreža
multimedijskih centrov po vsej Sloveniji. Tudi v prihodnje bo pozorna do tega
dela kulture. V multimedijskih centrih bo podpirala rast kulturnih središč, ki
bodo pomembni za celotno regijo, kar bo še posebej pomembno po vzpostavitvi
pokrajin kot pravno-političnih enot Slovenije. Podpirala bo institucije in
organizacije ter producente in ustvarjalce, ki se ukvarjajo z intermedijskimi
umetnostmi in ustvarjajo intermedijske vsebine. S tekočimi, vsakoletnimi ukrepi
bo podpirala dejavnost, ki bo krepila značilnosti intermedijskih umetnosti,
zaradi katerih velja za izjemno aktualno zrcalo časa, saj povezuje umetnost z
najsodobnejšimi znanstvenimi odkritji in pri tem uporablja
informacijsko-komunikacijsko tehnologijo. Kulturna politika bo zato intenzivno
spodbujala eksperimentalne in specifične projekte na področju intermedije,
uvajala ustvarjalno in praktično rabo sofisticiranih tehnologij na področju
kulture, katere končni (in hkrati utopični) cilj je funkcionalna podpora
delujočim mrežam, da se bo kultura digitalizirala, prezentirala in
decentralizirala. Podpirala bo tudi promocijo te umetnostne zvrsti, saj je
védenje o njej pomanjkljivo, zlasti premalo pa je o njej informirana domača
javnost.
V svojem dnevnem delovanju naj si torej
kulturna politika tudi prizadeva preseči sedanje stanje na tem področju, kjer
vsi slovenski intermedijski producenti delujejo globalno, nekateri avtorji
svoje projekte celo ustvarijo v tujini ali sodelujejo v mednarodnih
koprodukcijah – projekti pa vendarle ostajajo na robu domačega medijskega
zanimanja. Obiski tovrstnih dogodkov so ekskluzivni in vključujejo vnaprejšnji
odnos do tovrstne ustvarjalnosti, čeprav ekskluzivna vabila na ugledne
mednarodne festivale sodobnih umetnosti, nagrade mednarodnih razsežnosti in
umestitev v stalne zbirke nekaterih uglednih centrov sodobne umetnosti umeščajo
Slovenijo v svetovni zemljevid. Slovenski odziv na raznovrstno intermedijsko
ponudbo zaostaja za kakovostjo ponujenega. Slovenski intermedijski ustvarjalci
so v domačem okolju večinoma odvisni od državnih sredstev, sponzorji le redko
poznajo to področje in svojih sredstev ne namenjajo tovrstni ustvarjalnosti, ki
jih ne promovira in stimulira dovolj. Potrebno bi bilo odpreti konstruktiven
dialog z Akademijo za likovno umetnost in oblikovanje ter drugimi
zainteresiranimi izobraževalnimi ustanovami ter jih podpreti v prizadevanjih,
da se v Sloveniji omogoči kar se da primerne pogoje za izobraževalne dejavnosti
na intermedijskem področju.
Med nalogami kulturne politike velja
opozoriti zlasti na:
-      
spodbujanje lokalnih oblasti in regijskih razvojnih agencij k regijskemu
povezovanju in vzpostavljanju razmer za normalno delovanje multimedijskih
centrov v vseh regijah, saj bodo le tako lahko učinkoviti,
-      
ozaveščanje o možnostih ustvarjanja na področju informacijske
tehnologije v izobraževalnem sistemu,
-      
profiliranje programov posameznih multimedijskih centrih,
-      
spodbujanje sodelovanja med multimedijskimi centri in intermedijskimi
ustvarjalci,
-      
spodbujanje kulturnih subjektov iz vseh regij k sodelovanju z
multimedijskimi centri na področju informiranja o njihovih dejavnostih in
prireditvah,
-      
spodbujanje intermedijskih vsebin v kulturnih institucijah in
organizacijah,
-      
zagotoviti čim večjo dostopnost do intermedijske umetnosti in drugega gradiva
tudi za invalide v njim prilagojenih tehnikah,
-      
spodbujanje umetniško-znanstvenega pristopa na umetniških akademijah, v
šolah in drugih umetnostnih središčih.
8. Avdiovizualna kultura
Opredelitev javnega interesa in naloge
kulturne politike na področju avdiovizualne kulture
V sodobnem svetu imajo filmske in
televizijske gibljive slike izjemno ekonomsko, socialno in kulturno moč. Kar 98
odstotkov evropskih gospodinjstev ima televizijski sprejemnik, povprečni
gledalec spremlja programe več kot 20 ur tedensko, televizija je za mnoge
najpomembnejši vir informacij in zabave ter ključni kulturni dejavnik.
Avdiovizualna kultura temelji na produkciji in distribuciji avdiovizualnih del,
ki so namenjena kinematografskemu ali televizijskemu načinu prikazovanja, sodobne
tehnologije pa možnosti za prikazovanje nenehno širijo (multimedija, internet,
mobilna televizija). Tradicionalno sodijo k področju avdiovizualne kulture tudi
radijski programi, saj so se mnoge televizijske postaje razvile iz radijskih in
so z njimi statusno še vedno povezane. V javni interes na področju
avdiovizualne kulture sodijo:
kontinuirano programiranje, proizvodnja,
distribucija, prikazovanje in promocija nacionalnega filmskega programa ter
drugih avdiovizualnih del, varovanje avdiovizualne kulturne dediščine ter
kinotečna dejavnost, dostopnost relevantnih nekomercialnih filmskih in drugih
tujih avdiovizualnih del domači publiki, izobraževanje za poklice na
avdiovizualnem področju ter vzgoja občinstva, raziskovalno in publicistično
delo na avdiovizualnem področju, mednarodna primerljivost in povezljivost vseh
segmentov avdiovizualnega področja.
Za uresničenje javnega interesa na področju
avdiovizualne kulture bo država v letih 2008–2011 zagotavljala finančne,
normativne, organizacijske, tehnične in druge pogoje, s katerimi bo
izpolnjevala naslednje naloge:
-      
oblikovala bo skladen in razvojno naravnan sistem izvedbe nacionalnega
filmskega programa in drugih avdiovizualnih del,
-      
spodbujala bo finančno vlaganje iz gospodarskega sektorja v avdiovizualno
industrijo s primerno davčno politiko in zagotovila vlaganje posrednikov
avdiovizualnih del v produkcijo,
-      
omogočala bo delovanje in razvoj javnega sklada za avdiovizualno
kulturo, ki ga predagatelj namerava ustanoviti na podlagi posebnega zakona (v
nadaljnjem besedilu: Filmski inštitut), ki bo nudil podporo nacionalni
produkciji,
-      
zagotavljala bo pogoje za produkcijo celovečernih igranih filmov,
kratkih igranih, animiranih in študijskih filmov, dokumentarnih filmov,
-      
omogočila bo izdelavo minimalnih tehničnih kriterijev in produkcijskih
smernic,
-      
odpravljala bo administrativne ovire, ki otežujejo izvedbo
avdiovizualnih del,
-      
spodbujala bo vključevanje zainteresirane strokovne javnosti v procese
programskega odločanja in uvajanje neposrednih oblik podpore ustvarjalcem,
-      
zagotavljala bo prostorske in tehnične pogoje, potrebne za produkcijo
nacionalnega filmskega programa,
-      
spodbujala bo uvajanje novih tehnologij v produkcijo avdiovizualnih del,
-      
ustvarjala bo pogoje za večje sodelovanje med Filmskim inštitutom in RTV
Slovenija,
-      
izboljševala bo pogoje za dostopnost slovenskih in nekomercialnih
avdiovizualnih del ter širjenje avdiovizualne kulture,
-      
ustvarjala bo pogoje za izvajanje obstoječih in uvajanje novih
univerzitetnih študijskih programov za poklice na področju avdiovizualne
kulture ter podpirala druge oblike poklicnega izobraževanja (v sodelovanju z
drugimi resorji),
-      
izboljševala bo pogoje za varovanje avdiovizualne kulturne dediščine in
kinotečno dejavnost,
-      
izboljševala bo pogoje za raziskovalno in publicistično dejavnost na
avdiovizualnem področju,
-      
izboljševala bo pogoje za mednarodno sodelovanje vseh subjektov, ki
delujejo na avdiovizualnem področju,
-      
ustvarjala bo boljše razmere za ustvarjalce in tehnične sodelavce na
področju avdiovizualne kulture,
-      
v čim večji meri bo zagotavljala dostopnost avdiovizualnega in drugega
gradiva invalidom v njim prilagojenih tehnikah.
9. Kulturna dediščina in arhivska dejavnost
Opis javnega interesa in naloge kulturne
politike
Kulturna dediščina je eden najpomembnejših
temeljev naše istovetnosti, zato sta varovanje, obnova kulturne dediščine in
sporočanje njenih vsebin javnosti izjemnega pomena za naš razvoj in
ustvarjalnost, ki se navdihuje v dediščini. V javni interes na področju varstva
kulturne dediščine sodijo:
-      
identificiranje dediščine, njenih vrednot in vrednosti, njeno
dokumentiranje, preučevanje in interpretiranje; hranitev dediščine in
preprečevanje škodljivih vplivov nanjo; omogočanje dostopa do dediščine ali do
informacij o njej vsakomur, še posebej mladim, starejšim in invalidom;
predstavljanje dediščine javnosti in razvijanje zavesti o njenih vrednotah;
vključevanje vedenja o dediščini v vzgojo, izobraževanje in usposabljanje;
celostno ohranjanje dediščine; spodbujanje kulturne raznolikosti s spoštovanjem
različnosti dediščine in njenih interpretacij ter sodelovanje javnosti v
zadevah varstva in obnove,
-      
varstvo arhivskega gradiva kot kulturnega spomenika, kar pomeni predvsem
zagotavljanje infrastrukturnih pogojev za izvajanje varstva tega gradiva,
zagotavljanje dostopnosti do arhivskega gradiva in v tem okviru omogočanje
enotne uporabe javnega arhivskega gradiva in drugih informacij o kulturni
dediščini v digitalni obliki, mednarodno dejavnost in mednarodno promocijo na
področju arhivov, izobraževanje, informatizacije in podporne projekte,
-      
varstvo knjižničnega gradiva kot kulturnega spomenika na podlagi
predpisov s področja knjižničarstva, to je gradiva, nastalega pred letom 1800,
oziroma gradiva, ki ima značaj Slovenike, kar pomeni predvsem: zagotavljanje
infrastrukturnih pogojev za izvajanje varstva tega gradiva in zagotavljanje
dostopnosti do knjižničnega gradiva kot kulturnega spomenika in v tem okviru
enotne uporabe knjižničnega gradiva in drugih informacij o kulturnih spomenikih
in dediščine v digitalni obliki.
V zadnjih letih je kulturna politika temu
področju namenjala večjo finančno podporo kot v prejšnjem obdobju in vsaj na
tej ravni bo treba skrbeti za ohranjanje, vzdrževanje in aktualizacijo
dediščine tudi v prihodnje. Pri tem bo treba večji poudarek nameniti vzgojnemu
procesu o naravi in pomenu dediščine ter skrbeti za ugled spomeniškega varstva.
Ustanove za varovanje kulturne dediščine naj si prizadevajo, da
-      
postanejo nepogrešljiva vez med raziskovalnimi, izobraževalnimi in
drugimi kulturnimi ustanovami ter javnostjo,
-      
postanejo nosilci oziroma nepogrešljivi generatorji pozitivnega odnosa
javnosti do kulture,
-      
s svojim delovanjem prinašajo in dvigajo občečloveško kulturno raven,
-      
razširjajo s svojimi predmeti aktualna družbena sporočila, s katerimi
pomagajo prepoznavati vrednote, posredovati modrost, odkrivati stara znanja in
tehnologije,
-      
opozarjajo, da se v kulturni dediščini odkriva posebna ekonomska
vrednost in se ustvarjajo pogoji za nova delovna mesta,
-      
zagotavljanje čim večje dostopnosti muzejskega in drugega gradiva s
področja dediščine in arhivov za invalide v njim prilagojenih tehnikah.
Kulturna dediščina – skupne prioritete
Za varovanje in ohranjanje kulturne
dediščine mora predvsem skrbeti njen lastnik, pri čemer sta mu v skladu s
predpisi dolžna pomagati lokalna skupnost in država, ki je v ta namen
vzpostavila javno službo varstva dediščine.
Za doseganje boljših učinkov in za to, da
varstvo približamo ljudem, njihovim potrebam in pričakovanjem, bo treba doseči
boljšo povezavo med javno službo za varstvo premične in nepremične dediščine
ter arhivsko javno službo od njenega prepoznavanja in evidentiranja do
hranjenja in razglašanja za spomenik ter predvsem pri pripravah muzeoloških
projektov (razstav), pri projektih obnove in oživljanja kulturnih spomenikov ter
pri zagotavljanju podatkov o dediščini.
Kulturna politika je dolžna zagotoviti
sistematično in institucionalizirano izobraževanje in usposabljanje konservatorjev,
muzealcev in drugih zaposlenih v javni službi, česar doslej ni bilo. Podpre naj
se ustanovitev vsaj enega visokošolskega programa za študij muzeologije in
konservatorstva, v katerega so kot »praktikumi« vključeni državni in drugi
javni zavodi za varstvo kulturne dediščine.
Ustrezno je treba razviti in intenzivirati
vseživljenjsko usposabljanje zaposlenih strokovnjakov za vse dejavnosti,
posebno za tiste, katerih uspešnost je odvisna od poznavanja sodobne doktrine
in novih tehnologij. Izboljšati je treba sistema pripravništva in podeljevanja
nazivov.
Poskrbeti bo treba tudi za uvedbo enotnega
pregleda usposobljenih izvajalcev specializiranih del varstva.
Čim prej bo treba doseči davčne olajšave za
lastnike kulturnih spomenikov. Noben zakon s področja dediščine brez davčnih
olajšav ne bo dovolj učinkovit.
Zaradi vse hitrejšega razvoja informacijske
družbe bo treba zagotoviti naložbe v nove tehnologije, v njihovo vzdrževanje, v
digitalizacijo dediščinskega gradiva in podatkov o njej in trajno hranjene
digitalnega gradiva. Spodbujati je treba enoten prikaz digitalnega gradiva
(podatkovnih zbirk, publikacij, fotografij, muzejskih predmetov ipd.) za
zagotavljanje boljše dostopnosti tega gradiva tako strokovni kot tudi najširši
javnosti.
Poleg tega naj kulturna politika namenja
skrb:
-      
investicijam za zagotovitev prostorskih možnosti državnih javnih zavodov
in tehnični posodobitvi javne službe varstva,
-      
dvigu kakovosti znanstvenih in tehnoloških raziskav za potrebe varstva
in njihovemu vključevanju v mednarodni raziskovalni prostor,
-      
sodelovanju javnih zavodov s področja dediščine v mednarodnih in
čezmejnih projektih,
-      
uvedbi takega načina sofinanciranja obnov spomenikov in drugih projektov
varstva, ki zagotavlja večjo učinkovitost porabe javnih sredstev in je bolj
prilagojen potrebam lastnikov in drugih uporabnikov,
-      
hitrejši dostop otrok in mladih do kulturne dediščine, za katero skrbi
javna služba varstva,
-      
kar najbolj izboljšati dostopnost kulturne dediščine invalidom ter
ranljivim skupinam v njim prilagojenih tehnikah.
Nepremična kulturna dediščina
Naloge kulturne politike v naslednjih
letih:
Reševati bo treba problematiko, ki zadeva
neizenačenost registra nepremične kulturne dediščine, saj ta neizenačenost
otežuje izdelavo enotne strategije celostnega ohranjanja od vključevanja
dediščine v razvojne programe, v prostorsko načrtovanje in programe in projekte
obnove, do oživljanja spomenikov in spomeniških območij.
Razviti bo treba strategijo varstva
nepremične in z njo povezane premične in nesnovne kulturne dediščine, s povezovanjem
delovanja ustanov za varstvo dediščine (zavodov in muzejev). V tem pogledu je
še posebej pomembno vključevanje projektov s področja varstva kulturne
dediščine v razvojne programe na ravni države, pokrajin in občin in posledično
v ustrezne prostorske ureditve, vključno s sistematično prenovo spomeniških
območij.
Premična kulturna dediščina
Naloge kulturne politike v naslednjih
letih:
V vsakem od javnih zavodov bo treba
določiti obseg posameznih nalog državne javne službe, ki se financira iz
državnega proračuna. Na podlagi poslanstva muzeja, števila inventariziranega in
urejenega gradiva, potreb po zagotavljanju dostopnosti javnosti do premične
kulturne dediščine ter drugih informacij v skladu s strateškim načrtom javnega
zavoda bo treba določiti okvir za financiranje posameznih nalog državne javne
službe iz državnega proračuna.
Vedno znova si bo treba prizadevati tudi za
izboljšanje dostopnosti do muzejskih zbirk in informacij v zvezi s predmeti
premične kulturne dediščine najširšemu krogu obiskovalcev. S povečanjem
dostopnosti celovitih informacij o premični kulturni dediščini in s predstavitvijo
predmetov premične kulturne dediščine bo treba uveljavljati indentifikacijski
in vzgojni potencial ter odpiranje medijskega prostora (medinstitucionalno
povezovanje pri pripravi in izvedbi projektov z možnostjo mednarodne promocije
slovenske kulturne dediščine ter pripravljati in realizirati medinstitucionalne
razstavne projekte z možnostjo gostovanj v evropskem kulturnem prostoru). Za
izvedbo teh nalog ter ohranjanje pomembnih obstoječih programov bo treba
zagotoviti primeren obseg proračunskih sredstev.
Arhivska dejavnost
Arhivsko gradivo je kulturni spomenik.
Arhivi so pomembni za razvoj nacionalne zavesti in identitete ter so zelo
pomemben del nacionalnega spomina. Arhivsko gradivo je povezano s pravno in
dokazno vrednostjo zapisov ter z načeli odgovornosti vseh nosilcev funkcij. V
demokratičnih družbah je pomembno, da imajo državljani pravico do »zgodovinske
resnice« in do popolne informacije. Varstvo arhivskega gradiva je pomembno za
pravno varnost države, njenih ustanov in državljanov in njihovih pravic. To
pomeni, da pravilno vodeni dokumenti zagotavljajo preglednost državne uprave in
vladavino prava. Arhivska stroka je vedno bolj navzoča pri oblikovanju določil
v predpisih, ki urejajo poslovanje z dokumentarnim gradivom in roke hrambe tega
gradiva. Razvoj informacijske tehnologije je prinesel številne novosti v
delovanje državne uprave in širše javne uprave ter v poslovni oziroma zasebni
sektor, zato so pred arhivsko stroko novi izzivi, še zlasti v povezavi z novimi
nosilci zapisov.
Pozornost naj se usmeri tudi k
izobraževalnim in vzgojnim vsebinam, ki so v prid strokovnemu področju, v
vsakem primeru pa mora Arhiv Republike Slovenije kot nacionalni arhiv, ki je
seveda organ v sestavi Ministrstva za kulturo, skrbeti za razvoj arhivske
stroke in glede na organizacijo v prihodnje morda tudi izvajati nadzor nad
delom drugih arhivov. Razlog za strokovne standarde oziroma nadzor in strokovno
vodstvo predvsem nad javnimi arhivi je zlasti v enotnem izvajanju arhivske
javne službe, ki ima podlago v arhivskih predpisih, in sicer ne glede na to,
kakšen bo njihov status. Ali naj se ponovno obudi zamisel o enotnem arhivu, ki
ima status organa v sestavi resornega ministrstva, ali naj da se pri
vzpostavitvi pokrajin v Sloveniji dosedanji regionalni arhivi prekvalificirajo
v javne zavode, katerih ustanovitelji bodo pokrajine.
Posebno pozornost bo treba nameniti
predvsem:
-      
varovanju in preprečevanju poškodb arhivskega gradiva, zagotavljanju
pogojev za učinkovito izvajanje javne arhivske službe in ustreznemu varstvu
arhivskega gradiva,
-      
spodbujanju najboljše prakse ob upoštevanju nacionalnega in evropskega
prava o upravljanju dokumentarnega in arhivskega gradiva ter dostopu do njega,
-      
sodelovanju pri vzpostavitvi in vzdrževanju spletnega portala za
dokumentarno in arhivsko gradivo v Evropi, kar pomeni izboljšanje dostopnosti
do podatkov o arhivskih fondih in zbirkah, ki jih hranijo slovenski javni
arhivi, za različne kategorije uporabnikov,
-      
krepitvi interdisciplinarnega sodelovanja na področju elektronskega
dokumentarnega in arhivskega gradiva,
-      
digitalizaciji arhivskega gradiva,
-      
skrbi za invalide, da bodo imeli v čim večji meri dostop do arhivov v
njim prilagojenih tehnikah.
10. Arhitektura
Opredelitev javnega interesa in naloge
kulturne politike
Slovenski prostor z naselji, s stavbami in
krajino je temeljni pojav zgodovine, kulture in življenja v Sloveniji.
Predstavlja najbolj opazen način izražanja v vsakdanjem življenju državljanov.
V javni interes na področju arhitekture sodijo vse zvrsti s področja
načrtovanja prostora: arhitektura, krajinska arhitektura in urbanizem. Naloge
kulturne politike na področju arhitekture pokrivajo tri področja:
-      
izobraževanje,
-      
evidentiranje in dokumentiranje arhitekture,
-      
projektne dejavnosti.
Izobraževanje vključuje ciljno podporo
dejavnostim razstav, predavanj, strokovnih srečanj in založništva na področju
arhitekture. Naloge na področju evidentiranja in dokumentiranja so povezane s
programsko prenovo javnega zavoda Muzej za arhitekturo in oblikovanje.
Projektno delovanje na področju arhitekture je usmerjeno v varovanje in prenovo
nepremične kulturne dediščine in raziskovanje na področju arhitekture. Naloge
kulturne politike na področju arhitekture so še vzpostavljanje pogojev za
povezovanje arhitekture z drugimi področji umetniškega ustvarjanja,
zagotavljanje pogojev za dejavnost ustvarjalcev posameznikov, podpora
mednarodnemu sodelovanju in promocija slovenske arhitekture.
11. Razvoj in spodbujanje kulturne vzgoje
Opredelitev javnega interesa in naloge
kulturne politike
V javni interes na tem področju sodi
kulturna vzgoja kot preplet sprejemanja in ustvarjanja na vseh področjih
kulture, ki jih obravnava nacionalni kulturni program, in hkrati kulturna
vzgoja kot vsebina, ki prežema več šolskih programov in učnih načrtov (tako
imenovana kroskurikularna vsebina). Kulturna vzgoja je koncept, ki se tako po
svoji vsebini kot tudi po svojem poslanstvu pojavlja na presečišču kulturnega
in vzgojno-izobraževalnega sektorja, zato je skrb zanjo naloga obeh,
Ministrstva za kulturo in Ministrstva za šolstvo in šport. Kulturna vzgoja
vključuje vidik sprejemanja kulture kot ustvarjalni oziroma produktivni vidik;
vključuje torej kulturo za otroke in mladino – ko je posameznik
»uporabnik« kulture in nastopa v vlogi gledalca, bralca, poslušalca,
obiskovalca ... ter kulturo, ki so jo ustvarili otroci in mladi oziroma kulturo
z otroki in mladimi – ko so aktivno vključeni v kulturne dejavnosti.
Za uresničevanje javnega interesa na
področju kulturne vzgoje je treba:
-      
sistematično skrbeti za programsko ponudbo kulturnih ustanov na vseh
področjih kulture, ki je namenjena mlajšim generacijam,
-      
ob posodobitvah učnih načrtov in kurikulov v vrtcih, osnovnih in
srednjih šolah upoštevati kulturo kot kroskurikularno vsebino in razsežnost,
-      
sistematično skrbeti za dodatno strokovno spopolnjevanje strokovnih
delavcev v vzgoji in izobraževanju na področju kulturne vzgoje, kot tudi za
dodatno usposabljanje strokovnjakov in ustvarjalcev v kulturnih ustanovah, ki
pripravljajo projekte in programe, namenjene otrokom in mladim v vrtcih in
šolah oz. za vrtce in šole,
-      
začrtati akcijski načrt sodelovanja ter vzpostaviti mrežo sodelujočih,
partnerskih ustanov, vzgojno-izobraževalnih in kulturnih,
-      
sistematično skrbeti za dostopnost informacij o kakovostnih kulturnih
vsebinah (ponudbi) za otroke in mladino (v okviru nacionalnega kulturnega
portala posebej zagotoviti pregled in dostop do teh informacij na enem mestu).
12. Mednarodna izmenjava in promocija
slovenske kulture po svetu
Opredelitev javnega interesa in naloge
kulturne politike
Za sistematično uveljavljanje kulturnih
dosežkov je potrebno organizirano, načrtno utiranje poti za njihovo dostopnost
zlasti tujemu občinstvu. V prvih letih samostojnosti slovenske države je
bila kultura kot sredstvo za njeno promocijo večkrat vključena v njene celovitejše
predstavitve. Pozneje se je s to dejavnostjo ukvarjalo več medresorsko
sestavljenih skupin, zdaj pa je osrednji organ za to dejavnost Sektor za
mednarodno sodelovanje in promocijo v okviru Ministrstva za kulturo.
Uspešna promocija slovenske kulture na
tujem je izjemnega pomena, v njen javni interes pa spadajo: zagotavljanje
pogojev za mednarodne izmenjave in za mednarodne koprodukcije, participacija v
mednarodnih fondih, uresničevanje dogovorov iz kulturnih sporazumov in
programov, ki vzpostavljajo možnosti za mednarodno sodelovanje, vključevanje v
multilateralne in bilateralne povezave, izobraževanje, informatizacija,
raziskovanje, podporni projekti, projekti na ravni Evropske unije.
Za učinkovito in načrtno promocijo
slovenske kulture v tujini bo še naprej nujno potreben skupen in usklajen
pristop predvsem Ministrstva za kulturo in Ministrstva za zunanje zadeve, pri
katerem bo potrebno še sodelovanje drugih resorjev (Ministrstvo za visoko
šolstvo, znanost in tehnologijo, Urad vlade za komuniciranje, Slovenska
turistična organizacija), s čimer bo zagotovljeno vnaprejšnje usklajevanje in
zbiranje pobud znotraj države.
Sicer pa naj bo glavni cilj kulturne
politike organizacijsko poenotenje in profesionalizacija kulturne promocije in
mednarodnega sodelovanja, saj je le tako mogoče povečati prepoznavnost
Slovenije in s tem predstaviti Evropi in svetu njen enkratni splet izročila in
sodobnosti kot integralni del evropske kulture. Kulturna politika si bo zato ob
drugem zlasti prizadevala:
-      
predstaviti slovensko kulturo v državah Evropske unije in Sloveniji v
letu slovenskega predsedovanja 2008,
-      
podpreti sodelovanje najbolj kakovostnih projektov slovenskih
ustvarjalcev v projektu Evropska kulturna prestolnica v drugih državah,
-      
spodbujati uravnoteženost med promocijo slovenske kulture v tujini in
predstavitvami drugih kultur v Sloveniji,
-      
omogočati nastajanje pogojev za ustvarjanje slovenskih avtorjev v
tujini,
-      
spodbujati dvostransko sodelovanje prek medministrskih programov
sodelovanja,
-      
spodbujati multilateralno sodelovanje,
-      
vključevati čim več vsebin v projekte Unesca na področju kulturne
dediščine in kulture,
-      
krepiti ugled Slovenije kot dajalke tehnične pomoči na področju kulture
tretjim državam,
-      
izvesti razne oblike tehnične pomoči tretjim državam, predvsem s
prirejanjem delavnic, posvetovanj in srečanj v Sloveniji za udeležence iz teh
držav.
13. Narodni skupnosti, romska skupnost,
različne manjšinske etnične skupine, priseljenci in ranljive skupine
Opredelitev javnega interesa in naloge
kulturne politike
Pravica do kulture je sestavina pravice
človeka, da sodeluje v kulturnem življenju bodisi kot ustvarjalec kulturnih
dobrin in storitev, posrednik ali pa kot sprejemnik. Ministrstva za kulturo je
z ustanovitvijo Sektorja za kulturne pravice manjšin in razvoj kulturne
raznolikosti ter s posebnim programom, ki je od leta 2004 namenjen narodnima
skupnostma, romski skupnosti, različnim manjšinskim etničnim skupinam,
priseljencem in ranljivim skupinam, poskrbelo za udejanjanje kulturnih pravic
tudi pripadnikov tistih skupin, ki zaradi manjšinskosti, oviranosti ali
ranljivosti potrebujejo posebno, z njihovimi potrebami utemeljeno skrb in
ukrepe države (normativne, organizacijske in finančne), da bi lahko sodelovali
v kulturnem življenju v skladu z načelom enakih možnosti in tako polno
udejanjali svoje pravice ter odgovornosti do kulture. V javni interes za
kulturo na področju narodnih skupnosti, romske skupnosti, različnih manjšinskih
etničnih skupin ter ranljivih skupin sodijo: dejavnost kulturnih zavodov,
katerih ustanoviteljici sta osrednji organizaciji narodnih skupnosti,
založniška in knjižnična dejavnost, ohranjanje maternih jezikov pripadnikov
skupnosti, dejavnosti na vseh drugih področjih kulture, kulturni stiki z
državami izvora oziroma matičnega naroda, mednarodno sodelovanje skupin,
skupnosti in manjšin na področjih kulture, medsebojno sodelovanje skupin,
skupnosti in manjšin na področjih kulture, izobraževanja, informatizacije,
raziskovanja in podpornih projektov. V javni interes na področju ranljivih
skupin sodijo tudi ukrepi za zagotavljanje dostopnosti kulture njihovim
pripadnikom.
Pomembne naloge kulturne politike bodo tudi
v prihodnje:
-      
optimalno sodelovanje sektorja z drugimi resorji – predvsem na državni,
po potrebi pa tudi na regionalni in lokalni ravni – ki prav tako
prevzemajo del skrbi za uresničevanje pravic državljanov,
-      
še naprej skrbeti, da bo ves javni prostor ostal odprt socialni sistem,
tako navznoter (podpora kulturni raznolikosti) kot tudi navzven (v evropske
izmenjave, sodelovanja, srečanja),
-      
ohraniti odprtost za participacijo narodnih skupnosti in romske
skupnosti pri oblikovanju ukrepov, ki so jim namenjeni,
-      
okrepiti sistem mediacij kot preventivnega reševanja medetničnih,
medkulturnih in drugih konfliktnih situacij ter pravnega in drugega strokovnega
svetovanja,
-      
čim bolj kakovostno sodelovati z nevladnimi organizacijami, ki imajo na
voljo dragocene informacije za oblikovanje strokovnih podlag na tem področju,
-      
posvečati posebno pozornost ustvarjalcem, ki so lahko pomembni avtorji
izvirnih prispevkov kulturni raznolikosti (posebne storitve sektorja,
štipendije),
-      
sodelovati pri izvajanju operativnega programa Evropskega socialnega
sklada,
-      
preveriti možnosti za vzpostavitev ustreznega statusa knjižnice za slepe
in slabovidne v mreži knjižnic,
-      
zagotoviti enake možnosti za participacijo v kulturnem življenju
invalidom in ljudem iz ranljivih skupin,
-      
projekti, s katerimi se bodo uresničevale navedene naloge, bodo
sestavina posebnega, integracijskega in evropskega programa, katerih temeljni
cilji so:
-      
podpora prispevkom h kulturni raznolikosti,
-      
ustvarjanje pogojev za medkulturni dialog,
-      
spodbujanje in podpiranje socialnemu vključevanju, ne glede na
posameznikovo narodnostno in kulturno etnično pripadnost in stopnjo
ranljivosti.
14. Ljubiteljske dejavnosti
Opredelitev javnega interesa in naloge
kulturne politike
Kulturno ljubiteljstvo na Slovenskem ima
dolgo tradicijo in je zlasti z vidika ohranjanja nacionalne kulturne identitete
v državi, zamejstvu in po svetu tista dejavnost, ki povezuje kar največ Slovencev
prek vsakršnih meja, hkrati pa najširše plasti prebivalstva spodbuja in jim
omogoča izražanje kulturnih potreb. Je tudi malodane neizčrpno področje, kjer
se profilirajo potrebne kadrovske zmogljivosti. V Sloveniji redno deluje 3959
kulturnih društev in skupin (podatek iz leta 2006), ki imajo skoraj 100.000
članov. V javni interes na tem področju spadajo vse dejavnosti kulturnih
društev, skupin in drugih organizacij, ki delujejo na področjih kulture,
zagotavljanje infrastrukturnih pogojev za kulturne dejavnosti, mednarodna
dejavnost, izobraževanje, informatizacija, raziskovanje in podporni projekti.
Javni sklad Republike Slovenije za kulturne
dejavnosti bo v naslednjih letih nadaljeval izvajanje programov, začrtanih v
zadnjih letih. Temeljna področja dela sklada bodo:
-      
sofinanciranje projektov kulturnih društev in skupin,
-      
sofinanciranje projektov investicijskih posegov in nakup opreme,
-      
organizacija ljubiteljskih kulturnih prireditev in izobraževanja.
V program sklada sodita tudi načrtovanje in
izvajanje sodelovanja z organizacijami Slovencev zunaj meja Republike Slovenije
ter mednarodno sodelovanje. Sklad bo zagotavljal tudi pomoč lokalnim skupnostim
pri izvedbi lokalnih kulturnih prireditev ter pri pripravi lokalnih programov
kulture. Javni sklad Republike Slovenije za kulturne dejavnosti bo prav tako
zagotavljal strokovno podporo, administrativno in tehnično pomoč ljubiteljskim
kulturnim društvom in skupinam ter lokalnim skupnostim. Službe sklada bodo
delovale kot informacijska središča in svetovalne pisarne.
Kulturna politika bo ob drugem skrbela še
za:
-      
spodbujanje projektov ljubiteljskih kulturnih društev,
-      
ohranjanje celovitosti nacionalnega kulturnega prostora ter za skladen
in enakomeren razvoj,
-      
izboljšanje pogojev za dejavnost mladinskih centrov in društev,
-      
spodbujanje šolanja in izpopolnjevanja izvajalcev (seminarji na območni,
medobmočni, državni ravni),
-      
pripravo publikacij, pomembnih za ljubiteljsko dejavnost,
-      
vključevanje v mrežo mednarodnih ustanov in mednarodnih projektov,
-      
dograjevanje »piramide« prireditev, ki bodo omogočale redno
predstavljanje, primerjavo in vrednotenje dosežkov (območne, medobmočne,
državne, mednarodne prireditve),
-      
pripravo ali soorganizacijo mednarodnih prireditev ter vključevanje
projektov v programe Evropske unije,
-      
sofinanciranje nujnih naložb v prostore in opremo za ljubiteljska
društva na podlagi Zakona o zagotavljanju sredstev za nekatere nujne programe
Republike Slovenije v kulturi,
-      
krepitev zavesti o pomenu kulturne dediščine na krajevni in regionalni
ravni,
-      
vključevanje društev manjšinskih skupnosti (kulturne skupine v okviru
invalidskih, upokojenskih in drugih društev, kulturne skupine manjšinskih
skupnosti v Sloveniji) v organizacijsko shemo ljubiteljske dejavnosti, saj tudi
te skupine potrebujejo organizacijsko in strokovno pomoč,
-      
zagotavljanje enakih možnosti invalidom pri participaciji v kulturnem
življenju,
-      
vzpostavitev koordinacije regionalnih centrov ljubiteljske kulture v
prihodnjih pokrajinah.
5. PRIORITETE IN CILJI – UKREPI – KAZALNIKI
1. Slovenski jezik
Prednostni cilji v okviru skrbi za
slovenski jezik izhajajo iz Resolucije o nacionalnem programu za jezikovno
politiko.
1. cilj:
Izvajanje predpisov o javni rabi
slovenščine
Ukrepi:
-      
spletno dostopen pregled veljavnih zakonskih in podzakonskih predpisov o
javni rabi slovenščine,
-      
ustanovitev posebnega oddelka za zbiranje podatkov iz znanstvenih
raziskav jezikovnega položaja ter iz medijskih, inšpekcijskih in drugih poročil
o jezikovnopolitični in jezikovnokulturni problematiki,
-      
ustrezno odzivanje pristojnih služb na primere kršenja predpisov o
jezikovni rabi,
-      
neposredno opozarjanje kršilcev,
-      
dajanje pobud za morebitno izpopolnjevanje in usklajevanje predpisov.
Pričakovani učinki:
Doslednejše izvajanje veljavnih predpisov o
rabi jezika v javnosti, lažje spremljanje sprememb na tem področju, dvig
jezikovne zavesti pri posameznikih in organizacijah.
Kazalniki:
-      
nastanek in bogatitev podatkovnih zbirk o izvajanju jezikovnih
predpisov, o inšpekcijskih ukrepih in o drugih jezikovnopolitičnih parametrih,
-      
letna poročila vladi o izvajanju predpisov,
-      
izpopolnjeni in usklajeni predpisi o javni rabi slovenščine,
-      
zmanjšanje števila opaženih primerov kršenja predpisov.
2. cilj:
Razširitev in poglobitev jezikovne
zmožnosti v slovenščini
Ukrepi na ravni Ministrstva za kulturo:
-      
sofinanciranje jezikovnih tečajev, poletnih šol in drugih oblik
dopolnilnega jezikovnega izobraževanja,
-      
podpora programom in projektom za dvig funkcionalne pismenosti in za
razvoj bralne kulture,
-      
zavzemanje za nastajanje modernih učbenikov in drugih pomagal za učenje
slovenščine,
-      
promocijske akcije za učenje slovenščine kot drugega/tujega jezika,
-      
sodelovanje pri ukrepih Ministrstva za šolstvo in šport ter Ministrstva
za visoko šolstvo, znanost in tehnologijo (razvoj didaktike maternega jezika,
bralna značka ipd.).
Pričakovani učinki:
Posameznikovo obvladanje slovenščine na
ravni, potrebni za učinkovito sporazumevanje v okviru njegovih delovnih nalog,
študijskih obveznosti, prostočasne dejavnosti in javnega nastopanja.
Kazalniki:
-      
višina sredstev, namenjenih javnim razpisom za sofinanciranje raznih
oblik dopolnilnega jezikovnega izobraževanja,
-      
ugled in priljubljenost slovenščine kot šolskega predmeta,
-      
število tujcev z znanjem slovenščine,
-      
število in kakovost novih učbenikov in drugih didaktičnih pomagal za
slovenščino.
3. cilj:
Uveljavljanje in kultura slovenščine na
tradicionalnih in novih področjih
Ukrepi v okviru Ministrstva za kulturo:
-      
sofinanciranje digitalizacije leposlovnih in drugih umetnostnih
stvaritev ter leksikalnih del,
-      
sodelovanje z Ministrstvom za visoko šolstvo, znanost in tehnologijo pri
spodbujanju terminološkega razvoja in pri razvijanju
informacijsko-komunikacijske tehnologije za slovenščino,
-      
organiziranje jezikovnega svetovanja kot javne službe,
-      
sodelovanje pri mednarodnem projektu »Evropski jezikovni opazovalnik«.
Pričakovani učinki:
Večja jezikovna kakovost in dostopnost
izvirnih in prevedenih leposlovnih in strokovnih knjig v slovenščini, ustvarjanje
praktično uporabnih slovenskih podatkovnih zbirk na svetovnem spletu, delovanje
izpopolnjenih sistemov strojne analize in sinteze slovenskega govora.
Kazalniki:
-      
število in kakovost novih računalniških orodij v slovenščini,
-      
število in kakovost spletno dostopnih slovarjev in drugih jezikovnih
priročnikov,
-      
količina slovenskih umetnostnih in neumetnostnih digitaliziranih vsebin
na svetovnem spletu,
-      
raven govorne kulture v slovenskih elektronskih občilih,
-      
kakovost prevajanja in tolmačenja v slovenščino in iz nje v organih
Evropske unije.
2. Področje knjige
1. cilj:
Izboljšanje položaja ustvarjalcev na
področjih leposlovja in humanistike
Ukrepi:
-      
v okviru sofinanciranja izdaje knjig določiti prag najnižjih dopustih
honorarjev za izvirna dela in prevode na področju leposlovja in humanistike,
-      
nakazovanje knjižničnega nadomestila,
-      
krepitev inštrumenta delovnih štipendij, poleg enoletnih delovnih
štipendij za vrhunske ustvarjalce oblikovati dveletne delovne štipendije.
Pričakovani učinki:
Oblike neposrednih podpor ustvarjalcem v
razmerah omejenega knjižnega trga so eno od najpomembnejših zagotovil za
ustrezne razmere za delo vrhunskih ustvarjalcev s področij leposlovja in
humanistike. Poleg neposrednih podpor pa položaj avtorjev bistveno določajo
tako razmerje v knjižni produkciji (tiskane naklade, število izdanih knjig) kot
tudi v knjigotrštvu (število prodanih knjig, sodelovanje avtorja ob dejavnejših
pobudah založb in knjigarn pri promociji knjige), zato je usklajenost
kulturnopolitičnih ukrepov tu nujna. Z dveletnimi delovnimi štipendijami se
bodo poskušali zagotoviti trajnejši pogoji za ustvarjanje vrhunskih ustvarjalcev,
ki v domači in tuji javnosti dosegajo izjemne uspehe.
Kazalniki:
-      
povečanje povprečne višine avtorskih honorarjev za avtorje s področja
leposlovja (dvig od 326,92 EUR bruto leta 2006 za najmanj 10 odstotkov na letni
ravni),
-      
povečanje povprečne višine avtorskih honorarjev za avtorje s področja
humanistike (dvig od 340,23 EUR bruto leta 2006 za najmanj 10 odstotkov na
letni ravni),
-      
število avtorjev, ki prejemajo prispevke iz naslova knjižničnega
nadomestila (okoli 1000 letno),
-      
število podeljenih delovnih štipendij iz naslova knjižničnega
nadomestila (najmanj 90 letno),
-      
število enoletnih delovnih štipendij, ki jih podeljuje Ministrstvo za
kulturo (najmanj 5 letno),
-      
število dveletnih delovnih štipendij, ki jih podeljuje Ministrstvo za
kulturo (najmanj 2 letno).
2. cilj:
Dvigniti zavest o pomenu branja ter
povečati promocijo vrhunske izvirne ustvarjalnosti s področij leposlovja in humanistike
Ukrepa:
-      
spodbujanje izvajanja projektov promocije ustvarjalcev, branja in
knjige, ki potekajo na nacionalni ravni,
-      
spodbujanje izvajanja tistih projektov promocije ustvarjalcev, branja in
knjige, ki vključujejo različne vladne resorje.
Pričakovani učinki:
S prednostno podporo promociji vrhunskih
ustvarjalcev s področij leposlovja in humanistike, ki potekajo na nacionalni
ravni in ki vključujejo tako literarne festivale in prireditve kot trajne in
enkratne projekte s področja razvijanja bralne kulture, se zagotavlja boljša
dostopnost informacij o vrhunski izvirni ustvarjalnosti. Z živim stikom z njo
se vse starostne skupine prebivalstva spodbujajo k branju in ustvarjanju.
Kazalniki:
-      
število projektov promocije branja, ki potekajo na nacionalni ravni in
vključujejo sodelovanje različnih vladnih resorjev (od dveh leta 2006 povečati
na vsaj štiri do leta 2011),
-      
število literarnih festivalov in literarnih prireditev, ki jih je
podprlo Ministrstvo za kulturo (od 18, kolikor jih je bilo leta 2006, povečati
na 25, kolikor naj bi jih bilo leta 2011),
-      
število projektov razvijanja bralne kulture, ki jih je podprlo
Ministrstvo za kulturo in potekajo bodisi na državni bodisi na regionalni ravni
(od 26 leta 2006 povečati na najmanj 35, kolikor naj bi jih bilo leta 2011).
3. cilj:
Zagotoviti sistematično promocijo
vrhunskih izvirnih avtorjev s področij leposlovja in humanistike v svetu
Ukrepa:
-      
načrtno izvajanje nacionalnih predstavitev slovenskega leposlovja in
humanistike na osrednjih knjižnih sejmih v tujini in drugih referenčnih
prizoriščih,
-      
spodbujanje prevajanja del slovenskih avtorjev v tuje jezike.
Pričakovani učinki:
Z načrtnimi predstavitvami slovenskega
leposlovja in humanistike na prednostnih knjižnih sejmih v tujini se bo
povečala prepoznavnost slovenskih avtorjev v tujih literarnih in založniških
krogih, kar se bo posledično odražalo v večjem zanimanju tujih založnikov za
izdajanje prevodov slovenskih avtorjev.
Kazalniki:
-      
število letno izvedenih nacionalnih predstavitev (od treh leta 2007
povečati na štiri letno),
-      
število nastopov Slovenije kot osrednje gostje na katerem izmed knjižnih
sejmov v tujini (Slovenija naj vsaj enkrat na dve do tri leta nastopi kot
osrednja gostja) in število nastopov na drugih referenčnih prizoriščih,
-      
število prevodov slovenskih avtorjev v tuje jezike, ki jih podpira
Ministrstvo za kulturo (najmanj 30 prevodov del slovenskih avtorjev letno).
4. cilj:
Povečati dostopnost slovenske knjige na
celotnem območju Slovenije
Ukrep:
-      
spodbujanje knjižnic k intenzivnejšemu informiranju bralcev o bolj
kakovostnih knjižnih novostih s področja leposlovja in humanistike.
Pričakovani učinki:
S podporo zahtevnejši knjižni in revijalni
produkciji s področij leposlovja in humanistke je treba omogočiti nastanek in
dostopnost te produkcije bralcem na celotnem območju Slovenije. Podpora knjižni
produkciji zagotavlja korektno izplačilo avtorskih honorarjev in zagotavlja nižjo
maloprodajno ceno sofinancirane knjige, vendar pa je razen cenovne dostopnosti
bolj problematična fizična dostopnost teh knjig na celotnem območju Slovenije.
Ob spodbujanju povezovanja informacijskih sistemov na področju knjige se
pričakuje izboljšanje dostopnosti knjig tudi na tistih območjih Slovenije, kjer
je ta sedaj slabša.
Kazalniki:
-      
število knjig s področij leposlovja in humanistike, ki jih je podprlo
Ministrstvo za kulturo (okoli 300 na letni ravni),
-      
število revij s področij leposlovja in humanistike, ki jih je podprlo
Ministrstvo za kulturo (okoli 45 na letni ravni),
-      
povečanje naklade sofinanciranih knjig in revij s področij leposlovja in
humanistike (od 663 leta 2006 za 5 odstotkov na letni ravni),
-      
ohranjanje povprečne ravni maloprodajne cene sofinancirane knjige (od
17,63 EUR leta 2006 največ 3-odstotno povečanje na letni ravni).
3. Knjižnična dejavnost
1. cilj:
Splošne knjižnice kot osrednji centri
informacijske družbe v lokalnih skupnostih in središča spodbujanja bralne kulture
1. ukrep: posodabljanje knjižničnih zbirk
Za uspešno delovanje knjižnic je treba
zagotoviti ustrezno kvaliteto knjižničnih zbirk, zlasti njihovo aktualnost,
prilagojenost potrebam uporabnikov in ciljem kulturne politike, še posebej v
zvezi z bralno kulturo, informacijsko pismenostjo in vseživljenjskim
izobraževanjem. Poleg nakupa knjižnega gradiva je treba posebno pozornost
posvetiti gradivom na drugih medijih, zlasti avdiovizualnim, predvsem pa
spletnim kulturnim in informacijskim virom. Splošne knjižnice morajo uporabnikom
zagotoviti neposredni dostop do različnih elektronskih podatkovnih zbirk
(zlasti do tuje periodike ter strokovne in znanstvene literature), do spletnih
gradiv države in lokalnih skupnosti (e-uprava, e-kultura, e-izobraževalni
programi, e-zdravje, e-davki itd.), potrebnih za vsakdanje življenje, in
poskrbeti za dostop do digitalizirane kulturne dediščine in e-vsebin, ki bodo v
prihodnje večinsko uporabljani viri za izobraževanje, raziskovanje in kulturno
razvedrilo. Pri nakupu knjižničnega gradiva naj nacionalna kulturna politika
zagotovi 50 odstotkov potrebnih sredstev za nakup gradiva v splošnih
knjižnicah.
Pričakovani učinki:
Obseg zbirk splošnih knjižnic naj bi se ob
ustreznem izločanju neaktualnih gradiv načrtno približeval priporočenemu obsegu
iz Standardov za splošne knjižnice 2005–2015. Ker bo novi Nacionalni program
veljal do leta 2011, naj bi do takrat vsaka splošna knjižnica (z vsemi
krajevnimi knjižnicami) pri obsegu zbirke dosegla vsaj 85 odstotkov standarda.
Pri letnem prirastu gradiva naj bi dosegla vrednosti najmanj 250 enot knjig in
25 enot neknjižnega gradiva na 1000 prebivalcev v razvitih knjižnicah in
najmanj 300 enot knjig in 30 enot neknjižnega gradiva v srednje razvitih in
slabše razvitih knjižnicah.
Kazalniki:
-      
rast števila knjig v zbirki na prebivalca v primerjavi s standardom,
-      
delež neknjižnega gradiva v zbirki na prebivalca v primerjavi s
standardom,
-      
rast letnega prirasta gradiva v primerjavi s standardom,
-      
delež izločenega gradiva v primerjavi z letnim prirastom.
2. ukrep: posodabljanje
informacijsko-komunikacijske tehnologije za razvoj spletnih storitev in
informacijsko usposabljanje uporabnikov
Splošne knjižnice bodo lahko uresničevale
svoje poslanstvo in izvajale javno službo v obsegu, ki ga predvideva
zakonodaja, če bodo sledile tudi tehnološkemu razvoju v času informacijske
družbe. Zato jim je treba zagotoviti tehnološke pogoje, ki bodo uporabnikom
omogočali hiter dostop do interneta in elektronskih virov ter uporabo knjižnic
na daljavo.
Pričakovani učinki:
Večji obisk knjižnic na daljavo
(rezervacije gradiva, podaljševanje izposoje, dostop do elektronskih virov in
e-vsebin, informacije na daljavo, prireditve na daljavo, izobraževalne oblike
za uporabo knjižnice na daljavo ipd.), večja uporaba e-točk v knjižnicah za
dostop do interneta, izboljšanje informacijske pismenosti.
Kazalniki:
-      
rast števila računalnikov z dostopom do interneta na prebivalca,
-      
rast števila oddaljenih dostopov do knjižnice na prebivalca,
-      
rast števila udeležencev informacijskega usposabljanja na prebivalca.
3. ukrep: bralna kultura
Splošne knjižnice naj se vse bolj
uveljavljajo kot središča bralne kulture. Posebna podpora bo namenjena razvoju
bralne kulture ter s tem povezani promociji kakovostnejšega knjižničnega
gradiva in promociji knjižnic, pri čemer bodo spodbujani zlasti projekti na
državni in regionalni ravni, ki bodo zagotavljali sodelovanje več knjižnic
hkrati ter različnih kulturnih institucij in avtorjev.
Knjižnice naj v nakup vključijo vsaj 15
odstotkov naslovov publikacij v javnem interesu ter o doseženem deležu
subvencioniranih knjig in drugih izdaj v celotnem nakupu letno poročajo
financerjem.
Knjižnice bodo izvajale projekte, ki bodo
uporabnike navajali k redni uporabi knjižnice, tako da jim bodo omogočali
uporabo gradiva in sodobnih tehnologij, medknjižnično izposojo ter seznanjanje
z novostmi in dosežki na različnih področjih.
Kazalniki:
-      
rast števila udeležencev projektov za promocijo branja na prebivalca,
-      
rast izposoje knjižničnega gradiva na prebivalca,
-      
delež izposoje publikacij, ki jih sofinancira Ministrstvo za kulturo, v
celotni izposoji knjižničnega gradiva.
2. cilj:
Razvoj nacionalne digitalne knjižnice
1. ukrep: vzpostavitev D-LIB.SI
Za NUK postaja vse večja prioriteta in
vsebinska novost nastajanje digitalne knjižnice oziroma sama digitalizacija,
pri čemer imajo prednost gradiva iz kulturne in znanstvene dediščine,
domoznanska (lokalnozgodovinska) gradiva ter zbiranje in hranjenje obveznega
izvoda izvirnih spletnih publikacij.
Digitalna knjižnica in ohranjanje kulturne
dediščine sta v središču pozornosti Evropske unije, ki je v okviru skupne
strategije »i2010: Digitalne knjižnice« začrtala skupno akcijo vseh držav
članic Evropske unije pri digitalizaciji, trajnem hranjenju in zagotavljanju
dostopa do te dediščine za vse. Gre za pomembno izhodišče tudi za slovensko
nacionalno knjižnico in za realizacijo ciljev iz Strategije razvoja informacijske
družbe v Republiki Sloveniji si2010; ti cilji se v zvezi z nacionalno
knjižnico nanašajo zlasti na:
-      
krepitev razvoja slovenskega jezika ter uveljavljanje nacionalne
identitete,
-      
zagotavljanje spodbudnih razmer (informacijske podpore) za
ustvarjalnost,
-      
povezovanje kulture, izobraževanja in znanosti,
-      
celostno ohranjanje pisne kulturne dediščine,
-      
uporabo digitalnih tehnologij za dostop in hranjenje kulturnih dobrin.
Pri vzpostavitvi Digitalne knjižnice
Slovenije gre za pomembno dopolnitev tradicionalne knjižnice. Nastajata dva
vzporedna sistema, ki kljub tesni povezanosti in sinergiji zahtevata dodatne
finančne in kadrovske vire. Z uvajanjem digitalne knjižnice se obseg dela
nacionalne knjižnice povečuje. Povečujejo se dotok gradiva, obseg bibliografske
obdelave, obseg vzdrževanja opreme informacijsko-komunikacijske tehnologije in
programa ter usposabljanja za uporabo informacijsko-komunikacijske tehnologije,
predvsem pa število uporabnikov, ki uporabljajo elektronske vire.
Zato bo nacionalna kulturna politika v
okviru nacionalnega programa posebno pozornost posvečala podpori glede
zajemanja obveznega izvoda digitalnih vsebin in digitalizacije tiskanega
gradiva. Poleg tega bo podpirala nadaljnji razvoj spletnega portala digitalne
knjižnice in aktivno sodelovanje pri nadaljnjem razvoju Evropske digitalne
knjižnice.
Pričakovani učinki:
Nacionalna knjižnica bo redno arhivirala
obvezni izvod spletnih publikacij in intenzivirala digitalizacijo klasičnega
gradiva, omogočala bo dostop do digitaliziranih dokumentov in e-vsebin prek
portala Digitalna knjižnica Slovenije.
Kazalniki:
-      
rast števila digitaliziranih enot (skenogramov) v zbirki, dostopnih prek
portala, na prebivalca,
-      
rast izvirnih digitalno rojenih enot v zbirki na prebivalca,
-      
rast števila oddaljenih dostopov na prebivalca.
3. cilj:
Regionalna povezanost splošnih knjižnic
1. ukrep: razvoj funkcij območnosti
Ukrep predvideva postopno povečevanje
podpore celovitemu izvajanju z zakonom določenih koordinacijskih funkcij
osrednjih območnih knjižnic, ki so:
-      
zagotavljati povečan in zahtevnejši izbor knjižničnega gradiva in
informacij,
-      
dajati strokovno pomoč vsem knjižnicam s svojega območja,
-      
koordinirati zbiranje, obdelavo in hranjenje domoznanskega gradiva za
svoje območje,
-      
usmerjati izločeno knjižnično gradivo s svojega območja.
Povečan in zahtevnejši izbor gradiva bo
območnim knjižnicam zagotovljen na podlagi zakonodaje o obveznem izvodu in
dodatnih sredstev za nakup gradiva. Zastavljeni cilj, ki predpostavlja tesno
povezanost knjižnic v regiji glede enotnosti delovanja in medsebojnega
dopolnjevanja v skrbi za uporabnika, bo mogoče doseči s koordinacijo,
primernimi programi in zadostnimi kadrovskimi viri.
Kazalniki:
-      
prirast gradiva za potrebe območnosti na prebivalca pokrajine,
-      
rast števila skupnih projektov knjižnic v regiji,
-      
delež prebivalcev širšega območja v članstvu območne knjižnice.
2. ukrep: informacijsko povezovanje v
pokrajinah
Ukrep zadeva povezovanje informacijskih
virov in gradiv v digitalni obliki med knjižnicami, muzeji, arhivi in drugimi
kulturnimi subjekti v regijah. Podpora bo namenjena razvoju digitalizacije,
predvsem lokalnih in regionalnih e-vsebin (domoznanskih zbirk in domoznanskega
gradiva) in informacijskega portala za dostop do teh vsebin, ki se oblikuje za
osrednje območne knjižnice.
Pričakovani učinki:
Regijski knjižnični portal bo pomembno
prispeval k razvoju e-vsebin v slovenskem jeziku in obogatila vedenje o lokalni
zgodovini, kulturi, kulturni dediščini ter življenju v lokalnih skupnostih.
Kazalniki:
-      
rast števila kulturnih subjektov, ki objavljajo na portalu,
-      
rast števila digitaliziranih enot (skenogramov), dostopnih preko portala
na prebivalca,
-      
rast števila oddaljenih dostopov na prebivalca.
4. Likovne umetnosti
1. cilj:
Popularizacija sodobnih likovnih
umetnosti in vključevanje različnih skupin občinstva v medkulturni dialog
Glede na izhodišče, da je kultura javno
dobro, je likovne umetnosti treba približati ljudem na lokalni in nacionalni
ravni z ustreznimi programi. Tako se ne omogoča le višja raven bivanja
prebivalstva, temveč se tudi vzgajajo možni porabniki, v našem primeru
obiskovalci galerij, kupci umetniških del in zbiratelji. Vse to ima daljnosežne
posledice, ki so pomembne za kulturno identiteto posameznikov in skupnosti ter
ustvarjanje optimalnih razmer za delo umetnikov in izvajalcev. Ob kakovostni
ponudbi, ki jo zagotavlja sodelovanje stroke na vseh ravneh (lokalni, regijski,
nacionalni in mednarodni), je nujno dopuščanje sobivanja celotnega razpona
sodobnih ustvarjalnih praks, vsebin in estetik, ki so značilne za visoko
razvite likovne prakse v svetu.
Ukrep:
Prednostna podpora kakovostnim in izvirnim,
v sodelovanju s stroko zastavljenim razstavnim programom in projektom, ki se
zaradi svoje posebnosti oziroma pomembnosti (za umetniški izraz, razvoj
področja, slog, estetiko, lokacijo) smiselno umeščajo v celostno podobo
sodobnih likovnih umetnosti v Sloveniji.
Pričakovani učinki:
Podpora vseh dejavnosti, ki popularizirajo
likovne umetnosti, bo razširila zanimanje za starejšo in novejšo umetnost med
različnimi starostnimi in poklicnimi skupinami po vsem slovenskem ozemlju. Skrb
za izvirno in kvalitetno ustvarjalnost bo to zanimanje še poglabljala in ga
usmerjala k resnični umetniški izpovedi.
Kazalniki:
-      
število in vrste razstav (študijska, tematska, monografska, skupinska,
pregledna …),
-      
število obiskovalcev,
-      
število in struktura izvajalcev programov.
2. cilj:
Izboljšanje položaja ustvarjalcev v
družbi
Zaradi spremenjenih razmer v družbi (med
drugim odpiranja vedno novih visokošolskih programov, ki izobražujejo učitelje
likovnega pouka) so se možnosti za zaposlitev diplomantov likovnih akademij
bistveno skrčile. Na področju trga in davčnih olajšav, ki bi pomagale urediti
razmerja med ustvarjalcem in kupcem oziroma porabnikom (in državo), pa pravega
napredka še nismo dosegli. Bolj zaradi stereotipov kot stvarnih razlogov so
likovni umetniki edini, ki jim za avtorsko delo (razstavo) javnost pogosto ne
priznava honorarja. V Sloveniji je zato velik delež ustvarjalcev na področju
likovnih umetnosti, ki so eksistenčno odvisni od javnih sredstev ter
postavljeni v nekorekten (včasih izkoriščevalski) odnos z zasebnimi in javnimi
galerijami. S politiko razdeljevanja javnih sredstev prek razpisov Ministrstva
za kulturo in lokalnih skupnosti v državi so polagoma nastajale razmere, ko se
minimalno vzdržuje povprečje (velikokrat le ustvarjalnosti in manj umetnosti)
ter dušijo vrhunski, nacionalno pomembni umetniški dosežki.
Ukrepi:
-      
selektivno sofinanciranje kulturnih projektov in programov prek razpisov
Ministrstva za kulturo, ki bo omogočalo finančno ustreznejšo podporo vrhunski
ustvarjalnosti,
-      
vsaj ohranjanje (če že ne povečevanje) števila delovnih štipendij in
rezidenčnih udeležb na letni ravni, ki so neposredna podpora avtorjem in imajo
med vsemi oblikami sofinanciranja najboljše učinke,
-      
skrb za spoštovanje avtorskega dela v obliki ustreznega izplačevanja
razstavnin.
Pričakovani učinki:
Sprememba stanja, v katerem se zaradi
premalo izoblikovanih kriterijev sredstva razpršujejo med veliko število
povprečnih ustvarjalcev. Večja selektivnost bo omogočila profiliranje vrhunskih
umetnikov in obetajočih mladih ustvarjalcev, ki zagotavljajo kontinuiteto
njihovega dela. Ti bodo bolje stimulirani in od njih lahko pričakujemo boljše
stvaritve.
Kazalniki:
-      
število in višina izplačanih razstavnin,
-      
število delovnih štipendij in rezidenčnih udeležb,
-      
področja dela in starostna struktura prejemnikov delovnih štipendij in
rezidenčnih udeležb.
3. cilj:
Zagotavljanje pogojev za razvoj in
promoviranje sodobnih likovnih umetnosti v Sloveniji in v mednarodnem prostoru
Ukrep:
Vzpostavitev novega prostora v Ljubljani za
prezentacijo sodobne likovne umetnosti, za ažurno spremljanje in javno
predstavljanje razvoja sodobnih likovnih umetnosti v Sloveniji in v mednarodnem
prostoru v celotnem razponu vsebinskih, formalnih in estetskih praks.
Čeprav je v Ljubljani kar nekaj javnih in
zasebnih zavodov, organizacij in društev, ki se ukvarjajo s sodobno umetnostjo,
je smiselno vzpostaviti osrednji razstavni prostor, namenjen predstavljanju
najrazličnejših projektov s področja sodobnih likovnih umetnosti. Prostor bo po
vzoru zahodnoevropskih centrov za sodobno umetnost odpiral vrata različnim
razstavam, eksperimentom, študijam (tudi novim vpogledom v obdobja moderne
umetnosti), razpravam,.mladim kustosom in umetnikom različnih pogledov na
sodobno umetnost in bo zadostil večkrat izraženim zahtevam strokovne in širše
javnost po dovolj velikem in fleksibilnem razstavišču v Ljubljani in Sloveniji.
Zbirka umetnosti 20. stoletja, ki jo hrani Moderna galerija, bo deležna
ustrezne študijske obravnave in primerne prezentacije tako v obliki stalnih
postavitev kot aktualnih vpogledov v posamezna obdobja, teme in avtorje. Novi
prostor pa bo prostor iskanja, zbiranja, izobraževanja, raziskovanja pojavov in
avtorjev, ki zaznamujejo ta čas, ne glede na umetniški izraz in izrazna orodja
likovnih umetnosti. Da bi zagotovili kakovost in profesionalnost, bo o izboru
odločal programski svet, sestavljen iz uglednih posameznikov s področja
umetnostnozgodovinske in likovnokritiške stroke. Prav zaradi usmeritve in
narave se prostor v nobenem primeru ne bo smel institucionalizirati kot
samostojna pravna oseba. To pomeni, da bo delovalo z gostujočimi kustosi, ne bo
zbiral gradiva in zbirk, program pa bo odprt za vse opcije, ki jih sodobne
likovne umetnosti v svetu poznajo in sprejemajo.
S takim prostorom bomo poleg integracije
velikokrat razpršenih prizadevanj za korektno spremljanje aktualnih umetniških
dogodkov in ustreznejše umestitve znotraj razstavne politike na državi ravni
(tudi večje transparentnosti in strokovne kredibilnosti) razbremenili nekatere
javne zavode in obenem povečali mobilnost kustosov in kritikov, ki so včasih
vezani na določene ustanove, trende ali celo posameznike; zaradi česar je lahko
vprašljiva pluralnost, odprtost in odzivnost slovenskih akterjev s tega
področja, na čemer fenomen sodobne umetnosti pravzaprav temelji. S projektnimi
pogodbami bo omogočen nastop mladim generacijam kustosov, kritikov in
umetnikov, in obenem bolj kakovosten, raznovrsten in izviren program.
Pričakovani učinki:
Novi razstavni prostor, ki bo dopuščal
predstavitve izvirnih ustvarjalnih praks in kuratorskih pogledov doma in v
mednarodnem prostoru, bo prispeval k uveljavljanju pluralne podobe sodobnih
likovnih umetnosti, kakršne poznajo razviti muzejski in galerijski sistemi po
svetu in zagotavljal večjo dostopnost strokovne in širše javnosti. Priložnost
bodo dobili vsi kakovostni ustvarjalci, ne glede na način, v katerem delajo.
Poleg tega se bodo sprostile možnosti za mlajše nezaposlene strokovnjake, ki
zdaj nimajo možnosti za delo.
Kazalniki:
-      
število in vrsta študijsko zastavljenih pregledov sodobnih likovnih
umetnosti v Sloveniji oziroma v mednarodnem prostoru,
-      
število gostujočih in projektno zaposlenih kustosov,
-      
število in struktura (po starosti, zvrsti, estetiki) sodelujočih
umetnikov,
-      
število kritiških odmevov na študijsko zastavljene preglede sodobnih
likovnih umetnosti v Sloveniji,
-      
število in vrsta sodelovanj s tujimi organizatorji pri promociji
sodobnih likovnih umetnosti iz Slovenije,
-      
število in vrsta mednarodnih projektov,
-      
število tujih kritiških odmevov na promocijo sodobnih likovnih umetnosti
iz Slovenije v mednarodnem prostoru,
-      
število in struktura obiskovalcev.
5. Uprizoritvene umetnosti
1. cilj:
Razvoj infrastrukture na področju
uprizoritvenih umetnosti
Glede infrastrukture in posodobitve opreme,
potrebe ustvarjalcev na področju uprizoritvenih umetnosti niso v celoti
evidentirane. Producenti uprizoritvenih umetnosti (gledališča in festivali) se
soočajo s problemom zastarele infrastrukture in opreme, ki ne sledi standardom
primerljivih gledališč v evropskem prostoru. Pereče je tudi vprašanje
denacionalizacijskih postopkov, ki so povezani z nekaterimi stavbami, v katerih
se izvajajo uprizoritvene umetnosti. Razvoj infrastrukture in opreme, ki
omogoča uresničitev kakovostnih umetniških vsebin, je potreben tako pri
nacionalnih javnih zavodih kot tudi pri drugih producentih uprizoritvenih
umetnosti.
Ukrepi:
-      
dokončanje obnove SNG Opera in balet do leta 2009,
-      
začetek obnove ali novogradnje SNG Drama, Ljubljana,
-      
leta 2008 se bo pod okriljem Ministrstva za kulturo ustanovila
medresorska komisija za infrastrukturni razvoj, v kateri bodo sodelovali kot
člani tudi ustvarjalci uprizoritvenih umetnosti,
-      
komisija bo do leta 2009 na podlagi evidentiranih potreb oblikovala
strategijo razvoja infrastrukture na področju uprizoritvenih umetnosti,
-      
na podlagi strateškega dokumenta bo Ministrstvo za kulturo vzpostavilo
dialog z lokalnimi skupnostmi, da se bo sklenil skupni dogovor o zagotavljanju
ustreznih prostorskih možnosti za delovanje ustvarjalcev na področju
uprizoritvenih umetnosti.
Pričakovani učinki:
Izboljšanje infrastrukturnih pogojev in
posodobitev opreme za produkcijo uprizoritvenih umetnosti, vzpostavitev dialoga
med pristojnimi ministrstvi in lokalnimi skupnostmi.
Kazalniki:
-      
začetek delovanja SNG Opera in balet v obnovljeni stavbi,
-      
začetek obnove oziroma novogradnje SNG Drama Ljubljana,
-      
strategija razvoja infrastrukture na področju uprizoritvenih umetnosti.
2. cilj:
Mednarodna uveljavitev uprizoritvenih
umetnosti v okviru medkulturnega dialoga
Mednarodna prepoznavnost slovenske
umetnosti nasploh mora doseči višjo raven, zato je treba uprizoritvenim
umetnostim, ki nastajajo v Sloveniji, omogočiti potrditev in mednarodno
primerljivost na območju Evropske unije in v drugih državah sveta.
Na raven uprizoritvenih umetnosti vpliva
tudi možnost ogleda uprizoritvenih umetnosti z različnih koncev sveta z
raznovrstnimi poetikami, ki so posledica različnih odzivov ustvarjalcev na
specifična okolja in problemske sklope, v Sloveniji. Zato je treba podpirati
projekte, ki z organizacijo gostovanj iz tujine in drugimi oblikami
mednarodnega sodelovanja (na primer delavnicami) skrbijo za obveščanje o različnih
oblikah uprizoritvenih umetnosti v svetovnih okvirih.
Ukrepi:
-      
povečanje števila gostovanj v tujini, predvsem v državah Evropske unije,
pri čemer imajo prednost gostovanja v referenčnih gledališčih, kulturnih
centrih ali na pomembnih festivalih,
-      
izmenjave predstav med producenti iz Slovenije, zamejstva in tujine,
-      
podpora mednarodnim gledališkim koprodukcijam, ki omogočajo oblikovanje
umetniških snovanj z mednarodno udeležbo, pa tudi kompleksnejšo finančno
strukturo projektov, ob pričakovanju črpanja finančnih virov, ki jih prispevajo
koproducenti iz tujine in/ali iz mednarodnih evropskih ali drugih skladov,
-      
oblikovanje tako imenovanih platform za različna področja uprizoritvenih
umetnosti (ples, dramsko gledališče, lutke, performans itd.),
-      
dvig programske kakovosti že obstoječih mednarodnih festivalov
uprizoritvenih umetnosti in nastanek novih festivalov, ki predstavljajo
pomembne avtorje tega področja iz tujine.
Pričakovani učinki:
Učinkovitejše in bolj prepoznavno
uveljavljanje uprizoritvenih umetnosti v mednarodnem kontekstu, ploden ustvarjalni
dialog med ustvarjalci iz Slovenije in tujine.
Kazalniki:
-      
povečanje števila gostovanj v tujini, predvsem v državah Evropske unije,
za 10 odstotkov,
-      
povečana vrednost odkupa slovenskih predstav v tujini (spremljanje
podatkov o odkupnih cenah),
-      
povečan obisk tujih selektorjev (spremljanje števila),
-      
povečanje števila gostovanj iz tujine (spremljanje števila in
kakovosti).
-      
dve novi platformi ali festivala.
3. cilj:
Vzpostavljanje pogojev za
institucionalizacijo sodobnega plesa
V zadnjih desetletjih je opazen razvoj
sodobnega plesa in drugih oblik gledališča giba. Ta razvoj je tako intenziven,
da producentska okolja ne zmorejo več slediti umetniškemu potencialu na tem
področju. V našem prostoru nastajajo pretežno predstave manjšega formata, zato
kaže podpreti prizadevanja producentov in ustvarjalcev po preobrazbi v
sodobnejše modele ustvarjanja, ki bi omogočali razvoj visoke profesionalnosti
sodobne plesne umetnosti.
Ukrepa:
-      
priprava celovite študije o obstoječem stanju, obstoječih programskih
načrtih, razvejenosti in konkretnih možnostih institucionalizacije
sodobnega plesa in gledališča giba pri nas z najširšim soglasjem pripadnikov
tega področja,
-      
spodbujati možnosti vključevanja sodobnega plesa v širši publiki dostopne
programe na področju uprizoritvenih umetnosti.
Pričakovani učinki:
Dvig producentske in s tem tudi umetniške
ravni sodobnega plesa in oblikovanje kakovostnih izhodišč za nadaljnji razvoj
sodobnega plesa v Sloveniji.
Kazalnika:
-      
rezultati načrtovane študije o možnostih za institucionalizacijo,
-      
intenzivno spremljanje kakovosti in rasti sodobno plesnih predstav.
6. Glasbena umetnost
1. cilj:
Ureditev razmer na področju
profesionalnega zborovskega petja na način, ki bo pripeljal do večjega
umetniško kvalitetnega izvajanja programskih potreb slovenske vokalne umetnosti
in javnih zavodov
Oblikovanje profesionalne fleksibilne
pevske enote za potrebe slovenske zborovske vokalne kulture in javnih zavodov.
Kulturna politika bo z izvedbo tega cilja zagotovila vokalni sestav v obliki,
kot to opredeljuje termin zborovska kapela. Gre za zbor, kot smo ga v
preteklosti že imeli in je kvalitetno opravljal svoje poslanstvo na področju
razvijanja slovenske vokalne zborovske kulture ter bil ob visoko kvalitetni
dejavnosti cenjeno koncertno telo.
Ukrep:
Prednostna podpora slovenskemu komornemu
zboru pri kadrovanju dodatnih pevcev zboristov.
Pričakovani učinki:
Spodbuda domači zborovski ustvarjalnosti in
poustvarjalnosti ter dvig kakovostne slovenske vokalne, operne in vokalne,
koncertne produkcije in operne reprodukcije.
Kazalniki:
-      
število izvedb domačih avtorjev,
-      
število zborovskih koncertov (»a capella«),
-      
število arhivskih posnetkov del domačih avtorjev,
-      
število vokalno-inštrumentalnih del, koncertne in operne reprodukcije.
2. cilj:
Razširitev glasbenega založništva v
okviru obstoječih založb
Dodatno povečati obseg glasbenih edicij z
najpomembnejšimi glasbenimi deli preteklega obdobja. Razširiti področje edicij
na nosilcih zvoka ter skrbeti za izdajo kvalitetnih posnetkov pretekle in
sodobne glasbene ustvarjalnosti.
Ukrep:
Postopna širitev založniškega programa z
glasbenimi naslovi preteklega obdobja ter povečati število izdaj kvalitetnih
posnetkov slovenske glasbene ustvarjalnosti.
Pričakovani učinki:
Širjenje slovenske glasbene kulture tako
doma kot v tujini ter njena večja prepoznavnost.
Kazalniki:
-      
število notnih edicij preteklega obdobja,
-      
število notnih edicij sodobne glasbene ustvarjalnosti,
-      
število edicij na področju nosilcev zvoka.
3. cilj
Izboljšanje položaja glasbenih
ustvarjalcev, poustvarjalcev in izvajalcev na področju glasbene umetnosti.
S spodbujanjem podpore za ustvarjalce in
poustvarjalce na področju glasbene umetnosti se bo neposredno spodbudilo
ustvarjalnost posameznika, dvignilo kvaliteto umetniške produkcije in njeno
raznolikost.
Ukrepi:
-      
podpora delovnim štipendijam za ustvarjalce in poustvarjalce, rezidenčne
umetnike in menedžerje,
-      
zagotovitev ustreznega deleža slovenskih avtorjev in izvajalcev v
programih javnih zavodov, katerih ustanoviteljica je država,
-      
sistemska in zakonska ureditev področja avtorskih in sorodnih pravic.
Kazalniki:
-      
število prejemnikov delovnih štipendij,
-      
število usposobljenih umetnikov, ki so bili rezidenčni umetniki,
-      
število zaposlitev nekdanjih rezidenčnih umetnikov,
-      
zmanjšanje deficitarnosti nekaterih glasbenih poklicev,
-      
število usposobljenih glasbenih menedžerjev.
7. Intermedijske umetnosti
1. cilj:
Izobraževanje na področju intermedijske
umetnosti
Ker se sodobna tehnologija hitro razvija in
je predvidena amortizacijska doba opreme tri leta, bi bilo dokaj drago vzpostaviti
klasično državno institucijo za izobraževanje na področju intermedijske
umetnosti. Zato je smiselno podpirati izobraževanje posameznikov v neformalnih
in zasebnih oblikah izobraževanja na tem področju in to s študijskimi in
delovnimi štipendijami, rezidenčnimi udeležbami, plačili šolnin, štipendijami
za študij v tujini, namenjenimi intermedijskim umetnikom.
Ukrepa:
-      
navedeni cilj vsebinsko upoštevati pri obstoječih razpisih,
-      
povezovanje z drugimi ministrstvi glede zagotavljanja ustrezne
tehnološke in ekonomske osnove za izvajanje izobraževalnih programov na
področju intermedijske umetnosti.
Pričakovani učinki:
Posodabljanje izobraževalnih programov,
koncentracija znanja v smislu sinergijskega delovanja in mednarodno sodelovanje,
ki se bo odražalo v večjem ustvarjalnem zagonu na področju intermedijskih
umetnosti; sprotno seznanjanje s sodobnostjo informacijsko-komunikacijske
tehnologije v teoriji in praksi.
Kazalnik:
-      
povečano število delovnih štipendij, rezidenčnih udeležb in plačila
šolnin doma in v tujini,
2. cilj:
Spodbujanje raziskovalnih projektov za
intermedijske umetnosti
Spodbujanje raziskovalnih projektov oziroma
elaboratov na področju intermedijskih umetnosti; pogojevani bi bili z
raziskovalnimi elaborati, ki bi se morali lotevati področja kar se da
kompleksno in celovito. Teme bi se nanašale na intermedijsko realnost in
virtualnost, lahko pa bi bile tudi naročene glede na trenutne potrebe področja
Ukrep:
-      
dodati kot enega od kriterijev navedenih vsebin v vsakoletnem projektnem
razpisu.
Pričakovani učinki:
Povečanje praktičnih in teoretskih del v
domeni intermedijskih umetnosti. Večje sodelovanje med raziskovalci in umetniki
v smislu povezovanja humanističnih, naravoslovnih in tehničnih znanosti.
Kazalnik:
-      
število in ocena raziskav in ekspertiz.
3. cilj:
Priprava in ocena realnih možnosti za
brezplačen javni dostop do medmrežja v izbranih kulturnih ustanovah v javnem
interesu (interdisciplinarni pilotski projekt s simulacijo stroškov za
pokrivanje širšega števila kulturnih institucij)
Vzpostaviti širokopasovni brezžični dostop
po celotni instituciji ter po možnosti namestiti tudi vsaj en računalnik za
javno rabo, da bi se občutneje razširil dostop do medmrežja v kulturnih
institucijah, stimulirati uporabo kulturnih digitalnih vsebin. Pri tem gre za
sodelovanje na področju izbire opreme, postavitve opreme, vzdrževanja in
kreiranja novih vsebin v kombinaciji z varnostjo in spremenjenimi družabnimi
zahtevami kulturne ustanove.
Ukrep:
-      
pilotski projekt v sklopu projektnega razpisa.
Pričakovani učinki:
Spremljanje kompatibilnosti pričakovanega
povečanega obiska in priljubljenosti kulturne institucije v smislu dopolnjene
družabne, strokovne in izobraževalne funkcije (po zgledu že vpeljanih sodobnih
kulturnih in komunikacijskih stičišč v smislu multimedijskih centrov).
Kazalnik:
dvig obiska v kulturni instituciji in vpliv
na njeno osnovno dejavnost.
4. cilj:
Virtualizacija dosežkov slovenske
kulture in umetnosti
Pilotski projekt v smislu reševanja vseh
vprašanj, ki se v praksi lahko pojavijo (avtorske pravice za avtorsko zaščitena
dela, javna dostopnost, prenosi na svetovni splet, tehnološka baza, 3d-modeli,
virtualna resničnost, simulacije ...), da bi izoblikovali osnove za slovensko
kulturno virtualno krajino, kot so 3-dimenzionalni digitalni modeli kulturne in
industrijske dediščine v povezavi s potencialom relevantnih intermedijskih
producentov in operaterjev. Opomniti velja, da ne gre toliko za osnovno
pojmovanje intermedijske umetnosti v smislu kreativne uporabe informacijsko-komunikacijske
tehnologije, ampak za cilj, ki z digitalnimi sredstvi skuša posegati na vsa
področja kulture in umetnosti, predvsem na področje kulturne dediščine, ki
praviloma tudi avtorsko ni obremenjeno.
Ukrep:
-      
dodati kot enega od kriterijev v ustreznem razpisu, povečanje sredstev
za virtualizacijo kulturne dediščine, preverjanje možnosti za sodelovanje z
evropskimi institucijami, ki spodbujajo digitalne vsebine.
Pričakovani učinki:
Povečanje dostopnosti slovenske kulture na
spletu, s čimer bi Slovenija postala bolj opažena. Tako bi počasi nastajal tudi
pomemben del slovenske digitalne knjižnice, obenem pa bi zainteresirani
strokovnjaki ali laična publika lahko pridobili bolj celovito informacijo o
slovenski kulturi in umetnosti ter dediščini.
Kazalnika:
-      
število projektov digitalizacije na področju kulture,
-      
stopnja sodelovanja s kulturnimi in izobraževalnimi institucijami.
8. Avdiovizualna kultura
1. cilj:
Oblikovanje skladnega in razvojno
naravnanega sistema izvedbe nacionalnega filmskega programa in drugih avdiovizualnih
del
Ukrepi:
-      
država bo z zakonskimi in s podzakonskimi akti ter z ukrepi kulturne in
davčne politike razvijala učinkovit sistem podpore produkciji nacionalnega
filmskega programa in drugih avdiovizualnih del. S sprejemom krovnega zakona o
avdiovizualni kulturi bo do leta 2010 celovito uredila status ključnih
subjektov, ki delujejo na avdiovizualnem področju,
-      
država bo delež proračunskih sredstev, namenjenih javnemu financiranju
nacionalnega filmskega programa in drugih avdiovizualnih del, vsako leto realno
povečala za najmanj 3 odstotke glede na obseg proračunskih sredstev v preteklem
proračunskem letu namenjenih temu področju. Ministrstvo za kulturo bo
izoblikovalo nabor ukrepov za pridobitev dodatnih izvenproračunskih sredstev za
spodbujanje produkcije, promocije, distribucije, prikazovanja, mednarodnih
koprodukcij in varovanja avdiovizualnih del,
-      
država bo omogočala delovanje in razvoj Filmskega inštituta kot osrednje
javne ustanove, ki omogoča in spodbuja ustvarjalnosti na področju filmske in
drugih oblik avdiovizualne kulture v vseh fazah njihove realizacije,
distribucije in prikazovanja. Filmski inštitut bo deloval strokovno in neodvisno
kot povezovalec vseh v avdiovizualno kulturo vključenih subjektov,
-      
Filmski inštitut bo postopke, povezane z izvedbo projektov, vodil s
skrbnostjo dobrega gospodarja, kot je predpisano za ravnanje s proračunskimi
sredstvi, pri tem pa si bo prizadeval za odpravo vseh tistih administrativnih
ovir, ki izvedbo projektov otežujejo,
-      
Filmski inštitut bo ob sodelovanju stanovskih društev in organizacij z
avdiovizualnega področja izoblikoval tehnične kriterije in produkcijske
smernice. Ti so osnova za izdelavo predračunov ter financiranje projektov, ki
kandidirajo za javna sredstva,
-      
država bo zagotavljala prostorske in tehnične pogoje za produkcijo
nacionalnega filmskega programa in drugih avdiovizualnih del z ohranjanjem in
razvijanjem tehničnih in kadrovskih zmogljivosti nacionalnega Filmskega studia
Viba film. Država bo spremljala učinke delovanja filmskega studia na trgu ter
bo v primeru negativnih posledic, ki bi otežile izvajanje nacionalnega
filmskega programa, sprejela ukrepe, s katerimi bo zavarovala obstoj in razvoj
nacionalne filmske baze,
-      
kulturna politika si bo prizadevala, da Filmski inštitut in RTV Slovenija
do konca leta 2008 skleneta dogovor o sodelovanju, v katerem bi opredelila
oblike sodelovanja pri izboljšanju pogojev za izvedbo in prikazovanje
nacionalnega filmskega programa in drugih avdiovizualnih del,
-      
država bo ustvarjala in izboljševala pogoje za vključitev slovenskih
subjektov s področja avdiovizualne kulture v ustrezne mednarodne organizacije
ter za njihovo udeležbo pri raznovrstnih podporah razvoju nacionalnih
kinematografij.
Pričakovani učinki:
Poraba javnih sredstev bo smotrnejša, saj
bo sistem izvedbe nacionalnega filmskega programa in drugih avdiovizualnih del
učinkovitejši, kar se bo kazalo tudi v rasti kakovosti posnetih filmov in
drugih avdiovizualnih del.
Kazalniki:
-      
letna ocena Ministrstva za kulturo in vseh vključenih subjektov o realizaciji
cilja ter učinkih uresničenih ukrepov,
-      
podatki o sprejetih zakonskih in podzakonskih aktih na področju
avdiovizualne kulture ter njihovih učinkih,
-      
podatki o obsegu in o realni rasti proračunskih sredstev, namenjenih
javnemu financiranju nacionalnega filmskega programa in drugih avdiovizualnih
del,
-      
podatki o sprejetju in uveljavitvi tehničnih kriterijev in produkcijskih
smernic,
-      
podatki o zagotavljanju prostorskih in tehničnih pogojev za produkcijo
nacionalnega filmskega programa in drugih avdiovizualnih del.
2. cilj:
Zagotovljen obseg produkcije
avdiovizualnih del, skrb za slovenski jezik in teme, ki zadevajo slovenski
kulturni prostor
Ukrepi:
-      
država bo v skladu z možnostmi vsako leto zagotovila sredstva za filmsko
proizvodnjo v okvirnem obsegu 4–6 celovečernih igranih filmov, vsaj 20 kratkih
igranih, animiranih in študijskih filmov in vsaj 6 dokumentarnih filmov, od
tega najmanj 1 celovečerni dokumentarni film,
-      
država si bo prizadevala vsako leto zagotoviti sredstva za proizvodnjo v
okvirnem obsegu 25 do 30 avdiovizualnih del ter vsaj 8 študijskih televizijskih
del,
-      
v proizvodnji domačih filmskih in drugih avdiovizualnih del bo posebna
skrb namenjena rabi slovenskega jezika ter realizaciji tem, ki zadevajo
slovenski kulturni prostor.
Pričakovani učinki:
Zagotovljen obseg produkcije bo omogočal
stabilne ustvarjalne in delovne pogoje ter tako prispeval k rasti kvalitete
filmov in drugih avdiovizualnih del.
Kazalniki:
-      
letna ocena Ministrstva za kulturo in vseh vključenih subjektov o
realizaciji cilja ter učinkih uresničenih ukrepov,
-      
podatki o letnem številu dokončanih filmov in drugih avdiovizualnih del,
-      
podatki o udeležbi filmov in drugih avdiovizualnih del na mednarodnih
filmskih festivalih.
3. cilj:
Vključitev zainteresirane strokovne
javnosti v procese programskega odločanja ter skrb za ustvarjalce
Ukrepi:
-      
Filmski inštitut bo oblikoval sistem programskega odločanja, ki bo
temeljil na transparentnosti postopkov ter neodvisnosti, strokovnosti in
odgovornosti odločevalcev. V procese programskega odločanja bo vključil
zainteresirano strokovno javnost,
-      
Filmski inštitut bo razvijal obstoječe in uvajal nove ukrepe, s katerimi
bo ustvarjalcem omogočil neposredno kandidiranje za proračunska sredstva:
sofinanciranje scenarističnega dela, sodelovanje v razvojnih ali izobraževalnih
programih, štipendije in podobno,
-      
država bo ustvarjala boljše razmere za ustvarjalce in tehnične delavce
na področju avdiovizualne kulture. Da bi se zmanjšal primanjkljaj kadrov, bo
Ministrstvo za kulturo leta 2008 proučilo stanje in vladi predlagalo razširitev
palete poklicev, ki jih je treba v avdiovizualni kulturi posebej podpirati
(deficitarni poklici).
Pričakovani učinki:
Z vključitvijo zainteresirane strokovne
javnosti v procese programskega odločanja bo zagotovljena večja kvaliteta
programskih odločitev in posledično večja kvaliteta posnetih filmskih in drugih
avdiovizualnih del.
Kazalniki:
-      
letna ocena Ministrstva za kulturo in vseh vključenih subjektov o
doseganju cilja ter učinkih uresničenih ukrepov,
-      
število predstavnikov zainteresirane strokovne javnosti, ki so vključeni
v procese programskega odločanja,
-      
podatki o podeljenih štipendijah in drugih neposrednih oblikah podpore
ustvarjalcem na področju avdiovizualne kulture,
-      
podatki o tem, kateri poklici s področja avdiovizualne kulture so bili
na novo uvrščeni med deficitarne poklice, ki ji je treba posebej podpirati.
4. cilj:
Uvajanje novih tehnologij ter
ustvarjanje drugih pogojev za širjenje avdiovizualne kulture
Ukrepi:
-      
Filmski inštitut bo ustvarjal pogoje za produkcijo, distribucijo in
prikazovanje avdiovizualnih del, posnetih v vseh digitalnih formatih, ki
izpolnjujejo tehnične standarde za javno kinematografsko prikazovanje. Pri tem
bo s posebno naklonjenostjo obravnaval projekte mladih avtorjev ter nizkoproračunske
in dokumentarne projekte,
-      
država bo zagotavljala pogoje za distribucijo in prikazovanje
slovenskih, evropskih in drugih nekomercialnih filmov ter avdiovizualnih del. S
tem namenom bo podpirala tudi obstoj in razvoj mreže art kinematografov,
-      
Ministrstvo za kulturo bo sofinanciralo opremljanje mreže art
kinematografov z zmogljivimi projektorji HD ter si prizadevalo vzpostaviti
javno-zasebno partnerstvo pri opremi komercialnih kinematografov s projektorji
HD. Ta ukrep bo izveden najpozneje do konca leta 2010,
-      
Ministrstvo za šolstvo in šport ter Ministrstvo za kulturo bosta
podpirali projekte, ki bodo v šolskih programih poglabljali vedenje o filmu in
avdiovizualnih medijih, ter javnim knjižnicam omogočila nakup filmov, ki sodijo
v svetovno filmsko dediščino,
-      
kulturna politika si bo prizadevala, da bo nacionalna televizija ob
prehodu na digitalno tehnologijo posebno pozornost namenila nabavi tistih
tehničnih komponent, ki povečujejo dostopnost njenih programov invalidnim
osebam,
-      
javne knjižnice bodo večjo pozornost posvetile tudi nabavi umetniških in
nekomercialnih filmov, pri čemer si bodo prizadevale za enakomerno zastopanost
vseh relevantnih nacionalnih kinematografij.
Pričakovani učinki:
Uvajanje novih tehnologij bo zmanjšalo
produkcijske stroške, omogočilo širšemu krogu ustvarjalcev produkcijo in distribucijo
novih avdiovizualnih del, kar bo pomembno prispevalo tudi k programski
raznolikosti nacionalnega filmskega programa.
Kazalniki:
-      
letna ocena Ministrstva za kulturo in vseh vključenih subjektov o
realizaciji cilja ter učinkih uresničenih ukrepov,
-      
število produciranih in javno prikazanih avdiovizualnih del, posnetih v
digitalnih formatih,
-      
obseg proračunskih sredstev, namenjenih sofinanciranju opremljanja
kinodvoran z zmogljivimi projektorji HD,
-      
število kinodvoran, opremljenih z zmogljivimi projektorji HD.
5. cilj:
Ustvarjanje pogojev za izvajanje
obstoječih in uvajanje novih univerzitetnih študijskih programov za poklice na
področju avdiovizualne kulture, podpora drugim oblikam poklicnega izobraževanja
ter izboljševanje pogojev za publicistično dejavnost
Ukrepi:
-      
Ministrstvo za kulturo ter univerze, v katerih delujejo visokošolske
ustanove, ki izobražujejo za poklice na avdiovizualnem področju, si bodo
prizadevale omogočiti razvoj študijskih programov na področju filmske in
televizijske režije, kamere, montaže, scenaristike, produkcije in zvoka.
Posebno pozornost bodo namenile zagotovitvi kadrovskih, finančnih, prostorskih,
tehničnih in vseh drugih pogojev za izvajanje praktičnega umetniškega dela,
-      
Ministrstvo za kulturo si bo z drugimi zainteresiranimi ustanovami
prizadevalo za uveljavitev univerzitetnega študijskega programa, produkcije,
teorije in zgodovine filma in avdiovizualnih medijev ter drugih univerzitetnih
programov s področja avdiovizualne kulture,
-      
Ministrstvo za kulturo bo zagotovilo pogoje za šolanje drugih kreativnih
in tehničnih poklicev na področju avdiovizualne kulture doma in v tujini. S tem
namenom bo podeljevalo štipendije ter Filmskemu inštitutu, strokovnim društvom
in združenjem, RTV Slovenija, AGRFT in drugim izobraževalnim ustanovam
omogočilo pripravo projektov za izobraževanje deficitarnih tehničnih in
izvedbenih filmskih poklicev,
-      
država bo podpirala vključevanje vseh zainteresiranih ustvarjalcev v
mednarodne izobraževalne programe Media Plus.
Pričakovani učinki:
Dvig kakovosti na področju izobraževanja bo
prispeval h kakovostni rasti kvalitete nacionalnega filmskega programa in
drugih avdiovizualnih del.
Kazalniki:
-      
letna ocena Ministrstva za kulturo in vseh vključenih subjektov o
doseganju cilja ter učinkih uresničenih ukrepov,
-      
uvedba in kakovost izvajanja novih univerzitetnih programov s področja
filmske in televizijske režije, kamere, montaže, scenaristike, produkcije,
zvoka teorije in zgodovine filma in avdiovizualnih medijev ter drugih
univerzitetnih programov s področja avdiovizualne kulture,
-      
letno število štipendij, dodeljenih študentom, ki se izobražujejo za
poklice na avdiovizualnem področju,
-      
letni obseg proračunskih sredstev ter število izvedenih projektov za
izobraževanje deficitarnih tehničnih in izvedbenih filmskih poklicev,
-      
število ustvarjalcev, ki so bili vključeni v mednarodne izobraževalne
programe Media Plus.
6. cilj:
Izboljševanje pogojev za varovanje
avdiovizualne kulturne dediščine
Ukrepi:
-      
država bo z zagotavljanjem pogojev za delovanje Slovenske kinoteke in
Arhiva Republike Slovenije – Filmskega arhiva omogočala zbiranje, hranjenje,
obnavljanje, proučevanje, dokumentiranje in popularizacijo nacionalne
avdiovizualne dediščine,
-      
država bo uredila prostorsko problematiko Slovenske kinoteke in Arhiva
Republike Slovenije – Filmskega arhiva.
Pričakovani učinki:
Izboljševanje pogojev za varovanje
avdiovizualne kulturne dediščine bo zagotovilo višjo raven zbiranja, hranjenja,
obnavljanja, proučevanja, dokumentiranja in popularizacije nacionalne
avdiovizualne dediščine.
Kazalniki:
-      
letna ocena Ministrstva za kulturo in vseh vključenih subjektov o
realizaciji cilja ter učinkih uresničenih ukrepov,
-      
število pridobljenih filmov in drugih avdiovizualnih del v Slovenski
kinoteki in Arhivu Republike Slovenije – Filmskem arhivu,
-      
število gledalcev v Slovenski kinoteki,
-      
obseg raziskovalne, publicistične in založniške dejavnosti v Slovenski
kinoteki in Arhivu Republike Slovenije – Filmskem arhivu,
-      
podatki o razrešitvi prostorske problematike Slovenske kinoteke in
Arhiva Republike Slovenije – Filmskega arhiva.
9. Kulturna dediščina in arhivske
dejavnosti
Kulturna dediščina – skupni cilji, ukrepi
in kazalniki
1. cilj:
Povezati javno službo varstva ter jo
približati uporabnikom in javnosti
Ukrepi:
-      
izvesti združitev oziroma statusno preoblikovanje državnih javnih
zavodov s področja varstva kulturne dediščine kot dela preobrazbe javnega
sektorja, kjer je to smotrno in potrebno,
-      
uskladiti financiranje občinskih javnih zavodov z njihovim poslanstvom
in ustanoviteljstvom,
-      
podpreti organizacijo skupnih služb in skupnih storitev za več javnih
zavodov s področja varstva,
-      
pri pozivih in razpisih dati prednost programom in projektom, pri
katerih sodelujejo različni javni zavodi, po možnosti z različnih področij
varstva.
Pričakovani učinki:
Izvajanje javne službe varstva bo
učinkovitejše, izboljšalo se bo razmerje med stroški obratovanja ter
programskimi in projektnimi stroški; boljši bo finančni nadzor ustanoviteljev
nad javnimi zavodi in s tem večja vpetost teh zavodov v okolje ob hkratni večji
odgovornosti ustanoviteljev za uspešno delovanje javne službe varstva.
Kazalniki:
-      
število izvedenih projektov združitve državnih javnih zavodov s področja
varstva,
-      
število državnih javnih zavodov, ki so se statusno preoblikovali,
-      
število javnih zavodov, ki so organizirali skupne službe oziroma
storitvene dejavnosti,
-      
število projektov, pri katerih sodeluje več javnih zavodov s področja
varstva.
2. cilj:
Doseči višjo raven strokovne
usposobljenosti zaposlenih v javni službi varstva kulturne dediščine in drugih
strokovnjakov na tem področju
Ukrepi:
-      
podpora ustanovitvi dodiplomskih in podiplomskih študijskih programov
muzeologije in konservatorstva ter drugih visokošolskih programov, povezanih z
varstvom kulturne dediščine, ob hkratni zagotovitvi možnosti, da se praktični
del študijskih programov izvaja v državnih in po možnosti drugih javnih zavodih
s področja varstva kulturne dediščine,
-      
priprava programa strokovnega izpopolnjevanja in preverjanja znanja za
zaposlene v javni službi varstva in za druge strokovnjake, ki delajo na
področju varstva, zlasti v smislu izboljšanja informacijskih znanj in veščin,
vključno s programom podeljevanja delovnih štipendij za izpopolnjevanje ali
krajše izobraževanje za kustose, konservatorje, arhivarje in druge strokovnjake
iz javne službe varstva,
-      
prenova sistema pripravništva in podeljevanja strokovnih nazivov,
-      
oblikovanje in izvedba enotnega pregleda usposobljenih izvajalcev
specializiranih del varstva,
-      
podpora programom usposabljanja za izvajalce specializiranih del varstva
za gospodarske subjekte, posameznike in samozaposlene.
Pričakovani učinki:
-      
raven strokovne usposobljenosti in učinkovitosti zaposlenih v javni
službi se bo zvišala in bo primerljiva s sorodnimi javnimi službami v Evropski
uniji,
-      
izboljšane možnosti za investitorje pri izbiri ustreznih izvajalcev za
izvedbo posegov v kulturno dediščino in posledično bolj kakovostna izvedba
posegov.
Kazalniki:
-      
število dodiplomskih in podiplomskih študijskih programov s področja
varstva,
-      
število javnih zavodov s področja varstva, vključenih v praktični del
študijskih programov,
-      
sprejet nov podzakonski akt o pripravništvu in strokovnih nazivih,
-      
izveden in spletno dostopen enotni pregled usposobljenih izvajalcev
specializiranih del varstva.
Kazalniki za področje strokovnega
izpopolnjevanja, preverjanja znanja in usposabljanja bodo določeni na podlagi
programa iz druge alineje.
3. cilj:
Zagotovitev dostopnosti do digitalnih
kulturnih vsebin
Ukrepi:
-      
vzpostavitev skupnega centra za varno in trajno hranjenje digitalnih
kulturnih vsebin na nacionalni ravni za muzeje, knjižnice, arhive,
avdiovizualne vsebine in ostala področja kulture,
-      
pospešitev digitalizacije analognih kulturnih vsebin v obliki in
vsebini, primerni za večnamensko uporabo trajnega hranjenja, izobraževanja,
raziskovanja, predstavitve in ponovno uporabo na kreativnem področju,
-      
povečanje dostopnosti digitalnih kulturnih vsebin predvsem preko
interneta, podpora razvoja in delovanju e-storitev, elektronskega poslovanja,
“one-stop” portalov, informacijskih sistemov za vzdrževanje in uporabo
digitalnih vsebin ter spletnih storitev,
-      
povezovanje področnih digitalnih kulturnih vsebin (e-avdiovizualna
kultura, e-likovna in multimedijska umetnost, e-kulturna dediščina, e-arhivi,
dLib Slovenije, e-domoznanske vsebine) v skupen prikaz in medopravilni okvir,
ki je na voljo e-storitvam, e-izobraževanju, raziskovanju, (turistični in splošni)
promociji, kreativni industriji in vključevanje v mednarodne digitalne zbirke.
Vse naštete ukrepe bo zagotovila kulturna
politika.
Pričakovani učinki:
Zagotoviti obstoj digitalnih kulturnih
nacionalnih vsebin tudi za bodoče generacije, povečanje uporabe kulturnih vsebin
v vseživljenjskem izobraževanju ter kreativnih industrijah in s tem dejavno
vključevanje v informacijsko družbo, družbo znanja in večjo prepoznavnost
slovenske kulturne dediščine in kulture doma, v Evropi in v svetu.
Kazalniki
-      
število institucij na področju kulture, ki imajo zagotovljeno trajno
hranjenje digitalnih vsebin,
-      
delež digitalnih kulturnih vsebin, ki ima zagotovljeno trajno hranjenje
(fizični obseg),
-      
število digitaliziranih enot letno,
-      
število prikazov enot na slovenskih skupnih kulturnih portalih,
-      
število prikazov enot na EDL, ki izvirajo iz slovenskih muzejev,
knjižnic, arhivov in ostalih kulturnih institucij,
-      
število posredovanja enot preko spletnih storitev.
4. cilj:
Dvig kakovosti znanstvenih in
tehnoloških raziskav za potrebe varstva kulturne dediščine
Ukrepi:
-      
priprava strategije financiranja znanstvenih in tehnoloških raziskav za
potrebe varstva in po možnosti njeno vključevanje v tovrstno evropsko
strategijo,
-      
podpora vključitvi slovenskih raziskovalcev in podjetij v evropske
tehnološkorazvojne platforme, povezane s področjem varstva dediščine,
-      
pri financiranju dati posebno podporo tistim raziskovalnim programom in
projektom, ki se vključujejo v mednarodne programe,
-      
zagotoviti javno dostopnost rezultatov raziskav strokovni in širši
javnosti.
Pričakovani učinek:
Izboljšanje povezave med raziskavami in
razvojem na eni in varstvom dediščine na drugi strani, boljši prenos rezultatov
raziskav v varstveno prakso.
Kazalniki bodo določeni na podlagi
strategije.
5. cilj:
Zagotoviti najnujnejše prostorske
razmere za državne javne zavode s področja kulturne dediščine in skupaj z ustanovitelji
javnih zavodov zagotoviti najnujnejše prostorske razmere za depoje za
nacionalno pomembne zbirke
Ukrepi:
-      
dokončanje prenove Moderne galerije,
-      
dokončanje investicij za državne javne zavode na Metelkovi ulici v
Ljubljani,
-      
zidava Prirodoslovnega muzeja ob Biotehnični fakulteti,
-      
prenova starejšega dela Narodne galerije,
-      
zagotovitev prostorskih pogojev za območno enoto Zavoda za varstvo
kulturne dediščine v Novem mestu,
-      
začetek celovite prenove Narodnega muzeja Slovenije na Prešernovi cesti
v Ljubljani,
-      
začetek celovite prenove Tehniškega muzeja Slovenije v kompleksu Bistre,
-      
zagotovitev depojev, namenjenih poizkopavalni obdelavi in varnemu
hranjenju arheološkega gradiva, vključno z arhivi najdišč, njegovi konservaciji
in čimprejšnji muzeološki predstavitvi javnosti,
-      
skupaj z ustanovitelji pokrajinskih muzejev zagotoviti depoje za
nacionalno pomembne zbirke teh muzejev.
Pričakovani učinki:
Obnova kulturnih spomenikov, ki so sedeži
državnih javnih zavodov, razrešitev večine prostorskih problemov, s katerimi se
srečujejo državni javni zavodi, in postopno zagotavljanje najnujnejših
depojskih prostorov.
Kazalniki:
-      
pridobitev uporabnega dovoljenja za investicije pod 1 in 2,
-      
priprava izvedbene projektne dokumentacije in pridobitev gradbenih
dovoljenj za druge investicije,
-      
dokončanje prenove Narodne galerije in začetek prenove Narodnega muzeja,
-      
dokončanje gradnje Prirodoslovnega muzeja,
-      
ureditev do 2000 m2 depojev za arheološko gradivo in arhive
najdišč,
-      
ureditev do 2000 m2 depojev za nacionalno pomembne zbirke
pokrajinskih muzejev.
6. cilj:
Večja prepoznavnost kulturne dediščine
Slovenije v mednarodnem prostoru
V skladu z mednarodnimi pravnimi
instrumenti in aktivnostmi v Evropi in svetu promovirati dediščinske projekte,
ki po svojem kulturnem in družbenem pomenu presegajo slovenski okvir.
Ukrepi:
-      
oblikovanje predlogov in priprava projektov oziroma nominacij za vpis
dediščine na sezname v skladu s Konvencijo o varstvu svetovne kulturne in
naravne dediščine, Konvencijo o varstvu nesnovne kulturne dediščine, za vpis na
Unesco seznam Spomin sveta in za pridobitev Znaka evropske dediščine,
-      
promocija slovenske kulturne dediščine na tujem,
-      
krepitev vloge Slovenije v mednarodnih organizacijah.
Pričakovani učinki:
Večja prepoznavnost Slovenije kot države z
razvitimi varstvenimi standardi in uveljavitev slovenske kulturne dediščine v
mednarodni javnosti.
Kazalniki:
-      
število prijavljenih projektov,
-      
število članstev v mednarodnih organizacijah in njihovih telesih,
-      
število mednarodnih programov in projektov.
Nepremična kulturna dediščina
1. cilj:
Zagotoviti sistemske podlage za celostno
ohranjanje kulturne dediščine
Ukrepi:
-      
priprava analize o ogroženosti kulturne dediščine in ocene priložnosti
za njeno vključevanje v gospodarstvo in v družbeno življenje nasploh,
-      
opredelitev ciljev, usmeritev in ukrepov celostnega ohranjanja, še
posebej v obliki ustanovitve in turistične in vzgojno-izobraževalne uporabe
tako imenovanih kulturnih poti, ki naj povežejo posamezne kulturne spomenike in
spomeniška območja v dobro delujoče mreže,
-      
sprejetje strategije varstva kulturne dediščine.
Pričakovani učinek:
Izboljšanje delovanja sistema varstva
nepremične dediščine in z njo povezane premične in nesnovne dediščine ter
njegovo doslednejše vključevanje v razvojno načrtovanje na ravni države,
pokrajin in občin.
Kazalniki:
-      
sprejeta strategija,
-      
število sodelujočih resorjev in drugih udeležencev v strategiji,
-      
število dokumentov razvojnega načrtovanja, ki upoštevajo strategijo
varstva.
2. cilj:
Celostno ohranjanje in razvoj kulturne
dediščine ter njeno povezovanje s sodobnim življenjem in ustvarjanjem
Ukrepi:
-      
izvedba dejavnosti za identifikacijo pomembnejših projektov obnove in
oživljanja kultnih spomenikov, ki so v lasti države, občin in zasebnikov,
-      
obnova in oživitev kulturnih spomenikov v lasti Republike Slovenije,
skladno z zakonom o lastninjenju kulturnih spomenikov v družbeni lasti in
programom dejavnosti Ministrstva za kulturo (prednostna ureditev gradov Bled,
Dornava in Negova, vile Vipolže in železarne na Dvoru, po možnosti tudi drugih
kulturnih spomenikov državnega pomena iz zakona o lastninjenju kulturnih
spomenikov v družbeni lasti), ter pridobitev evropskih sredstev za ta namen,
-      
prednostna podpora projektom, ki prispevajo k doseganju ciljev
Operativnega programa za krepitev regionalnih razvojnih potencialov 2007–2013,
ter pridobitev evropskih sredstev za ta namen,
-      
obnova in oživitev Kobilarne Lipica ter pridobitev evropskih sredstev za
ta namen,
-      
obnova in oživitev kulturnih spomenikov v krajinskem parku Škocjanske
jame in v Štanjelu kot delov resolucijskega projekta Povezovanje naravnih in
kulturnih potencialov krasa,
-      
obnova in oživitev Partizanske bolnišnice Franja.
Pričakovana učinka:
Učinkovita uporaba evropskih strukturnih
sredstev, namenjenih obnovi kulturnih spomenikov; prispevek kulturne dediščine
k povečevanju konkurenčnosti slovenskega gospodarstva in zviševanju števila
delovnih mest.
Kazalniki:
-      
število obnovljenih in revitaliziranih kulturnih spomenikov, vključenih
v Operativni program krepitev regionalnih razvojnih potencialov 2007–2013,
-      
število spomenikov, oddanih v upravljanje oziroma dolgoročni najem ali
drugače predanih v uporabo,
-      
število obiskovalcev v obnovljenih in revitaliziranih kulturnih
spomenikih,
-      
število na novo ustvarjenih delovnih mest v povezavi z obnovo in
oživitvijo.
3. cilj:
Uveljavitev kulturne dediščine kot
nosilke identitete in kakovosti življenja na nacionalni, regionalni in lokalni
ravni
Ukrepi:
-      
z ustrezno politiko in z namenskimi proračunskimi sredstvi lastnikom
spomenikov omogočati njihovo nujno obnovo,
-      
z usposobljenimi službami lastnikom nepremičnih kulturnih spomenikov
strokovno svetovati pri obnovi in pri pridobivanju sredstev na raznih domačih
in mednarodnih razpisih,
-      
s subvencijami, nadomestili in drugimi ukrepi spodbujati dostopnost
kulturnih spomenikov in dediščine nasploh za javnost.
Pričakovana učinka:
Prispevek kulturne dediščine k izboljšanju
kakovosti življenja v neposrednem okolju in prispevek kulturne dediščine k
večji prepoznavnosti na lokalni, regionalni in nacionalni ravni.
Kazalniki:
-      
število obnovljenih kulturnih spomenikov,
-      
število kulturnih spomenikov, do katerih ima javnost dostop,
-      
število kulturnih spomenikov z muzeološkimi predstavitvami,
-      
število kulturnih spomenikov, ki so vključeni v turistično ponudbo ali
druge primerne vrste uporabe,
-      
število projektov na področju varstva dediščine, ki se sofinancirajo iz
proračuna drugih resorjev, iz donacij ali iz mednarodnih virov (razen
strukturnih skladov).
Premična kulturna dediščina
1. cilj:
Zbiranje, varovanje in preučevanje
premične materialne (in nematerialne) dediščine za interpretacijo in komunikacijo
njenih (tehnoloških, duhovnih, estetskih in etičnih) vsebin javnosti, z
namenom, da sodobna družba prepozna kulturno dediščino kot kvaliteto, ki jo je
treba ohranjati bodočim rodovom.
Oblikovati in sprejeti standarde za
izvajanje javne službe. S poznavanjem starih (nacionalnih ali regionalnih) tehnologij
ali obrti oživiti kulturno dediščino kot ekonomsko zanimivo področje, ki lahko
daje nove zaposlitve.
Ukrepi na ravni ustanoviteljev muzejev:
-      
zagotoviti ustrezne delovne razmere za kakovostno evidentiranje,
inventariziranje, proučevanje, restavriranje in konserviranje predmetov ter
skrbeti za kakovostno fizično dostopnost do premične kulturne dediščine
(razstavne, pedagoške, predvsem pa depojske, ustrezno zavarovane, opremljene in
klimatizirane prostore) za izvajanje definiranega obsega javne službe,
-      
zagotoviti minimalno tehnično osebje v sorazmerju s strokovnimi
službami,
-      
spodbujanje profesionalizacije muzejskih služb (izobraževanje, uvajanje
normativov, usposabljanje za aktivno delo z različnimi ciljnimi skupinami),
-      
zagotoviti gospodarno porabo proračunskih sredstev za izvajanje javne
službe.
Pričakovani učinki:
Ukrepi bodo prispevali k učinkovitejši
izrabi znanja in tehnologije, izboljšanju varovanja predmetov kulturne dediščine,
učinkovitejši komunikaciji kulturnih vsebin in posledično, k uspešnejšemu
varovanju kulturne dediščine v širšem okolju, povečala se bo prepoznavnost
slovenske kulture doma in v svetu.
Kazalniki:
-      
število uspešno rešenih in v javnosti predstavljenih predmetov kulturne
dediščine,
-      
število predmetov kulturne dediščine, ki so dostopni javnosti (realni
ali virtualni dostop),
-      
število obiskovalcev v muzejih,
-      
naraščaje števila obiskovalcev s posebnimi potrebami,
-      
število urejenih depojev in dobro vzdrževanega muzejskega gradiva.
2. cilj:
Omogočanje večje dostopnosti muzejskega
gradiva za dvig splošne prepoznavnosti pomembnih kulturnih vsebin in predmetov
(spomenikov) kulturne dediščine v javnosti, povečati število manjšinskih in
ranljivih skupin (invalidov, starejših) med muzejskimi obiskovalci, povečati
število donatorjev, sponzorjev in prijateljev
Ukrepi:
-      
mednarodna sodelovanja s projekti, ki omogočajo vključitev posameznih
etničnih manjšin ali njihovih predstavnikov,
-      
spodbujanje sodelovanja s prostovoljci,
-      
usmerjanje v predstavitev projektov z vsebinami, ki bodo
interdisciplinarne in (politično ter gospodarsko) aktualne,
-      
izboljšati fizično dostopnost do muzejev in pripraviti projekte za
predstavitev premične kulturne dediščine, namenjene gibalno in senzorno
oviranim osebam,
-      
razširiti predstavitve kulturne dediščine zunaj ustanov (tj. neposredno
med uporabniki).
Pričakovani učinek:
Učinkovitejše prepoznavanje posameznih
skupin uporabnikov in uspešnejše predstavitve kulturnih vsebin v javnosti.
Kazalniki:
-      
število uporabnikov muzejskih storitev in število obiskovalcev,
-      
število nevladnih organizacij, vključenih v varovanje premične kulturne
dediščine,
-      
število prostovoljcev pri muzejskem delu,
-      
število medinstitucionalnih projektov.
Arhivska dejavnost
1. cilj:
Varovanje in preprečevanje poškodb
arhivskega gradiva
Ukrepi:
-      
v okviru finančnih možnosti za izvajalce javne arhivske službe
zagotoviti ustrezne depojske zmogljivosti oziroma rekonstruirati obstoječe
(ustrezno zavarovane, opremljene in z ustreznimi klimatskimi razmerami ter z
zadostno zmogljivostjo – ARS, ZAL, PAM, ZAP, PANG),
-      
spodbujati ukrepe za preprečevanje poškodb dokumentarnega in arhivskega
gradiva zaradi škodljivih vplivov,
-      
spodbujati ukrepe za materialno varstvo gradiva ter za restavratorske in
konservatorske posege v zvezi s poškodovanim arhivskim gradivom.
Pričakovani učinki:
Izboljšala se bo infrastruktura za
izvajanje javne službe, postopno bodo zagotovljeni ustrezni depoji za nekatere
arhive oziroma njihove dislocirane enote; izboljšana oprema za izvajanje
potrebnih postopkov sanacije gradiva; izvedeni bodo preventivni ukrepi ter
načrtno odpravljena tveganja s pripravo analize tveganj ter z zasnovo načrtov
ukrepov ob naravnih in drugih nesrečah.
Kazalnik:
-      
ocena ukrepov.
2. cilj:
Sodelovanje pri vzpostavitvi in
vzdrževanju spletnega portala za dokumentarno in arhivsko gradivo v Evropi
Ukrepi:
-      
vzpostavitev slovenskega arhivskega spletnega portala, ki bo omogočil
tudi lažji čezmejni dostop do dokumentarnega in arhivskega gradiva,
-      
podpora pretvorbi popisov in drugih arhivskih pripomočkov iz papirne
oblike in drugih analognih medijev v digitalno obliko, ki bo neposredno
dostopna,
-      
zavzemanje za razvoj oziroma uporabo ustreznih orodij za spletno
dostopen opis dokumentov in arhivskega gradiva, primerjava najboljših
praktičnih smernic za oblikovanje iskalnih pripomočkov oziroma promoviranje
orodij za e-učenje uporabnikov arhivov in dokumentov.
Pričakovana učinka:
Vsak javni arhiv bo imel prek portala
dostopen vsaj vodnik po fondih in zbirkah arhiva oziroma register fondov in
zbirk, izboljšala se bo dostopnost do podatkov o arhivskih fondih in zbirkah,
ki jih hranijo slovenski javni arhivi, za različne kategorije uporabnikov.
Kazalnik:
ocena ukrepov
3. cilj:
Spodbujanje najboljše prakse ob
upoštevanju nacionalnega in arhivskih standardov o upravljanju dokumentarnega
in arhivskega gradiva ter dostopu do njega
Ukrepi:
-      
enotno izvajanje predpisov in pravil stroke, kar je pogoj za dobro in
učinkovito delo arhivov pri varovanju in uporabi gradiva,
-      
krepitev vloge arhivistov pri izoblikovanju e-uprave, kar vključuje tudi
dodatno izobraževanje strokovnega kadra v arhivih,
-      
povečanje stikov z ustvarjalci gradiva, saj sta sodelovanje in vrednost
ustvarjenih in kontinuiranih stikov arhivov z različnimi organi državne uprave
nujna,
-      
informatizacija uporabe arhivskega gradiva, ki bo prijaznejša do
uporabnikov,
-      
priprava strategije za spodbujanje varstva zasebnega arhivskega gradiva
(z opisom primerov dobre prakse; sodelovanje pri materialnem varstvu,
popisovanju in širjenju informacij o arhivskem gradivu, problematiki dostopa
…),
-      
pospešitev sodelovanja pri razvoju arhivske stroke in vodenju tistih
arhivskih in znanstvenih projektov, ki so pomembni, še zlasti z vključevanjem v
arhivske projekte Evropske unije,
-      
pospešitev sodelovanja pri mednarodnih projektih, ki prispevajo k
razvoju arhivske stroke,
-      
nadaljevanje evidentiranja gradiva, pomembnega za Slovence in Slovenijo
v arhivih in drugih ustanovah, ter izdajanje vodnikov po tem gradivu.
Pričakovana učinka:
Sodoben, mednarodno primerljiv sistem
strokovnega in pravnega varstva arhivskega gradiva; urejen in usklajen način
upravljanja dokumentarnega in arhivskega gradiva je pomemben za preglednost
delovanja, administrativno učinkovitost, dobro izvajanje informacijskih
storitev in zmanjševanje stroškov; odraža pravico do informiranosti in pravne
odgovornosti; nadgraditev izobraževanja zaposlenih v arhivih in tudi arhivskih
delavcev ustvarjalcev, še zlasti spodbujanje izobraževanja za upravljanje
dokumentov in arhivov s poudarkom na celotnem življenjskem ciklu gradiva.
Kazalnik:
-      
ocena uspešnosti izvajanja javne službe na podlagi kazalnikov javne
službe.
10. Arhitektura
Splošni cilj:
Povečati splošno izobrazbeno raven na
področju prostorske kulture: arhitekture, krajinske arhitekture, urbanizma,
industrijskega in grafičnega oblikovanja ter popularizirati prostorsko kulturo
z njo povezane dejavnosti. Povečati prepoznavnost slovenske arhitekture,
krajinske arhitekture, urbanizma v mednarodnem okolju. Slovenski kulturni
prostor mora v prihodnosti obogatiti dejavna promocija ustvarjalnosti s
področja "arhitekture", z namenom, da bosta arhitekturna dediščina in
nova ustvarjalnost ostali vsebinski del nacionalne identitete in prepoznavni
prvini razvoja v razširjenem prostoru Evrope. Promocija slovenske produkcije s
področja arhitekture, krajinske arhitekture, urbanizma in oblikovanja mora biti
zasnovana tako, da bo učinkovala v mednarodnem in domačem okolju. Ustvarjalna
produkcija na področju prostora je v bližnji prihodnosti potrebna učinkovite
popularizacije v vseh razsežnostih: od izobraževanja do raziskovanja in
prestavljanja dobrih arhitekturnih, krajinsko arhitekturnih in načrtovalskih
praks.
Splošni ukrep 1: Vsebinska krepitev javnega
zavoda Muzej za arhitekturo in oblikovanje. Javni zavod Muzej za arhitekturo in
oblikovanje se razvija v osrednje nacionalno arhitekturno središče in ključno
ustanovo za področje arhitekture v Sloveniji. Muzej za arhitekturo in
oblikovanje bo z razstavno, izobraževalno, raziskovalno, založniško in dokumentacijsko
dejavnostjo povezoval ustvarjalce, uporabnike in sorodne ustanove na področju
arhitekture in oblikovanja.
Splošni ukrep 2: Prednostna podpora
programom in projektom za predstavitve arhitekture širši javnosti; povezovanje
in koordinacija institucij s področja varstva arhitekturne dediščine in razvoja
sodobne ustvarjalnosti na področjih arhitekturne tvornosti.
Kazalci:
-      
število tematskih razstav,
-      
število in odzivnost obiskovalcev,
-      
število popularizacijskih programov, izobraževalnih prireditev,
seminarjev, tečajev in projektov za posamezna ciljna občinstva,
-      
število sodelujočih in število udeležencev v teh programih.
Prioritete in ukrepi
1. cilj:
Izboljšanje dostopnosti informacij o
arhitekturi za domačo in mednarodno javnost
Ukrepa:
-      
Programsko prestrukturiranje Arhitekturnega muzeja Ljubljana v javni
zavod Muzej za arhitekturo in oblikovanje. Javni zavod Muzej za arhitekturo in
oblikovanje vsebinsko nadgradi svoje delovanje in dopolnjuje dejavnosti z
vsebinami, ki bodo pritegnile najširši krog obiskovalcev k spoznavanju
arhitekture. Muzej za arhitekturo in oblikovanje razvija dejavnosti
evidentiranja in dokumentiranja arhitekture, prirejanja razstav sodobne
arhitekture, izvajanja izobraževalnih in promocijskih programov, vzdrževanja
arhiva in knjižnice, raziskovalne dejavnosti in založništva na področju
arhitekture.
-      
Razvoj javnega zavoda Muzej za arhitekturo in oblikovanje v vozlišče
mednarodnega sodelovanja na področju arhitekture. Aktivno mednarodno
povezovanje muzeja s sorodnimi ustanovami in mrežami (ICAM, DOCOMOMO).
Pričakovani učinki:
Izboljšanje splošne informiranosti in
izobrazbe na področju arhitekture, krajinske arhitekture, urbanizma in oblikovanja,
izboljšanje dostopnosti informacij, arhivskih gradiv in dokumentov o
arhitekturi, dvig ozaveščenosti in poznavanja sodobnih problemov in praks na
področju arhitekture. Povezanost z mednarodnim dogajanjem, večja mednarodna prepoznavnost
slovenske arhitekturne ustvarjalnosti.
Kazalci:
-      
izobraževalni in razstavni dogodki s področja arhitekture,
-      
število obiskovalcev Muzeja za arhitekturo in oblikovanje,
-      
število izdanih publikacij s področja arhitekture,
-      
število mednarodnih projektov in koprodukcij.
Pričakovani učinki:
Večja dostopnost in prepoznavnost
arhitekture, krajinske arhitekture, urbanizma in oblikovanja, večja aktivnost
ljudi pri načrtovanju bivalnega okolja, večji obisk v galerijah in
razstaviščih, oblikovanje ciljnih občinstev ter večja prepoznavnost slovenske
arhitekture in ustvarjalcev v mednarodnem okolju.
2. cilj:
Zvišati kakovostno raven arhitekturne
produkcije
Ukrepi:
-      
Vključitev javnih arhitekturnih in urbanističnih natečajev v vse
sektorje vladne politike. Vlada se zaveže, da bo na vseh področjih z javnimi
natečaji pridobivala najkakovostnejše rešitve za svoje investicije in k temu
zavezala občine, javna podjetja in ustanove ter podjetja, v katerih so država
ali lokalne skupnosti večinski lastnik.
-      
Promocija strokovne integralnosti arhitekturnih projektov z
vključevanjem arhitektov, krajinskih arhitektov, urbanistov in oblikovalcev v
javne projekte.
-      
Vlaganje likovnih del v javno infrastrukturo.
Pričakovana učinka:
Dvig kakovosti javnega prostora in
arhitekture državnih, občinskih in drugih javnih ustanov ter raznolikost
arhitekturne, krajinske in oblikovalske produkcije.
Kazalca:
-      
število realiziranih javnih stavb in prostorskih ureditev, katerih
rešitve so bile pridobljene na javnih arhitekturnih natečajih,
-      
dvig splošne kakovosti javnih stavb, ureditev in prostorov.
3. cilj:
Povečati delež programov, namenjenih
široki javnosti
Ukrepi:
-      
zagotavljanje spodbud in finančne podpore popularizacijskim programom,
ki bodo tako uporabnikom prostora kot naročnikom arhitekturnih in drugih
projektov, ki zadevajo oblikovanje prostora, približali vse razsežnosti in
pomen prostorske kulture; ob tem je treba spodbuditi promocijske in druge
dejavnosti v smeri izobraževanja načrtovalcev, investitorjev in uporabnikov
prostora ter zviševanja razumljivosti, dostopnosti kvalitetne arhitekture in
oblikovanja,
-      
odprta razprava o pristopih k hranjenju/obnavljanju/nadgrajevanju
kulturne dediščine, saj imajo strokovne službe Zavoda za varstvo kulturne
dediščine preveč raznoroden pristop,
-      
evidentiranje sodobnejše arhitekture, ustrezno ščitene pred neprimernimi
posegi.
Učinka:
Izobraziti uporabnike in širšo javnost za
razumevanje »arhitekturne« produkcije in višjo stopnjo zahtevnosti pri rabi in
urejanju prostora; prispevati h kritični spremembi vrednostnega odnosa
investitorjev, lastnikov zemljišč in druge javnosti do arhitekturne in
krajinske dediščine in nove tvornosti.
Kazalca:
-      
število programov,
-      
raziskave javnega mnenja.
4. cilj:
Izboljšanje položaja ustvarjalcev na
področju arhitekture, krajinske arhitekture in urbanizma
Gre za prednostni splošni cilj na vseh
področjih umetniškega ustvarjanja. Zaradi razdrobljenosti ustvarjalcev na
področju arhitekture, krajinske arhitekture in urbanizma ter odvisnosti
kakovosti njihove produkcije od gospodarsko močnejših soudeležencev v procesu
gradnje in urejanja prostora je na teh področjih pomembno zagotoviti neodvisnost
ustvarjalcev.
Ukrepa:
-      
uvedba delovnih štipendij za ustvarjalce na področju arhitekture,
krajinske arhitekture, urbanizma, industrijskega in grafičnega oblikovanja,
-      
vzpodbujanje programov, ki predstavljajo povezovanje prostorske kulture
in gospodarstva, predvsem gradbeništva.
Pričakovani učinki:
Neposredne spodbude ustvarjalnosti
posameznikov.
Kazalca:
-      
število prejemnikov štipendij za ustvarjalnost,
-      
število programov in projektov, v katerih se povezujeta prostorska
kultura in gospodarstvo, predvsem gradbeništvo.
11. Razvoj in spodbujanje kulturne vzgoje
1. cilj:
Sistematično skrbeti za programsko
ponudbo kulturnih ustanov za otroke in mladino na vseh področjih kulture, za
dostopnost ter za popularizacijo kulture med mladimi
Na vseh področjih kulture, naštetih v
nacionalnem programu, je treba skrbeti za vsebine, namenjene predšolskim
otrokom, osnovnošolcem in srednješolski mladini. Prednostno podporo bodo imeli
kakovostni projekti in programi, ki bodo zagotavljali sodobne kulturne in
pedagoške pristope, ter projekti, ki vključujejo tako vidik sprejemanja kulture
kot ustvarjalni oziroma produktivni vidik. Kulturne ustanove morajo
sistematično skrbeti za programsko ponudbo, ki je namenjena mlajšim
generacijam, saj so otroci in mladina bodoči uporabniki in akterji kulturnega
dogajanja. Kulturno vzgojo je treba razumeti kot samoumeven in enakovreden del
kulturnih programov na vseh področjih kulture.
Ministrstvo za kulturo in Ministrstvo za
šolstvo in šport bosta v obdobju, ki ga zajema Nacionalni program za kulturo
2008–2011, izvedli pilotski projekt, ki bo zagotovil brezplačne oglede predstav
(glasbene ali gledališke), in razstav in drugih prireditev (v muzejih,
galerijah ali kulturnih spomenikih), pri čemer bo upoštevano tudi pokritje
stroškov prevozov za šole iz oddaljenih krajev. Pilotski projekt bosta
ministrstvi načrtovali skupaj glede na razpoložljiva proračunska sredstva oz.
bosta poiskali možnosti v okviru sredstev Evropskega socialnega sklada.
Ukrepi:
-      
spodbujanje javnih zavodov, da znotraj obstoječih programov oblikujejo
vsebine, ki so namenjene otrokom in mladini ter zagotavljajo sodobne kulturne
in pedagoške pristope,
-      
oblikovanje programov in projektov z različnih področij kulture, ki
vključujejo tako vidik sprejemanja kulture kot ustvarjalni oziroma produktivni
vidik,
-      
posebna pozornost in podpora bo namenjena dostopnosti kulturne vzgoje za
socialno ogrožene otroke in mladino ter na demografsko ogroženih območjih,
-      
izvedba medresorskega pilotnega projekta.
Pričakovani učinki:
Boljša dostopnost kulturnovzgojnih
programov za otroke in mladino.
Kazalnika:
-      
povečanje števila kulturnovzgojnih vsebin na različnih področjih kulture
(spremljanje kakovostne ponudbe za različne starostne skupine),
-      
povečanje dostopnosti glede na geografsko ali socialno ogroženost.
2. cilj:
Kulturna vzgoja kot kroskurikularna
vsebina in razsežnost
Kulturne vsebine z različnih področij
kulture naj prečijo različne kurikularne vsebine, kar je še posebej primerno v
okviru medpredmetnega povezovanja. Raznoliki pristopi, ki jih omogočajo
različna področja kulture, lahko bogatijo vzgojno-izobraževalne vsebine in
procese ter hkrati spodbujajo ustvarjalnost otrok in mladine.
Ukrepi:
-      
sodelovanje strokovnjakov z različnih področij kulture pri posodabljanju
učnih načrtov na različnih stopnjah vzgoje in izobraževanja ter kurikulov
vrtcev, osnovnih in srednjih šol,
-      
z raznolikimi pristopi, značilnimi za različna področja kulture,
popestriti vzgojno-izobraževalne vsebine,
-      
priprava projektov in programov v kulturnih ustanovah, ki omogočajo
uvajanje kulturne vzgoje kot kroskurikularne vsebine.
Pričakovani učinki:
Večje vključevanje kulturnih vsebin in
pristopov v vzgojno-izobraževalnem procesu, popularizacija kulture, izboljšanje
odnosa otrok in mladine do kulturnih vsebin in razvijanje ustvarjalnosti kot
ene temeljnih vzgojno-izobraževalnih kompetenc.
Kazalniki:
-      
število vrtcev in šol ter število kulturnih ustanov, ki pripravljajo
projekte, ki omogočajo uvajanje kulturne vzgoje kot kroskurikularne vsebine,
-      
število otrok in mladih, vključenih v take programe in projekte.
3. cilj:
Sistematična skrb za dodatno strokovno
spopolnjevanje strokovnih delavcev v vzgoji in izobraževanju na področju
kulturne vzgoje, kot tudi za dodatno usposabljanje strokovnjakov in
ustvarjalcev v kulturnih ustanovah, ki pripravljajo projekte in programe
namenjene otrokom in mladim v vrtcih in šolah oziroma za vrtce in šole
Nujna je sistematična skrb za dodatno
strokovno spopolnjevanje strokovnih delavcev v vzgoji in izobraževanju, ne le
učiteljev umetniških predmetov, temveč vseh pedagoški delavcev v vrtcih in
šolah, še posebej pa koordinatorjev kulturne vzgoje (posameznikov ali timov). V
tem okviru je nujno poskrbeti za bolj sistematično dodatno usposabljanje tako
splošno na področju kulturne vzgoje kot na specifičnih področjih, še posebej
tistih, ki so v današnjem kurikulu zapostavljeni (film, animirani film, sodobni
ples ...). Poskrbeti pa je nujno tudi za dodatno usposabljanje strokovnjakov in
ustvarjalcev, ki sodelujejo v kulturno-vzgojnih projektih ter programih v
vrtcih in šolah in v kulturnih ustanovah, in ki skrbijo za pedagoške dejavnosti.
Prednostna podpora bo dana programom izobraževanja, ki bodo hkrati omogočali
krepitev sodelovanja med vzgojno-izobraževalno in kulturno sfero.
Ukrep:
V okviru razpisov zagotoviti izobraževanje
in programe dodatnega usposabljanja strokovnih delavcev v vzgoji in
izobraževanju na področju kulturne vzgoje ter strokovnjakov in ustvarjalcev v
kulturnih ustanovah, ki pripravljajo projekte in programe namenjene otrokom in
mladim v vrtcih in šolah oz. za vrtce in šole.
Pričakovani učinki:
Dodatno usposabljanje bo omogočilo nove
pristope na področje kulturne vzgoje ter razvoj kulturnih zmožnosti pri otrocih
in mladini.
Kazalniki:
-      
število programov dodatnega izobraževanja strokovnih delavcev v vzgoji
in izobraževanju na področju kulturne vzgoje,
-      
število programov dodatnega usposabljanje strokovnih delavcev in
ustvarjalcev v kulturnih ustanovah, ki pripravljajo projekte in programe
namenjene otrokom in mladim v vrtcih in šolah oz. za vrtce in šole.
4. cilj:
Priprava akcijskega načrta sodelovanja
ter vzpostavitev mreže sodelujočih, partnerskih ustanov, vzgojno-izobraževalnih
in kulturnih, na področju kulturne vzgoje
Ministrstvo za kulturo in Ministrstvo za
šolstvo in šport bosta v obdobju 2008–2011 začrtala akcijski načrt sodelovanja
na tem področju ter vzpostavila mrežo sodelujočih, partnerskih ustanov,
vzgojno-izobraževalnih in kulturnih, na področju kulturne vzgoje. V akcijskem
načrtu bodo natančneje opredeljene naloge glavnih akterjev mreže kulturne
vzgoje, obeh pristojnih ministrstev, pa tudi naloge drugih partnerjev v mreži:
vzgojno-izobraževalnih inštitucij (Zavod Republike Slovenije za šolstvo; Center
za poklicno izobraževanje; vrtcev, šol ...) ter kulturnih ustanov (muzejev,
galerij, knjižnic, društev, zvez ...). V mrežo naj bi se postopoma vključevali
tudi drugi resorji, ki lahko prispevajo k načrtnejšemu razvoju kulturne vzgoje
otrok in mladine, pa tudi odraslih.
Pomembno je tudi vključevanje ponudbe
kulturnih dejavnosti v načrtovanje prostega časa mladih, saj jim s tem
omogočamo kreativno in zdravo izkušnjo – tu bi bilo nujno vključevanje drugih
resorjev (zdravstva, lokalne samouprave ...), saj kakovostna ponudba kulturnih
projektov v prostem času povezuje mlade, da skupaj preživljajo prosti čas bolj
ustvarjalno in učinkovito.
Ukrep:
Zagotovitev možnosti za delovanje mreže
partnerskih ustanov, vzgojno-izobraževalnih in kulturnih, na področju kulturne
vzgoje.
Pričakovani učinek:
Načrtnejše in boljše sodelovanje med
vzgojno-izobraževalnimi in kulturnimi ustanovami.
Kazalnika:
-      
število partnerjev, ki sodelujejo v mreži,
-      
število novih projektov na področju kulturne vzgoje, ki povezujejo
vzgojno-izobraževalne in kulturne ustanove.
5. cilj:
V okviru nacionalnega kulturnega portala
posebej zagotoviti dostopnost informacij o kakovostnih kulturnih dobrinah
(ponudbi) za otroke in mladino
Strokovni delavci v vrtcih in šolah nujno
potrebujejo zbrano ponudbo kulturnih ustanov na enem mestu. Pri tem je ključno
zagotoviti pregled kakovostne ponudbe po različnih področjih kulture ter glede
na posamezne starostne stopnje. Posebej je treba poudariti programe in
projekte, ki omogočajo dejavno vlogo otrok in mladine. Z vidika dostopnosti je
pomembno poudariti tudi ponudbo brezplačnih dejavnosti za otroke in mladino, za
družine, za vrtce in šole … Tako zbrane informacije so pomemben vodnik tudi za
starše in mlade, ki se želijo kulturno udejstvovati.
Ukrep:
V okviru nacionalnega kulturnega portala
posebej zagotoviti pregled ponudbe za otroke in mladino.
Pričakovani učinek:
Večja dostopnost informacij o možnostih
kulturnega udejstvovanja.
Kazalnik:
-      
število povpraševanj po tovrstnih informacijah na portalu.
12. Mednarodna izmenjava in promocija
slovenske kulture po svetu
1. cilj:
Vzpostavitev sistema za zagotavljanje
intenzivnejše navzočnosti in prepoznavnosti slovenske kulture v tujini
Že vrsto let se kaže potreba po
organizacijskem poenotenju in s tem profesionalizaciji kulturne promocije in
mednarodnega sodelovanja, saj je le tako mogoče povečati prepoznavnost
Slovenije in s tem predstaviti Evropi in svetu njen edinstveni splet tradicije
in sodobnosti kot integralni del evropske kulture.
Ukrepi:
-      
študija o mednarodnem kulturnem sodelovanju in kulturni promociji v
okviru Ministrstva za kulturo v zadnjih 5 letih, ki bo upoštevala tudi
organiziranost kulturne promocije v državah Evropske unije (raziskovalna
naloga), z namenom, da se oblikuje dolgoročna strategija za mednarodno kulturno
sodelovanje,
-      
postopno oblikovanje predloga za ustrezno organiziranost promocije
slovenske kulture v tujini na podlagi zgoraj omenjene študije,
-      
vzpostavitev novih ateljejev za slovenske umetnike v kulturnih središčih
(poleg New Yorka in Berlina),
-      
iniciranje posebnih mednarodnih izmenjalnih projektov,
-      
plasiranje dveh gostujočih razstav v državah Evropske unije (razstava o
Plečniku, razstava Slovenska moderna 1890–1920),
-      
evidentiranje najboljših razstavišč in iskanje partnerstev,
-      
podpiranje programov, ki so vsebinsko uspešni v mednarodnem smislu.
Pričakovani učinki:
S postopnim organizacijskim poenotenjem in
profesionalizacijo kulturne promocije in mednarodnega sodelovanja bodo dani
pogoji za učinkovitejšo in načrtno promocijo slovenske kulture v tujini in s
tem njeno večjo prepoznavnost.
Kazalniki:
-      
povečanje števila predstavitev slovenske kulture v reprezentativnih
kulturnih središčih,
-      
uveljavitev slovenskih umetnikov v kulturnih središčih na podlagi
bivanja v ateljejih,
-      
vzpostavitev partnerstva med kulturnimi ustanovami v Sloveniji in
tujini,
-      
povečanje števila izmenjalnih umetniških programov.
13. Narodni skupnosti, romska skupnost,
različne manjšinske etnične skupine, priseljenci in ranljive skupine
1. cilj:
Izboljševanje pogojev za kulturno
raznolikost
Ukrepi:
-      
letno nadgrajevanje pogojev v pozivih in razpisih na podlagi sprotnih
evalvacij in analiz,
-      
posebna podpora ustvarjalcem iz vrst narodnih skupnosti, romske skupnosti,
različnih manjšinskih etničnih skupin, priseljencev in ranljivih skupin
(posebne storitve Sektorja, štipendije ipd.),
-      
podpora jezikovnim projektom,
-      
podpora razvoju tehnične infrastrukture za programske vsebine, namenjene
senzorno oviranim osebam,
-      
podpora profesionalno vodenim projektom za izboljšanje jezikovne
zmožnosti.
Pričakovani učinki:
Boljše uresničevanje kulturnih pravic kot
kategorije človekovih pravic, večja dejanska kulturna raznolikost kot bogastvo
kulturnega življenja.
Kazalniki:
-      
povečevanje števila različnih predlagateljev in uporabnikov,
-      
povečevanje raznolikosti vsebin v programih Ministrstva za kulturo na
tem področju,
-      
povečevanje števila ustvarjalcev in profesionalcev v odobrenih
projektih.
2. cilj:
Izboljševanje pogojev za medkulturni
dialog
Ukrepi:
-      
izvajanje različnih oblik svetovanj in mediacij v sektorju,
-      
skrb za participacijo pripadnikov manjšinskih skupnosti pri oblikovanju
ukrepov, ki so jim namenjeni,
-      
skrb za strokovno hrambo dokazov o kulturni dejavnosti pripadnikov
narodnih skupnosti, romske skupnosti, različnih kulturnih etničnih skupin,
priseljencev in ranljivih skupin.
Pričakovani učinki:
Zmanjšana dejanska in potencialna
konfliktnost oziroma etnične napetosti, boljše medsebojno spoznavanje in
razumevanje ter sodelovanje med pripadniki različnih identitet in s tem višja
stopnja varnosti bivanja in kakovosti življenja za vse.
Kazalniki:
-      
optimalno število opravljenih svetovanj in uspešnih mediacij,
-      
ugodne povratne informacije uporabnikov storitev sektorja,
-      
prirast del z manjšinsko tematiko v INDOK in povečanje števila
uporabnikov omenjenih gradiv,
-      
povečanje števila prireditev in srečanja, na katerih sodelujejo
pripadniki narodnih skupnosti, romske skupnosti, različnih manjšinskih etničnih
skupin, priseljenci in ranljivih skupin med seboj ali z večinskim prebivalstvom
in ki jih financira Ministrstvo za kulturo,
-      
povečanje števila prireditev in srečanj na temo medkulturnega dialoga,
ki jih je financira Ministrstvo za kulturo.
3. cilj:
Izboljševanje pogojev za socialno
vključevanje
Ukrepi:
-      
izvajanje analiz o dostopnosti javne kulturne infrastrukture za
pripadnike narodnih skupnosti, romske skupnosti, različnih manjšinskih etničnih
skupin in ranljivih skupin,
-      
realizacija priporočil iz zgoraj navedenih analiz,
-      
spremljanje integracije tematik in izvajalcev narodnih skupnosti, romske
skupnosti, manjšinskih etničnih skupin, priseljencev in ranljivih skupin v
področne programe Ministrstva za kulturo,
-      
prednostna podpora projektom v evropskem programu, ki so namenjeni
reševanju kadrovskih težav in problemov z opremo za delovanje.
Pričakovani učinki:
Boljša družbena integracija (vključevanje
ob ohranjanju posebnosti), socialna kohezija in aktivacija ustvarjalnih zmogljivosti
oziroma motivacija za kulturno delovanje in ustvarjalnost tudi tistih, ki so
zaradi manjšinskosti ali oviranosti v izhodiščno neenakem položaju kot večina
prebivalstva, boljša splošna naravnanost k razvojnim družbenim ciljem.
Kazalniki:
-      
izboljšanje stanja dostopnosti za posamezne ciljne skupine,
-      
povečanje obsega integracijskega programa,
-      
izboljšanje razmer za delovanje organizacij, društev in zvez
narodnostnih skupnosti, romske skupnosti, različnih manjšinskih etničnih
skupin, priseljencev in ranljivih skupin,
-      
povečanje števila strokovno vodenih projektov za izboljšanje jezikovne
zmožnosti.
14. Ljubiteljske dejavnosti
Splošni cilj:
Ustvarjanje ugodnih razmer za razvoj
kulturne ustvarjalnosti na vsem območju slovenskega etničnega prostora,
upoštevajoč skladen in enakomeren prostorski razvoj, izboljšanje dostopnosti do
kulturnih dobrin in vrednot ter spodbujanje medkulturnega dialoga.
1. cilj:
Ustvariti ustrezne pogoje za delovanje
kulturnih društev in njihovih zvez ter s spodbujanjem ustvarjalnosti zvišati
doseženo raven ljubiteljskih kulturnih dejavnosti; spodbujati sodelovanje
slovenskih kulturnih društev in ustvarjalcev s sorodnimi slovenskimi
organizacijami v zamejstvu in po svetu
Ukrepi:
-      
s sistemom projektnega financiranja načrtno podpirati projekte kulturnih
društev, sofinancirati manjše investicijske posege v prostore ter nakup opreme
za izvajanje dejavnosti,
-      
poskrbeti za učinkovito mrežo kulturne infrastrukture na ravni pokrajin,
predvsem s sredstvi Evropskega sklada za regionalni razvoj,
-      
spodbujati lokalne skupnosti, da bodo zagotovile prostorske in finančne
možnosti za izvajanje programov oziroma delovanje ljubiteljskih kulturnih
društev in skupin,
-      
organizirati prireditve in izobraževalne oblike na lokalni, regionalni,
državni in mednarodni ravni, strokovna in organizacijska pomoč pri izvedbi
projektov in prireditev na različnih ravneh, gostovanja naših ustvarjalcev v
tujini.
Kazalniki:
-      
število izvedenih projektov, sofinanciranih iz projektnega poziva,
-      
število izvedenih naložb, sofinanciranih iz javnih pozivov za
investicije,
-      
število območnih/regionalnih/mednarodnih prireditev in udeleženih
skupin,
-      
število izobraževalnih oblik na regionalni in državni ravni, število
udeležencev,
-      
število mednarodnih izobraževalnih oblik.
2. cilj:
Krepitev in uveljavitev Javnega sklada
za kulturne dejavnosti na ravni pokrajin, ustanovljenih z novo zakonodajo
Ukrepa:
-      
krepitev medobmočnega sklada na podlagi nove zakonodaje o pokrajinah; v
okviru programske sheme območna, medobmočna oziroma regijska ter državna
srečanja) se sklad povezuje v programske koordinacije, ki izvajajo programe na
regionalni ravni (medobmočna srečanja),
-      
z uvedbo pokrajin programske koordinacije tudi formalno vpeljati v
organizacijski sistem sklada. Programske koordinacije kot pokrajinske enote naj
poleg temeljih nalog izvajajo tudi pokrajinske kulturne projekte, ki na področju
ljubiteljske kulture še nimajo ustrezne veljave.
Pričakovani učinki:
Promocija kulturne ustvarjalnosti, dvig
kakovosti programov, povečevanje dostopnosti do kulturnih dobrin, učinkovitejše
povezovanje med ustvarjalci, izboljšan pretok informacij, vključevanje v
projekte, ki jih izvajajo regionalne razvojne agencije in druge pokrajinske
organizacije.
Kazalnik:
-      
število regijskih prireditev, udeležencev in obiskovalcev.
Čas in obremenitev proračuna:
Izvedba ukrepa je odvisna od dejanske in
formalne veljave nove zakonodaje o pokrajinah.
3. cilj:
Ohranjanje in oživljanje kulturne
dediščine na lokalni in regionalni ravni
Cilj je skladen Strategijo razvoja
Slovenije, ki v okviru 5. prioritete (povezovanje ukrepov za doseganje
trajnostnega razvoja) med dejavnostmi na tem področju navaja razvoj kulture in
ohranjanje kulturne dediščine. Navezuje se tudi na osrednji razvojni projekt Nacionalnega
strateškega referenčnega okvira 2008–2013 - Povezovanje naravnih in
kulturnih potencialov, ki načrtuje povezovanje naravne in kulturne dediščine s
podjetniškimi vsebinami, da bi se izboljšala turistična ponudba.
Ukrep:
-      
izboljšanje razmer za delovanje kulturnih društev in skupin, ki se
ukvarjajo z ohranjanjem kulturne dediščine.
Pričakovani učinki:
Ohranjanje bogastva tradicionalnih veščin
ljudskih obrti ter varstvo številnih zbirk kulturne dediščine. Oboje prispeva k
razvoju kulturne ponudbe, v okviru vključevanja v turistično ponudbo pa se
povečuje prepoznavnost Slovenije in slovenske tradicije.
Kazalnik:
-      
število sofinanciranih projektov, prireditev in zbirk kulturne
dediščine.
Čas in obremenitev proračuna:
Izvajalec tega ukrepa je Ministrstvo za
kulturo ali Javni sklad za kulturne dejavnosti, odvisno od dogovora glede
zagotovitve potrebnih sredstev.
4. cilj:
Uveljavljanje različnih družbenih skupin
in posameznikov, spodbujanje medkulturnega dialoga
Cilj je skladen z razvojnimi prioritetami Strategije
razvoja Slovenije, ki v okviru 5. prioritete navaja tudi skrb za kulturno
raznolikost, ustvarjalnost in dostop do kulturnih dobrin.
Ukrepi:
-      
izvajanje programov za specifične skupine, posebej tiste, ki se iz
statusnih ali kakšnih drugih razlogov težje uveljavljajo v družbi,
-      
sofinanciranje kulturnih projektov specifičnih in manjšinskih etničnih
skupin prek samostojnega javnega poziva za projekte teh kulturnih društev,
-      
izvajanje programov za manjšinske etnične skupine, ki v kulturnih
društvih ohranjajo svojo kulturo ter bogatijo slovenski kulturni prostor.
Pričakovani učinki:
Večja socialna vključenost, razvijanje
medkulturnega dialoga, povečanje strpnosti med različnimi družbenimi skupinami,
zagotavljanje enakih možnosti.
Kazalnika:
-      
število prireditev specifičnih, manjšinskih in etničnih družbenih
skupin,
-      
število sofinanciranih kulturnih projektov specifičnih družbenih in
manjšinskih ter etničnih skupin.
Čas in obremenitev proračuna:
Izvajalec tega ukrepa je Ministrstvo za
kulturo ali Javni sklad za kulturne dejavnosti, odvisno od dogovora glede
zagotovitve potrebnih sredstev.

Priloga:
Sredstva iz državnega proračuna v letih 2008-2011

Resolucija o Nacionalnem programu za kulturo
2008–2011 (ReNPK0811) (Uradni list RS, št. 35/08)
vsebuje naslednjo končno določbo:
»6. VELJAVNOST RESOLUCIJE
Ta resolucija o Nacionalnem programu za
kulturo 2008–2011 začne veljati petnajsti dan po objavi v Uradnem listu
Republike Slovenije.«.

Resolucija o spremembah in dopolnitvah
Resolucije o Nacionalnem programu za kulturo 2008–2011 (ReNPK0811-A) (Uradni
list RS, št. 95/10) vsebuje naslednjo končno določbo:
»II.
Resolucija o spremembah in dopolnitvah
Resolucije o Nacionalnem programu za kulturo 2008–2011 začne veljati naslednji
dan po objavi v Uradnem listu Republike Slovenije.«.