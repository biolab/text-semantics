1. SPLOŠNE DOLOČBE
1.1. Predmet urejanja, uporaba predpisov in opredelitve
pojmov
1. člen
(vsebina sklepa)
(1) Ta sklep ureja zahteve glede:
1.     
ureditve notranjega upravljanja, vključno s podrobnejšimi pravili glede
upravljanja tveganj ter politik in praks prejemkov borznoposredniških družb;
2.     
pravil delovanja upravljalnega organa in njegovih komisij ter ravnanja
njegovih članov v skladu s standardi ustrezne profesionalne skrbnosti in najvišjimi
etičnimi standardi ter preprečevanja nasprotja interesov;
3.     
notranjega procesa ocenjevanja ustreznega kapitala;
4.     
podrobnejše vsebine poročil v zvezi z ureditvami notranjega upravljanja
ter roke in način predložitve teh poročil Agenciji za trg vrednostnih papirjev
(v nadaljevanju Agencija).
(2) Kadar se ta sklep sklicuje na določbe drugih predpisov, se
te določbe uporabljajo v njihovem vsakokrat veljavnem besedilu.
2. člen
(uporaba predpisov)
S tem sklepom se v pravni red Republike Slovenije prenaša Direktiva
2013/36/EU Evropskega parlamenta in Sveta z dne 26. junija 2013 o dostopu do
dejavnosti kreditnih institucij in bonitetnem nadzoru kreditnih institucij in
investicijskih podjetij, spremembi Direktive 2002/87/ES in razveljavitvi
direktiv 2006/48/ES in 2006/49/ES.
3. člen
(opredelitev pojmov)
(1) Pojmi, uporabljeni v tem sklepu, imajo enak pomen kot v
določbah Zakona o trgu finančnih instrumentov (Uradni list RS, št. 77/18
in 17/19 – popr.; v nadaljevanju ZTFI-1) in Uredbi (EU) št. 575/2013
Evropskega parlamenta in Sveta z dne 26. junija 2013 o bonitetnih zahtevah za
kreditne institucije in investicijska podjetja ter o spremembi Uredbe (EU)
št. 648/2012 (UL L št. 176 z dne 27. junija 2013, str. 1; v
nadaljevanju Uredba 575/2013/EU) ter v predpisih, izdanih na njuni podlagi.
(2) Drugi pojmi, uporabljeni v tem sklepu imajo naslednji
pomen:
1.     
»ureditev korporativnega upravljanja« je zbir vzpostavljenih ter
uresničenih razmerij in odnosov med borznoposredniško družbo, njenim
upravljalnim organom in lastniki borznoposredniške družbe, ki temeljijo na
odgovornostih in pristojnostih teh subjektov ter, ki ob upoštevanju interesov
ostalih deležnikov borznoposredniške družbe in dejanske usklajenosti
kratkoročnih in dolgoročnih interesov teh subjektov v največji meri vplivajo na
določanje in uresničevanje poslovnih ciljev, strategij in politik
borznoposredniške družbe ter na ureditev notranjega upravljanja borznoposredniške
družbe iz 128. člena Zakona o bančništvu (Uradni list RS, št. 25/15,
44/16 – ZRPPB, 77/16 – ZCKR, 41/17, 77/18 – ZTFI-1 in 22/19 – ZIUDSOL; v
nadaljevanju ZBan-2) v zvezi s prvim odstavkom 226. člena ZTFI-1;
2.     
»standardi profesionalne skrbnosti in etični standardi« so pravila,
priporočila in dobre poslovne prakse, ki med drugim prispevajo k uresničevanju
visokih standardov korporativne kulture borznoposredniške družbe ter posledično
k zmanjševanju različnih tveganj borznoposredniške družbe, tudi k zmanjšanju
operativnega tveganja in tveganja ugleda;
3.     
»nasprotje interesov na ravni borznoposredniške družbe « je položaj, v
katerem je oziroma bi lahko bil ogrožen interes borznoposredniške družbe,
katerega določajo sprejeti cilji, strategije in politike borznoposredniške
družbe iz prvega odstavka 4. člena tega sklepa, predvsem zaradi okoliščin,
ki izhajajo iz razmerij, produktov in dejavnosti borznoposredniške družbe,
vključno z razmerji med:
- 
različnimi strankami borznoposredniške družbe,
- 
borznoposredniško družbo in njenimi strankami, delničarji ali imetniki
deležev, zaposlenimi, pomembnimi dobavitelji, poslovnimi partnerji ter drugimi
osebami v skupini;
4.     
»nasprotje interesov na ravni članov upravljalnega organa« je položaj, v
katerem zasebni interes člana oziroma članice upravljalnega organa (v
nadaljevanju: član upravljalnega organa) vpliva ali bi lahko vplival na
nepristransko in objektivno izvajanje nalog oziroma odločanje tega člana v
razmerju do interesov borznoposredniške družbe. Zasebni interes člana upravljalnega
organa pomeni njegov interes po neupravičeni premoženjski ali nepremoženjski
koristi zanj, za njegove ožje družinske člane ali za osebo, ki ima s tem članom
skupne interese, ki se kažejo v skupnem nastopanju in delovanju tega člana in
te osebe. Nasprotje interesov na ravni članov upravljalnega organa vključuje
tudi vsak pomemben poslovni stik;
5.     
»pomemben poslovni stik« je vsako pogodbeno ali drugo poslovno razmerje,
ki izpolnjuje naslednja merila:
- 
med članom upravljalnega organa ali njegovim ožjim družinskim članom in
borznoposredniško družbo oziroma njeno podrejeno družbo je sklenjena pogodba o
dobavi blaga ali izvedbi storitev, vključno s finančnimi in svetovalnimi
storitvami, na podlagi katere je član upravljalnega organa ali njegov ožji družinski
član deležen posebne obravnave, ki ni skladna s sprejeto poslovno politiko
oziroma običajno prakso borznoposredniške družbe ali njene podrejene družbe,
- 
član upravljalnega organa ali njegov ožji družinski član je kot stranka
borznoposredniške družbe ali njene podrejene družbe pri uporabi investicijskih
ali drugih storitev deležen posebne obravnave, ki ni skladna s sprejeto
poslovno politiko oziroma običajno prakso borznoposredniške družbe ali njene
podrejene družbe,
- 
član upravljalnega organa ali njegov ožji družinski član zasebno posluje
z oziroma je član organizacije, ki od borznoposredniške družbe prejema
prispevke v obliki donatorskih, sponzorskih ali drugih podpornih sredstev, če
ti prispevki skupaj presegajo znesek 1.000 EUR na letni ravni,
- 
član višjega vodstva ali njegov ožji družinski član je kot stranka
borznoposredniške družbe ali njene podrejene družbe pri uporabi investicijskih
ali drugih storitev deležen posebne obravnave, ki ni skladna s sprejeto
poslovno politiko oziroma običajno prakso borznoposredniške družbe ali njene
podrejene družbe;
6.     
»posredni pomemben poslovni stik« je položaj pomembnega poslovnega stika
iz prejšnje točke tega odstavka, v katerem je član upravljalnega organa ali
njegov ožji družinski član hkrati poslovni partner, imetnik kvalificiranega
deleža ali je pooblaščen za vodenje poslov in zastopanje družbe, vključno s
samostojnim podjetnikom posameznikom ali prokuristom družbe, ki ima z
borznoposredniško družbo poslovni odnos;
7.     
»profil tveganosti« je ocena skupne izpostavljenosti tveganjem, ki jim
je ali bi jim lahko bila borznoposredniška družba izpostavljena pri svojem
poslovanju v določenem trenutku, vključno z upoštevanjem medsebojnih vzročnosti
in koncentracij tveganj (v nadaljevanju tveganja borznoposredniške družbe). Ta
ocena lahko upošteva izpostavljenost tveganjem pred ali po uporabi ukrepov za
obvladovanje tveganj;
8.     
»nagnjenost k prevzemanju tveganj« (v nadaljevanju nagnjenost k
tveganjem) je vnaprej dogovorjena skupna raven tveganj, vključno z ravnmi
posameznih vrst tveganj, ki jih je borznoposredniška družba še pripravljena
prevzeti za namen uresničevanja svojih poslovnih ciljev, strategij, politik in
načrtov, ob upoštevanju sposobnosti za prevzemanje tveganj, strategij in
politik prevzemanja in upravljanja tveganj, ter politik kapitala, likvidnosti
in prejemkov borznoposredniške družbe;
9.     
»limiti tveganj« so sprejete kvantitativne omejitve in ukrepi, na
podlagi katerih borznoposredniška družba obvladuje prevzemanje tveganj in
njihove koncentracije po produktih, naložbah, strankah, poslovnih področjih,
osebah v skupini ali drugih merilih upravljanja tveganj ter, ki
borznoposredniški družbi omogočajo alokacijo tveganj po poslovnih področjih in
vrstah tveganja in jih borznoposredniška družba določi ob upoštevanju svoje
nagnjenosti k tveganjem, različnih stresnih scenarijev in drugih meril;
10.  
»sposobnost za prevzemanje tveganj« je največja skupna raven tveganj, ki
jo borznoposredniška družba še lahko prevzame, ob upoštevanju svojega
razpoložljivega kapitala, likvidnosti, ukrepov obvladovanja in kontroliranja
tveganj, rezultatov stresnih testov in drugih omejitev za prevzemanje tveganj;
11.  
»kultura upravljanja tveganj« je uresničena raven standardov in vrednot
borznoposredniške družbe na področju zavedanja o tveganjih borznoposredniške
družbe pri članih upravljalnega organa in drugih zaposlenih, ki se prek
njihovega delovanja ter odnosa do tveganj borznoposredniške družbe in predlogov
funkcij notranjih kontrol odraža v njihovih odločitvah glede prevzemanja in
upravljanja tveganj na ravni dnevnih dejavnosti borznoposredniške družbe ter
vpliva na uresničevanje sprejete nagnjenosti k tveganjem;
12.  
»kreditno tveganje« je tveganje izgube zaradi nezmožnosti poravnave
pogodbenih obveznosti nasprotne stranke v prvotno pogodbenem dogovorjenem roku,
brez unovčevanja zavarovanj;
13.  
»tveganje koncentracije« je tveganje čezmerne neposredne oziroma
posredne izpostavljenosti iz naslova kreditnega tveganja borznoposredniške
družbe ali investicijske skupine do posamezne stranke, skupine povezanih strank
ali strank, ki jih povezujejo skupni dejavniki tveganja;
14.  
»tveganje skladnosti« je tveganje zakonskih ali regulativnih sankcij,
pomembnih finančnih izgub ali izgube ugleda borznoposredniške družbe zaradi
neskladnosti delovanja borznoposredniške družbe z relevantnimi predpisi in
standardi dobre prakse;
15.  
»tržna tveganja« so tveganja izgube zaradi neugodnih gibanj tržnih cen;
16.  
»likvidnostno tveganje« je tveganje izgube, ki vključuje:
- 
tveganje zagotavljanja virov likvidnosti, kot tveganje nastanka izgube,
ko borznoposredniška družba ni sposobna poravnati vseh dospelih obveznosti,
oziroma ko je borznoposredniška družba zaradi nezmožnosti zagotavljanja
zadostnih sredstev za poravnavo obveznosti ob dospelosti prisiljena pridobivati
vire likvidnosti s pomembno višjimi stroški od povprečnih tržnih,
- 
tržno likvidnostno tveganje, kot tveganje, ko pozicije (v instrumentu)
ni možno odprodati ali nadomestiti v kratkem času brez pomembnega vpliva na
tržno ceno, bodisi zaradi nezadostne globine trga bodisi zaradi tržnih
neravnovesij;
17.  
»strateško tveganje« je tveganje izgube zaradi napačnih poslovnih
odločitev upravljalnega organa, neustreznega izvajanja sprejetih odločitev ter
šibke odzivnosti upravljalnega organa na spremembe poslovnega okolja;
18.  
»kapitalsko tveganje« je tveganje izgube zaradi neustrezne sestave
kapitala glede na obseg in način poslovanja borznoposredniške družbe ali
težave, s katerimi se ta sooča pri pridobivanju svežega kapitala, zlasti v
primeru potrebe po hitrem povečanju kapitala ali ob neugodnih pogojih
poslovanja;
19.  
»tveganje dobičkonosnosti« je tveganje izgube zaradi neustrezne sestave
oziroma razpršenosti prihodkov oziroma nezmožnosti borznoposredniške družbe za
zagotavljanje zadostne in trajnostne ravni dobičkonosnosti;
20.  
»interna ocena kapitalskih potreb« je ocena potrebnega kapitala za
kritje tveganj borznoposredniške družbe;
21.  
»interna ocena kapitala« je kapital, izračunan na podlagi interne
opredelitve sestavin kapitala borznoposredniške družbe;
22.  
»stresni test, tudi obremenitveni test, tudi test izjemnih,
a.   
verjetnih situacij, (v nadaljevanju stresni test)« pomeni uporabo
različnih, kvantitativnih in kvalitativnih tehnik testiranja občutljivosti
borznoposredniške družbe na izredne, vendar verjetne dogodke, ki jih na podlagi
različnih kombinacij sprememb v dejavnikih tveganja (stresnih scenarijev)
določi borznoposredniška družba;
23.  
»analiza občutljivosti« je izvedbeno manj zapletena tehnika stresnega
testa, ki vključuje zgolj ocenjevanje vpliva spremembe enega, natančno
določenega dejavnika tveganja na finančni položaj borznoposredniške družbe, pri
čemer vzrok šoka ni opredeljen;
24.  
»zaupnost informacij« pomeni, da je informacija razkrita le pooblaščenim
osebam;
25.  
»integriteta informacij« pomeni, da je informacija neoporečna in
celovita;
26.  
»razpoložljivost informacij« pomeni, da imajo pooblaščeni uporabniki v
potrebnem času zagotovljen dostop do informacij;
27.  
»diskrecijske pokojninske ugodnosti« so ugodnosti, ki jih
borznoposredniška družba na diskrecijski podlagi odobri zaposlenemu v okviru
njegovega variabilnega dela prejemka. Te ugodnosti ne vključujejo splošnih
ugodnosti sistema pokojninskega zavarovanja v borznoposredniški družbi, ki
veljajo enako za vse zaposlene.
1.2. Ukrepi borznoposredniške družbe za uskladitev z
zahtevami tega sklepa
4. člen
(razmerje med poslovno strategijo in strategijo tveganj
borznoposredniške družbe)
(1) Upravljalni organ mora, z namenom uresničevanja
učinkovite ureditve korporativnega upravljanja iz 1. točke drugega odstavka
3. člena tega sklepa zagotoviti, da so poslovni cilji, strategije in
politike borznoposredniške družbe ustrezno usklajene s strategijami in
politikami prevzemanja in upravljanja tveganj iz 5. in 6. člena tega
sklepa.
(2) Če poslovni cilji, strategije in politike iz prvega
odstavka tega člena zasledujejo strategijo visoke nagnjenosti k tveganjem mora
upravljalni organ, ob upoštevanju narave, obsega in zapletenosti tveganj, ki
izhajajo iz poslovnega modela borznoposredniške družbe ter dejavnosti, katere
opravlja borznoposredniška družba, zagotoviti temu sorazmerno učinkovito
ureditev notranjega upravljanja.
(3) Strategija tveganj, ki ne temelji na sorazmerno
učinkoviti ureditvi notranjega upravljanja, se lahko odrazi v strateškem
tveganju borznoposredniške družbe ter čezmernemu prevzemanju tveganj.
5. člen
(strategije tveganj)
Borznoposredniška družba mora imeti in uresničevati
učinkovite in celostne strategije prevzemanja in upravljanja tveganj iz prvega
in drugega odstavka 19. člena tega sklepa (v nadaljevanju strategije
tveganj), ki upoštevajo poslovno strategijo borznoposredniške družbe ter
dolgoročne interese borznoposredniške družbe, vključno z zaščito interesov
nezavarovanih upnikov borznoposredniške družbe. Strategije tveganj
opredeljujejo cilje in splošen pristop borznoposredniške družbe k prevzemanju
in upravljanju tveganj borznoposredniške družbe, vključno z opredelitvijo
nagnjenosti k tveganjem, pri čemer upoštevajo dejavnike notranjega in zunanjega
okolja borznoposredniške družbe ter značilnosti tveganj borznoposredniške
družbe.
6. člen
(politike tveganj)
(1) Borznoposredniška družba mora imeti in uresničevati
politike prevzemanja in upravljanja tveganj (v nadaljevanju politike tveganj),
ki določajo način uresničevanja strategij tveganj iz 5. člena tega sklepa.
(2) Politike tveganj iz prvega odstavka tega člena morajo
podrobno opredeliti funkcije, sisteme, procese, postopke, metodologije in
pravila ureditve notranjega upravljanja borznoposredniške družbe, vključno s
pripadajočimi pristojnostmi in odgovornostmi ter poročevalskimi tokovi na vseh
ravneh hierarhične in organizacijske strukture borznoposredniške družbe.
7. člen
(odgovornosti upravljalnega organa in višjega vodstva glede
strategij in politik tveganj)
(1) Upravljalni organ mora, na podlagi svojega poznavanja in
razumevanja tveganj borznoposredniške družbe, strategije in politike tveganj iz
5. in 6. člena tega sklepa:
1.     
opredeliti in sprejeti;
2.     
redno – ter najmanj enkrat letno – pregledovati njihovo ustreznost,
vključno z zagotavljanjem njihovega posodabljanja v odvisnosti od vplivov
dejavnikov notranjega in zunanjega okolja borznoposredniške družbe;
3.     
imeti nadzor nad njihovim ustreznim uresničevanjem, ki je skladno s
predpisi, standardi in notranjimi akti borznoposredniške družbe ter zahtevami
Agencije in drugih pristojnih nadzornih organov.
(2) Višje vodstvo mora strategije in politike tveganj
izdelati in posodabljati na podlagi usmeritev organa vodenja, zagotoviti
njihovo ustrezno uresničevanje na ravni dnevnih dejavnosti borznoposredniške
družbe ter redno obveščati organ vodenja glede ustreznosti njihovega
uresničevanja.
2. UREDITEV NOTRANJEGA UPRAVLJANJA BORZNOPOSREDNIŠKE DRUŽBE,
VKLJUČNO S PODROBNEJŠIMI PRAVILI GLEDE UPRAVLJANJA TVEGANJ TER POLITIK IN PRAKS
PREJEMKOV
2.1. Splošne zahteve glede ureditve notranjega upravljanja
borznoposredniške družbe
8. člen
(korporativna kultura ter kodeks ravnanja in etike)
(1) Upravljalni organ mora, z namenom uresničevanja stabilne
ureditve notranjega upravljanja iz 128. člena ZBan-2 v zvezi z
226. členom ZTFI-1 ter na podlagi lastnega zgleda določiti standard
korporativne kulture borznoposredniške družbe, ki:
1.     
temelji na korporativnih vrednotah borznoposredniške družbe, na podlagi
katerih se od članov upravljalnega organa in drugih zaposlenih pričakuje
ravnanje v skladu z ustrezno profesionalno skrbnostjo in etiko, pravili
preprečevanja nasprotja interesov ter predpisi, standardi in notranjimi akti
borznoposredniške družbe;
2.     
spodbuja kulturo upravljanja tveganj, ki je v skladu s sprejeto
nagnjenostjo k tveganjem, limiti tveganj in sposobnostjo prevzemanja tveganj;
3.     
določa ukrepe za primer neupoštevanja ali kršenja korporativnih vrednot
borznoposredniške družbe in vzpostavljenih standardov kulture upravljanja
tveganj.
(2) Borznoposredniška družba mora, z namenom doseganja visoke
korporativne kulture, imeti in uresničevati kodeks ravnanja članov upravljalnega
organa in ostalih zaposlenih (v nadaljevanju kodeks ravnanja). Kodeks ravnanja
opredeljuje sprejemljivo oziroma nesprejemljivo ravnanje posameznikov na vseh
hierarhičnih in organizacijskih ravneh borznoposredniške družbe, vključno z
odbori, komisijami in posvetovalnimi telesi borznoposredniške družbe, ter
določa politiko ničelne tolerance borznoposredniške družbe do delovanja
posameznikov, ki lahko negativno vpliva na ugled borznoposredniške družbe,
oziroma je nedopustno z zakonskega, moralnega ali etičnega vidika.
(3) Borznoposredniška družba mora zagotoviti redne preglede
ustreznosti uresničevanja kodeksa ravnanja s strani oseb iz prvega odstavka
tega člena ter določiti funkcijo oziroma komisijo, ki se do sumov kršitev
kodeksa opredeli. O ugotovitvah s teh pregledov mora biti obveščen upravljalni
organ.
2.2. Organizacijska struktura
2.2.1. Lastnosti organizacijske strukture
9. člen
(splošne zahteve)
(1) Organizacijska struktura iz 1. točke prvega odstavka
128. člena ZBan-2 v zvezi s prvim odstavkom 226. člena ZTFI-1 je
jasna, če zagotavlja:
1.     
natančno opredeljena, pregledna, dosledna in uveljavljena notranja
razmerja med pristojnostmi in odgovornostmi na vseh hierarhičnih in
organizacijskih ravneh, ki upoštevajo pravila preprečevanja nasprotja interesov
na ravni borznoposredniške družbe ali na ravni članov upravljalnega organa;
2.     
vzpostavljene pregledne poročevalske tokove med hierarhičnimi in
organizacijskimi ravnmi;
3.     
učinkovito komunikacijo in sodelovanje na vseh in med vsemi
hierarhičnimi in organizacijskimi ravnmi z namenom:
- 
učinkovitega, preglednega in dokumentiranega procesa sprejemanja
poslovnih odločitev ter odločitev glede upravljanja tveganj borznoposredniške
družbe, 
- 
dostopa zaposlenih borznoposredniške družbe do informacij, ki so
pomembne za ustrezno uresničevanje njihovih pristojnosti in odgovornosti.
(2) Upravljalni organ mora ob spremembah organizacijske
strukture zagotoviti oceno vpliva teh sprememb na stabilnost ureditve
notranjega upravljanja ter na kapital in likvidnost borznoposredniške družbe. O
oceni vpliva sprememb na stabilnost ureditve notranjega upravljanja ter na
kapital in likvidnost borznoposredniške družbe mora biti obveščena komisija za
tveganja.
10. člen
(preprečevanje nastanka nasprotja interesov)
(1) Borznoposredniška družba mora zagotoviti, da politike
tveganj iz 6. člena tega sklepa vključujejo politike za ugotavljanje ter
preprečevanje oziroma obvladovanje nasprotja interesov na ravni
borznoposredniške družbe ali na ravni članov upravljalnega organa (v nadaljevanju
politike nasprotja interesov).
(2) Politike nasprotja interesov opredeljujejo način
ugotavljanja nasprotij interesov ter njihovega obvladovanja, vključno s
praktičnimi primeri nasprotij interesov ter ukrepi v primeru neupoštevanja teh
politik.
(3) Politike nasprotja interesov na ravni skupine morajo
vključevati tudi pristop borznoposredniške družbe k ugotavljanju ter
preprečevanju oziroma obvladovanju nasprotja interesov v skupini, vključno s
tistimi, ki izhajajo iz transakcij znotraj skupine.
2.2.2. Višje vodstvo in drugi zaposleni
11. člen
(odgovornosti višjega vodstva)
Višje vodstvo mora uresničevati svoje odgovornosti v zvezi z
vsakodnevnim poslovanjem borznoposredniške družbe na način, ki je skladen s
cilji, strategijami in politikami iz prvega odstavka 4. člena tega sklepa
ter ob upoštevanju sprejete nagnjenosti k tveganjem in limitov tveganj, s
sposobnostjo za prevzemanje tveganj ter s spodbudami, ki izhajajo iz politik in
praks prejemkov za to kategorijo zaposlenih borznoposredniške družbe. Organiziranost
ter postopki delovanja in sprejemanja odločitev višjega vodstva morajo biti
pregledni ter morajo temeljiti na natančno opredeljenih, doslednih in
uveljavljenih pristojnostih in odgovornostih posameznih funkcij višjega
vodstva, vključno z ustreznim poročanjem organu vodenja o zadevah, ki so
potrebne za uresničevanje odgovornosti organa vodenja za poslovanje in
upravljanje tveganj borznoposredniške družbe iz drugega odstavka
136. člena ZBan-2 v zvezi s prvim odstavkom 226. člena ZTFI-1.
12. člen
(nadzor nad višjim vodstvom)
Organ vodenja mora zagotoviti učinkovit nadzor nad višjim
vodstvom na podlagi:
1.     
opredeljenih meril uspešnosti delovanja višjega vodstva;
2.     
ustreznih ukrepov za primer nedoseganja meril uspešnosti delovanja
višjega vodstva ali neupoštevanja korporativnih vrednot borznoposredniške
družbe in kulture upravljanja tveganj.
13. člen
(zaposleni in kadrovske politike)
(1) Borznoposredniška družba mora zagotoviti, da politike
tveganj iz prvega odstavka 6. člena tega sklepa vključujejo ustrezne
kadrovske politike, med drugim z namenom zagotavljanja zadostnega števila
kvalificiranih zaposlenih glede na operativne potrebe borznoposredniške družbe,
obseg in zapletenost tveganj, ki izhajajo iz poslovnega modela
borznoposredniške družbe, ter profil tveganosti borznoposredniške družbe.
(2) Borznoposredniška družba mora v primeru načrtovanih
večjih sprememb v številu zaposlenih (npr. dolgoročno zmanjševanje števila
zaposlenih zaradi varčevalnih ali drugih ukrepov) po posameznih ključnih
poslovnih področjih, funkcijah, procesih, produktih ali modelih (v nadaljevanju
področje dela) zagotoviti izdelavo analize vpliva teh sprememb na poslovanje
borznoposredniške družbe. Borznoposredniška družba mora pri analizi vpliva
poleg samega števila zmanjšanega osebja upoštevati tudi pomen njihovega znanja,
izkušenj in veščin za posamezno področje dela oziroma borznoposredniško družbo.
Organ vodenja se mora pred morebitno odločitvijo o takšnem zmanjšanju števila
zaposlenih seznaniti s to analizo vpliva ter, kjer je ustrezno, zagotoviti
ustrezne ukrepe obvladovanja tveganj iz 23. člena tega sklepa, vključno z
ustrezno prilagoditvijo strategij in politik tveganj iz prvega odstavka
4. člena tega sklepa.
14. člen
(nosilci ključnih funkcij in proces ocenjevanja njihove
primernosti)
(1) Borznoposredniška družba mora zagotoviti, da imajo
nosilci ključnih funkcij ustrezne zamenjave in načrt nasledstva, z namenom
obvladovanja operativnega tveganja iz naslova daljše odsotnosti ali možnosti
nepričakovane prekinitve delovnega razmerja s strani nosilca ključne funkcije.
(2) Borznoposredniška družba mora za namen ocenjevanja
primernosti nosilcev ključnih funkcij opredeliti nosilce ključnih funkcij.
2.2.3. Raven skupine
15. člen
(cilji, strategije in politike tveganj nadrejenega
investicijskega podjetja)
(1) Borznoposredniška družba, ki ima položaj nadrejenega
investicijskega podjetja, mora, z namenom učinkovitega uresničevanja
odgovornosti upravljalnega organa v zvezi s poslovanjem in nadzorom skupine,
imeti in uresničevati cilje, strategije in politike iz prvega odstavka
4. člena tega sklepa na ravni skupine ter korporativne vrednote skupine.
Ti cilji, strategije in politike morajo upoštevati predpise in zahteve
pristojnih oziroma nadzornih organov podrejenih družb ter neodvisnost upravljalnih
organov podrejenih družb pri sprejemanju odločitev, ki so v skladu z interesi
teh družb.
(2) Politike tveganj skupine morajo vključevati izrecno
obveznost podrejenih družb borznoposredniške družbe za izpolnitev vseh
ustreznih navodil nadrejenega investicijskega podjetja glede uresničevanja
ciljev, strategij in politik skupine iz prvega odstavka tega člena, ob
upoštevanju narave, obsega in zapletenosti tveganj, ki izhajajo iz poslovnega
modela podrejene družbe in dejavnosti, ki jih opravlja podrejena družba.
16. člen
(cilji, strategije in politike tveganj borznoposredniške
družbe, ki ima položaj podrejene družbe)
Borznoposredniška družba, ki ima položaj podrejene družbe,
mora pri uresničevanju poslovnih ciljev, strategij in politik skupine ter
navodil nadrejene institucije zagotoviti skladnost poslovanja borznoposredniške
družbe s predpisi, standardi in notranjimi akti ter zahtevami Agencije in
drugih pristojnih nadzornih organov. S tem namenom mora borznoposredniška
družba, ki ima položaj podrejene družbe, imeti in uresničevati strategije in
politike tveganj, ki med drugim določajo:
1.     
obseg, v katerem je upravljalni organ odgovoren za ustrezno upoštevanje
poslovnih ciljev, strategij in politik skupine ter navodil nadrejene
institucije;
2.     
odgovornost upravljalnega organa za zagotavljanje, da poslovni cilji,
strategije in politike ter navodila nadrejene institucije niso v nasprotju z
veljavnimi predpisi, standardi in notranjimi akti borznoposredniške družbe ter
zahtevami Agencije in drugih pristojnih nadzornih organov.
2.3. Upravljanje tveganj
2.3.1. Prevzemanje tveganj
17. člen
(nagnjenost k tveganjem in strnjena izjava upravljalnega
organa o tveganju)
(1) Borznoposredniška družba mora zagotoviti, da je
vsakokratno prevzemanje tveganj v skladu s sprejeto nagnjenostjo k tveganjem iz
8. točke drugega odstavka 3. člena tega sklepa. Pristop borznoposredniške
družbe k uresničevanju nagnjenosti k tveganjem mora biti celovit, mora
upoštevati interese lastnikov in drugih deležnikov borznoposredniške družbe ter
temeljiti na politikah, procesih, notranjih kontrolah borznoposredniške družbe
ter pripadajočih odgovornostih funkcije upravljanja tveganj in funkcije
skladnosti poslovanja.
(2) Upravljalni organ mora pojasniti pristop
borznoposredniške družbe k uresničevanju nagnjenosti k tveganjem iz prvega
odstavka tega člena na podlagi strnjene izjave upravljalnega organa o tveganju
iz točke (f) prvega odstavka 435. člena Uredbe 575/2013/EU. Ta izjava
vključuje:
1.     
opredelitev najvišje skupne ravni tveganj ter ravni in vrste posameznih
pomembnih tveganj iz prvega in drugega odstavka 19. člena tega sklepa, ki
jih je borznoposredniška družba, z namenom uresničevanja svojih poslovnih
ciljev, strategij in politik, ter ob upoštevanju sposobnosti za prevzemanje
tveganj, še pripravljena prevzeti oziroma se jim izogiba, tako v običajnih kot
v stresnih okoliščinah poslovanja;
2.     
opredelitev kvantitativnih meril obvladovanja tveganj, vključno z limiti
tveganj in drugimi ukrepi obvladovanja tveganj, ter pojasnilo glede vpliva teh
meril na dobiček, kapital, likvidnost in druge ustrezne kazalnike poslovanja
borznoposredniške družbe;
3.     
opisna stališča borznoposredniške družbe glede pripravljenosti in
spodbud za prevzemanje ali obvladovanje težje merljivih tveganj, vključno s
pristopom k obvladovanju operativnega tveganja, tveganja ugleda, preprečevanju
pranja denarja ter drugim neetičnim praksam poslovanja (kvalitativni ukrepi
obvladovanja tveganj);
4.     
pojasnilo glede omejitev in drugih vidikov poslovanja, ki jih
borznoposredniška družba upošteva pri uresničevanju svojih poslovnih ciljev,
strategij in politik.
(3) Borznoposredniška družba mora, z namenom doslednega
upoštevanja strnjene izjave upravljalnega organa o tveganjih pri vsakodnevnem
poslovanju borznoposredniške družbe, zagotoviti ustrezno seznanjanje zaposlenih
borznoposredniške družbe glede opredelitve in pomena doslednega uresničevanja
sprejete nagnjenosti k tveganjem ter načinov njenega upoštevanja pri
sprejemanju dnevnih poslovnih odločitev borznoposredniške družbe.
18. člen
(sposobnost prevzemanja tveganj)
(1) Borznoposredniška družba mora zagotoviti, da je
vsakokratno prevzemanje pomembnih tveganj borznoposredniške družbe v okviru
sposobnosti za prevzemanje tveganj iz 10. točke drugega odstavka 3. člena
tega sklepa.
(2) Borznoposredniška družba mora imeti metodologijo za
ocenjevanje vsakokratne sposobnosti prevzemanja tveganj, ki upošteva:
1.     
vsa pomembna tveganja, ki jih borznoposredniška družba prevzema v okviru
svojega poslovanja, vključno z medsebojnimi vzročnostmi in koncentracijami
tveganj;
2.     
razpoložljive ukrepe za obvladovanje ugotovljenih in ocenjenih tveganj;
3.     
kapital in likvidnost borznoposredniške družbe;
4.     
druge omejitve, vključno z morebitnimi omejitvami, ki izhajajo iz
notranjih aktov borznoposredniške družbe ter predpisov in standardov ter zahtev
Agencije in drugih pristojnih oziroma nadzornih organov.
(3) Če določena tveganja ali drugi dejavniki niso upoštevani
pri ocenjevanju sposobnosti prevzemanja tveganj, mora borznoposredniška družba
pojasniti, katera so ta tveganja oziroma dejavniki ter utemeljiti razloge za
njihovo neupoštevanje.
(4) Borznoposredniška družba mora redno ocenjevati sposobnost
prevzemanja tveganj, vključno ob vsaki pomembni spremembi izpostavljenosti
prevzetim tveganjem. Ocena sposobnosti prevzemanja tveganj mora biti dokumentirana.
Ustreznost metodologije za ocenjevanje sposobnosti prevzemanja tveganj mora
borznoposredniška družba preverjati vsaj enkrat na leto, vključno s predlogi za
njeno morebitno posodobitev.
19. člen
(tveganja borznoposredniške družbe)
(1) Tveganja, ki jih borznoposredniška družba prevzema v
okviru svojega poslovanja, lahko vključujejo operativno tveganje (vključno s
pravnim tveganjem), tržna tveganja, likvidnostno tveganje, tveganje skladnosti,
kreditno tveganje in tveganje nasprotne stranke, tveganje koncentracije v
okviru kreditnega tveganja, obrestno tveganje, modelsko tveganje, tveganje
ugleda, strateško tveganje, kapitalsko tveganje, tveganje dobičkonosnosti,
tveganje prevelikega finančnega vzvoda in tveganja, povezana z listinjenjem.
(2) Borznoposredniška družba mora zagotoviti, da je v vsakem
trenutku sposobna upravljati tudi z vsemi drugimi pomembnimi tveganji
borznoposredniške družbe na konsolidirani, subkonsolidirani in posamični
podlagi. Pomembna tveganja morajo biti ugotovljena zgodaj, obravnavana
celovito, spremljana v okviru dnevnih dejavnosti borznoposredniške družbe ter
pravočasno predstavljena upravljalnemu organu, višjemu vodstvu, službi notranje
revizije in službi skladnosti poslovanja, kjer je ta organizirana. Učinkovito
upravljanje tveganj zmanjšuje verjetnost nastanka nepričakovanih izgub ter
posledično preprečuje tveganje ugleda iz naslova teh izgub.
(3) Borznoposredniška družba mora poleg splošnih zahtev v
zvezi z upravljanjem tveganj iz tega sklepa, dodatno izpolnjevati zahteve glede
obravnave naslednjih tveganj:
1.     
kreditno tveganje;
2.     
likvidnostno tveganje;
3.     
operativno tveganje;
4.     
tržna tveganja.
(4) Zahteve v zvezi s tveganji iz prejšnjega odstavka so
podrobneje obravnavane v prilogah od 1 do 4 tega sklepa.
2.3.2. Upravljanje tveganj
20. člen
(splošno o procesih upravljanja tveganj)
(1) Procesi upravljanja tveganj iz 2. točke prvega odstavka
128. člena ZBan-2 v zvezi s prvim odstavkom 226. člena ZTFI-1 so
učinkoviti, če omogočajo izdelavo kakovostnih ocen, analiz, poročil, predlogov
ukrepov in drugih rezultatov teh procesov, vključno z interno oceno kapitalskih
potreb in interno oceno kapitala, na podlagi katerih lahko organ vodenja
sprejema poslovne odločitve, ki so skladne s sprejeto nagnjenostjo k tveganjem
in druge ukrepe v zvezi z uresničevanjem stabilne ureditve notranjega
upravljanja borznoposredniške družbe.
(2) Borznoposredniška družba mora zagotoviti sistematično
načrtovanje razvoja procesov upravljanja tveganj iz prvega odstavka tega člena,
z namenom njihovega učinkovitega prilagajanja morebitnim spremembam profila
tveganosti borznoposredniške družbe, tveganjem zunanjega okolja ter dobri
praksi upravljanja tveganj.
21. člen
(ugotavljanje in ocenjevanje oziroma merjenje tveganj)
(1) Proces ugotavljanja tveganj mora zagotoviti upoštevanje
vseh pomembnih tveganj iz prvega in drugega odstavka 19. člena tega
sklepa. Ugotavljanje pomembnih tveganj vključuje:
1.     
celovito analizo tveganj, vključno s tveganji, ki lahko negativno
vplivajo na dobiček, likvidnost in vrednost premoženja borznoposredniške
družbe;
2.     
upoštevanje koncentracij tveganj ter tveganj, ki lahko izhajajo iz
zapletenosti pravne in organizacijske strukture borznoposredniške družbe;
3.     
analizo trendov, z namenom ugotavljanja novih ali nastajajočih tveganj
zaradi sprememb pogojev poslovanja borznoposredniške družbe.
(2) Proces rednega, ter kadar je ustrezno, izrednega
ocenjevanja oziroma merjenja ugotovljenih tveganj iz prvega odstavka tega člena
temelji na:
1.     
vzpostavljenih in dokumentiranih procesih za ocenjevanje oziroma
merjenje izgub, ki so skladni z metodologijami borznoposredniške družbe za
izračun minimalnih kapitalskih zahtev;
2.     
uporabi ustreznega nabora scenarijev glede vzrokov tveganj ter
medsebojnih vzročnosti tveganj;
3.     
uporabi ustreznih in zanesljivih baz podatkov.
(3) Borznoposredniška družba mora v procesu ugotavljanja in
ocenjevanja pomembnih tveganj zagotoviti sodelovanje vseh ustreznih
organizacijskih enot, vključno s poslovnimi področji borznoposredniške družbe.
22. člen
(stresni testi)
(1) Borznoposredniška družba mora zagotoviti celovit pristop
k uresničevanju stresnih testov oziroma analiz občutljivosti (v nadaljevanju
stresni testi), ki vključuje:
1.     
ugotavljanje najpomembnejših vzrokov tveganj ter pripravo ustreznih
stresnih scenarijev;
2.     
uporabo rezultatov stresnih testov za namen:
- 
ugotavljanja tveganj ter razvoja izpostavljenosti borznoposredniške
družbe tem tveganjem,
- 
preverjanja ustreznosti ocen oziroma meritev tveganj;
3.     
izdelavo nabora možnih ukrepov obvladovanja tveganj iz prvega odstavka
23. člena tega sklepa v neugodnih okoliščinah poslovanja borznoposredniške
družbe (npr. priprava načrtov neprekinjenega poslovanja).
(2) Rezultate stresnih testov mora borznoposredniška družba
upoštevati v procesu pregledovanja in načrtovanja nagnjenosti borznoposredniške
družbe k tveganjem, limitov tveganj ter sposobnosti prevzemanja tveganj,
načrtovanju kapitala in likvidnosti borznoposredniške družbe ter notranjega
ocenjevanja ustreznega kapitala in vzdržne likvidnosti. Z rezultati stresnih
testov morajo biti seznanjeni upravljalni organ, komisija za tveganja, ustrezno
višje vodstvo in služba notranje revizije. Organ vodenja mora potrditi
rezultate vsakokratnih stresnih testov.
(3) Organ vodenja mora pregledati in odobriti vsakokratne
stresne scenarije iz prvega odstavka tega člena ter o njih seznaniti komisijo
za tveganja.
23. člen
(obvladovanje tveganj)
(1) Proces obvladovanja prevzetih tveganj mora zagotoviti
opredelitev in uresničevanje možnih ukrepov obvladovanja tveganj, ki
vključujejo:
1.     
prenos ali razpršitev tveganj (npr. z zavarovanjem) ali izognitvijo
tveganjem (npr. z opustitvijo produkta ali poslovnega področja);
2.     
omejevanje tveganj (npr. z limiti tveganj);
3.     
začasno sprejemanje oziroma prevzemanje tveganj, ki presegajo sprejete
limite tveganj, ker njihovo zmanjšanje v ustreznem obdobju ni mogoče;
4.     
sprejemanje oziroma prevzemanje tveganj, katerih ni mogoče zmanjšati na
raven sprejetih limitov tveganj oziroma jih ni mogoče ustrezno zavarovati.
(2) Borznoposredniška družba mora zagotoviti, da se ukrepi iz
3. točke prvega odstavka tega člena uporabljajo zgolj izjemoma ter na podlagi
ustrezne odobritve organa vodenja, ki se o učinkih teh ukrepov redno seznanja.
(3) Funkcija upravljanja tveganj mora za ugotovljena in
ocenjena oziroma izmerjena tveganja predlagati ustrezne ukrepe iz prvega odstavka
tega člena ter usmerjati in spremljati njihovo uresničevanje. V primeru
odločitve organa vodenja glede sprejemanja pomembnih tveganj iz 3. in 4. točke
prvega odstavka tega člena, mora funkcija upravljanja tveganj v sodelovanju z
organizacijskimi enotami, ki prevzemajo tveganja, zagotoviti redno spremljanje
in poročanje o tveganjih, z namenom obvladovanja teh tveganj v dogovorjenih
limitih tveganj oziroma v skladu z odločitvami organa vodenja.
24. člen
(spremljanje tveganj in komunikacija o tveganjih)
(1) Proces spremljanja tveganj mora zagotoviti sistematično
komunikacijo o tveganjih na vseh hierarhičnih in organizacijskih ravneh
borznoposredniške družbe, vključno s poročanjem o tveganjih upravljalnemu
organu, višjemu vodstvu in funkcijam notranjih kontrol.
(2) Učinkovito spremljanje tveganj zagotavlja, da je
prevzemanje tveganj v skladu z vzpostavljenimi limiti tveganj. S tem namenom
mora borznoposredniška družba vzpostaviti:
1.     
sistem, ki omogoča ugotavljanje kršitev limitov tveganj v primernem času
glede na naravo in vrsto tveganj;
2.     
postopke obravnave kršitev limitov tveganj ter ugotavljanja vzrokov
kršitev, vključno s pripadajočimi ukrepi;
3.     
postopke obveščanja upravljalnega organa, komisije za tveganja, višjega
vodstva in funkcije upravljanja tveganj glede kršitev limitov tveganj.
25. člen
(redna in izredna poročila o tveganjih)
(1) Poročanje o tveganjih iz prvega odstavka 24. člena
tega sklepa mora temeljiti na preglednem sistemu poročanja, ki vključuje redna
in izredna poročila o tveganjih.
(2) Redna poročila o tveganjih iz prvega odstavka tega člena
morajo omogočati sprejemanje učinkovitih odločitev glede ukrepov obvladovanja
in kontroliranja tveganj ter spremljanje rezultatov teh ukrepov. Ta poročila
morajo omogočati jasen pregled profila tveganosti, predvsem na podlagi
informacij o:
1.     
upoštevanju nagnjenosti k prevzemanju tveganj po poslovnih področjih ter
kršitvah limitov tveganj;
2.     
pomembnih tveganjih borznoposredniške družbe ter njihovih ocenah;
3.     
rezultatih stresnih testov.
(3) Izredna poročila o tveganjih iz prvega odstavka tega
člena morajo omogočati čimprejšnje poročanje izredne informacije o nastanku
pomembnega tveganja, ki zahteva takojšnjo pozornost oziroma ukrepanje organa
vodenja ali višjega vodstva. Organ vodenja mora o teh tveganjih nemudoma obvestiti
organ nadzora in Agencijo.
(4) Borznoposredniška družba mora v zvezi z izdelavo poročil
o tveganjih zagotoviti ustrezno stopnjo avtomatizacije procesa priprave
posameznega poročila, ki bo zagotavljala njegovo skladnost z dejanskim stanjem.
V primeru ročnih posegov v vsebino poročila mora borznoposredniška družba
zagotoviti ustrezne notranje kontrole (npr. revizijska sled, načelo štirih
oči).
26. člen
(ustreznost poročil o tveganjih)
(1) Obseg in podrobnost poročil o tveganjih morata upoštevati
potrebe ciljnih uporabnikov poročil, in sicer:
1.     
upravljalni organ in višje vodstvo borznoposredniške družbe morajo
prejemati celovite informacije o vseh pomembnih zadevah v zvezi s poslovanjem
borznoposredniške družbe in njenimi tveganji;
2.     
služba notranje revizije, funkcija upravljanja tveganj in drugo vodstvo
borznoposredniške družbe prejemajo ustrezne informacije o ključnih zadevah v
zvezi s poslovanjem borznoposredniške družbe in njenimi tveganji. Informacije
so ustrezne, če so predstavljene na način, ki pregledno povzema pomembno
vsebino problematike glede na njeno prioriteto.
(2) Poročila o tveganjih morajo biti:
1.     
razumljiva; poročila so razumljiva, če vsebujejo jasne in natančne
informacije o tveganjih;
2.     
zadostna; poročila so zadostna, če vključujejo vsa pomembna tveganja ter
skupaj omogočajo celovit pregled nad profilom tveganosti borznoposredniške
družbe;
3.     
koristna; poročila so koristna, če predstavljajo podlago za sprejem
ustreznih ukrepov;
4.     
primerljiva in združljiva; poročila so primerljiva in združljiva, če je njihova
oblika čim bolj poenotena glede na informacije, ki jih vsebujejo;
5.     
pravočasna; poročila so pravočasna, če omogočajo sprejemanje odločitev v
primernem času glede na naravo in vrsto tveganj.
2.3.3. Upravljanje tveganj iz naslova novih produktov in
uporabe zunanjih izvajalcev
27. člen
(tveganja novih produktov in zunanjih izvajalcev)
(1) Borznoposredniška družba mora zagotoviti, da so v procese
upravljanja tveganj iz 20. člena tega sklepa vključena tudi tveganja, ki
izhajajo iz uvajanja novih produktov.
(2) Če borznoposredniška družba pri izvajanju svojih
poslovnih dejavnosti uporablja zunanje izvajalce, morajo procesi upravljanja
tveganj iz prvega odstavka tega člena vključevati tudi tveganja, ki izhajajo iz
uporabe zunanjih izvajalcev. Za namen tega sklepa se pojem zunanji izvajalec
uporablja za osebe, ki jih borznoposredniška družba uporablja pri izvajanju
dejavnosti iz 176. člena ZTFI-1, za opravljanje nalog notranjega
revidiranja ter storitev povezanih z informacijskimi sistemi borznoposredniške
družbe.
28. člen
(politika odobritve novih produktov)
Borznoposredniška družba mora z namenom upravljanja tveganj,
ki izhajajo iz uvajanja novih produktov, imeti in uresničevati politiko
odobritve novih produktov. Ta politika vključuje:
1.     
opredelitev, kaj borznoposredniška družba šteje za nov produkt in drugih
okoliščin, ki pomembno vplivajo na tveganja borznoposredniške družbe (npr.
pomembne spremembe obstoječih produktov, nove storitve, novi sistemi in modeli,
nova poslovna področja, vstop na nove trge, novi obsežni in zapleteni posli
oziroma posli, ki zahtevajo uporabo večjega števila zaposlenih itd.);
2.     
dejavnike in glavna vprašanja, ki jih mora borznoposredniška družba
upoštevati oziroma obravnavati pred uvedbo novega produkta, med drugim:
- 
ali je nov produkt skladen s predpisi, standardi in notranjimi akti
borznoposredniške družbe,
- 
kakšen bo vpliv uvedbe novega produkta na profil tveganosti, kapital in
dobiček borznoposredniške družbe,
- 
ali je razpoložljivost kadrovskih in finančnih virov borznoposredniške
družbe zadostna za namen uvedbe in izvajanja novega produkta;
3.     
pristojnosti in odgovornosti za testiranje, uvedbo in izvajanje novega
produkta.
29. člen
(politika uporabe zunanjih izvajalcev)
(1) Borznoposredniška družba mora z namenom upravljanja
tveganj, ki izhajajo iz uporabe zunanjih izvajalcev, imeti in uresničevati
politiko uporabe zunanjih izvajalcev. Ta politika vključuje:
1.     
opredelitev, kaj borznoposredniška družba šteje za zunanjega izvajalca;
2.     
pristop borznoposredniške družbe k uporabi zunanjih izvajalcev ter
zagotavljanju ustrezne kakovosti njihovih storitev;
3.     
osnovna načela oziroma usmeritve glede upravljanja tveganj iz naslova
uporabe zunanjih izvajalcev;
4.     
pristop k zagotavljanju neprekinjenega poslovanja v zvezi z dejavnostmi,
predanimi v izvajanje zunanjim izvajalcem;
5.     
nabor ukrepov za primer nepričakovane prekinitve pogodbenega razmerja z
zunanjimi izvajalci.
(2) Borznoposredniška družba mora zagotoviti, da uporaba
zunanjih izvajalcev ne oslabi:
1.     
izvajanja njenih poslovnih dejavnosti;
2.     
obvladovanja tveganj iz prvega odstavka 23. člena tega sklepa in
3.     
mehanizmov notranjih kontrol iz prvega odstavka 31. člena tega
sklepa.
(3) Borznoposredniška družba mora imeti dokumentiran načrt
uporabe zunanjih izvajalcev, vključno s podrobno opredelitvijo:
1.     
načina upravljanja tveganj iz naslova uporabe zunanjih izvajalcev;
2.     
poročil o tveganjih iz naslova uporabe zunanjih izvajalcev;
3.     
odgovornosti za spremljanje skladnosti delovanja zunanjih izvajalcev s
predpisi, standardi in notranjimi akti borznoposredniške družbe.
(4) Borznoposredniška družba mora zagotoviti, da so pogodbene
pravice ter obveznosti borznoposredniške družbe in zunanjih izvajalcev natančno
opredeljene in razumljive. Pogodbene pravice borznoposredniške družbe morajo
vključevati možnost predčasne prekinitve pogodbenega razmerja z zunanjimi
izvajalci na zahtevo borznoposredniške družbe. Pogodbene obveznosti zunanjih
izvajalcev morajo vključevati:
1.     
zaščito podatkov borznoposredniške družbe;
2.     
skladnost delovanja zunanjih izvajalcev s predpisi in standardi;
3.     
popoln dostop pooblaščenih oseb ali funkcij borznoposredniške družbe in
Agencije do vseh prostorov in podatkov zunanjih izvajalcev, ki so v zvezi z
opravljanjem zadevnih dejavnosti ter pravico do pregleda teh prostorov in
podatkov.
(5) Zunanji izvajalec mora na temelju pogodbe o ravni
kakovosti storitev zagotoviti dogovorjeno raven kakovosti storitev. Pogodba o
ravni kakovosti storitev mora vsebovati kvantitativna oziroma kvalitativna
merila, na podlagi katerih lahko borznoposredniška družba in zunanji izvajalec
ocenita ustreznost kakovosti storitev. Če raven kakovosti storitev ni v skladu
s pogodbo o ravni kakovosti storitev, mora borznoposredniška družba sprejeti
ustrezne ukrepe.
30. člen
(odobritev novega produkta in uporabe zunanjega izvajalca)
(1) Borznoposredniška družba mora odobriti uvedbo vsakega
novega produkta ali uporabo zunanjega izvajalca, ob upoštevanju ocene tveganj,
ki jo izdela zadevna organizacijska enota v sodelovanju s funkcijo upravljanja
tveganj oziroma drugo funkcijo notranjih kontrol, kjer je primerno. V primeru,
da iz ocene tveganj izhaja pomemben vpliv novega produkta ali uporabe zunanjega
izvajalca mora to uvedbo oziroma uporabo odobriti organ vodenja.
(2) Ocena tveganj iz prvega odstavka tega člena mora biti
celovita in nepristranska ter mora temeljiti na ustreznih scenarijih tveganj,
ob upoštevanju:
1.     
morebitnih pomanjkljivosti procesa upravljanja tveganj in notranjih
kontrol za učinkovito upravljanje pripadajočih tveganj;
2.     
ustreznosti metodologij in znanja funkcije upravljanja tveganj, službe
skladnosti poslovanja, kjer je ta organizirana, funkcije informacijske
tehnologije ter poslovnih področij za primerno ocenjevanje in obvladovanje
pripadajočih tveganj;
3.     
vpliva uvedbe novega produkta oziroma uporabe zunanjega izvajalca na
sposobnost prevzemanja tveganj.
(3) Borznoposredniška družba mora v primeru ocene, da ni
zagotovljeno ustrezno obvladovanje tveganj iz prvega odstavka 23. člena
tega sklepa, odložiti uvedbo novega produkta ali uporabo zunanjega izvajalca do
vzpostavitve ustreznih procesov obvladovanja tveganj ter, kjer je ustrezno, o
tem obvestiti organ vodenja.
2.4. Mehanizmi notranjih kontrol
31. člen
(notranje kontrole in funkcije notranjih kontrol)
(1) Primernost mehanizmov notranjih kontrol iz 3. točke
prvega odstavka 128. člena ZBan-2 v zvezi s prvim odstavkom
226. člena ZTFI-1 določa neodvisnost, kakovost in uveljavljenost:
1.     
pravil in kontrol nad izvajanjem organizacijskih, poslovnih in delovnih
postopkov borznoposredniške družbe (v nadaljevanju notranje kontrole);
2.     
funkcij in služb notranjih kontrol (v nadaljevanju funkcije notranjih
kontrol).
(2) Notranje kontrole iz 1. točke prvega odstavka tega člena
so primerne, če zagotavljajo sistematičen nadzor nad vsemi pomembnimi tveganji
borznoposredniške družbe, ki se uresničuje na podlagi politik, procesov in
ukrepov borznoposredniške družbe.
(3) Funkcije notranjih kontrol iz 2. točke prvega odstavka
tega člena so primerne, če zagotavljajo neodvisno in objektivno oceno
učinkovitosti in skladnosti glede ureditve notranjega upravljanja
borznoposredniške družbe na podlagi pregledovanja in ocenjevanja ustreznosti
strategij in politik tveganj, procesov, postopkov in metodologij upravljanja
tveganj borznoposredniške družbe ter poročanja o tveganjih.
2.4.1. Notranje kontrole
32. člen
(splošno)
(1) Notranje kontrole morajo biti vzpostavljene na vseh
ravneh organizacijske strukture borznoposredniške družbe, vključno z ravnmi
poslovnih, kontrolnih in podpornih funkcij ter na ravni vsake finančne storitve
borznoposredniške družbe. Borznoposredniška družba mora zagotoviti izvajanje
notranjih kontrol v okviru vsakodnevnih procesov, postopkov in dejavnosti
borznoposredniške družbe.
(2) Zaposleni morajo razumeti namen in pomembnost notranjih
kontrol pri poslovanju borznoposredniške družbe ter pomen svojega prispevka k
njihovemu učinkovitemu uresničevanju.
33. člen
(pravila in postopki notranjih kontrol)
(1) Borznoposredniška družba mora zagotoviti uresničevanje
notranjih kontrol predvsem na podlagi dokumentiranih pravil in postopkov:
1.     
zagotavljanja skladnosti poslovanja borznoposredniške družbe s predpisi,
standardi in notranjimi akti ter zahtevami Agencije in drugih pristojnih
nadzornih organov;
2.     
spremljanja skladnosti poslovnih transakcij oziroma naložb s sprejetimi
limiti tveganj;
3.     
nadzora nad ustreznim uresničevanjem predpisanih delovnih postopkov v
zvezi s poslovno-operativnimi in organizacijskimi dejavnostmi s strani
zaposlenih;
4.     
preverjanja pravilnosti notranjih in zunanjih poročil;
5.     
varovanja premoženja borznoposredniške družbe;
6.     
razvoja ter zagotavljanja varnosti informacijskih sistemov in informacij
borznoposredniške družbe.
(2) V primeru pomanjkljivosti, nepravilnosti ali kršitev,
ugotovljenih v procesih uresničevanja notranjih kontrol (npr. kršitev limitov
tveganj ali delovnih postopkov), mora borznoposredniška družba zagotoviti
ustrezne postopke obravnave ugotovitev ter pripadajoče ukrepe, če gre za
namerno kršenje pravil borznoposredniške družbe.
(3) Zagotavljanje skladnosti poslovanja borznoposredniške
družbe iz 1. točke prvega odstavka tega člena mora upoštevati politike
skladnosti borznoposredniške družbe iz 42. člena tega sklepa. Notranje
kontrole zagotavljajo ustrezno uresničevanje pristopa borznoposredniške družbe
k upravljanju tveganja skladnosti pri vseh poslih borznoposredniške družbe ter
dejavnostih zaposlenih borznoposredniške družbe.
(4) Poslovne transakcije iz 2. točke prvega odstavka tega
člena morajo upoštevati nagnjenost k prevzemanju tveganj in vzpostavljene
limite tveganj. Notranje kontrole zagotavljajo ustrezno izvajanje poslovnih
transakcij ter odobritev poslovnih transakcij, ki izjemoma presegajo limite
tveganj, s strani pristojnih zaposlenih.
(5) Delovni postopki v zvezi z izvajanjem postopkov
poslovno-operativnih in organizacijskih dejavnosti s strani zaposlenih iz 3.
točke prvega odstavka tega člena morajo biti določeni z ustreznimi navodili,
pravilniki ali drugimi notranjimi akti borznoposredniške družbe, ki vključujejo
pravila glede pristojnosti in odgovornosti, dodeljevanja nalog, sprejemanja
odločitev pri izvajanju postopkov (v nadaljevanju navodila) ter opise poslovnih
procesov. Notranje kontrole zagotavljajo, z namenom preprečevanja nepravilnega
izvajanja delovnih postopkov, ustrezno razmejitev pristojnosti in odgovornosti
pri izvajanju delovnih postopkov, vključno z vzpostavitvijo informacijskih
ovir, funkcionalno in organizacijsko ločenostjo ustreznih funkcij
borznoposredniške družbe, izvajanjem načela štirih oči in medsebojnim
preverjanjem.
(6) Notranja in zunanja poročila iz 4. točke prvega odstavka
tega člena morajo vsebovati ustrezne informacije za namen sprejemanja poslovnih
odločitev in odločitev v zvezi s spremljanjem in obvladovanjem tveganj,
vključno s pripadajočimi ukrepi. Notranje kontrole morajo, na podlagi fizičnih
in logičnih kontrol, zagotoviti ugotavljanje morebitnih pomanjkljivosti in
napak v poročilih ter drugih nepravilnosti pri izdelavi poročil.
(7) Varovanje premoženja in informacij borznoposredniške
družbe iz 5. točke prvega odstavka tega člena mora temeljiti na ustrezni
omejitvi dostopa nepooblaščenim osebam do premičnega in nepremičnega premoženja
borznoposredniške družbe, vključno z dostopom do informacijskih sistemov in
varovanjem zaupnih informacij. Notranje kontrole s tem namenom zagotavljajo
fizične ovire, logične in fizične kontrole, uporabo varnostne službe ali
ustrezne varnostne tehnologije ter druge ukrepe.
(8) Notranje kontrole pri informacijskih sistemih iz 6. točke
prvega odstavka tega člena vključujejo:
1.     
pri uresničevanju strategije razvoja informacijskih sistemov: ugotavljanje
skladnosti s poslovnimi procesi, kvalitete projektnega načrtovanja,
vključenosti ustreznih kadrov ter seznanjenosti različnih vodstvenih ravni s
pripadajočo problematiko;
2.     
pri zagotavljanju varnosti informacijskih sistemov: logične in fizične
kontrole pri dostopanju do informacijskih sistemov;
3.     
pri strojni opremi: ugotavljanje njene ustreznosti glede zahtev
pripadajočih poslovnih procesov, notranjih in tehničnih standardov ter rednosti
njenega vzdrževanja. Strojna oprema pomeni opredmeteno računalniško in
komunikacijsko opremo;
4.     
pri programski opremi: ugotavljanje njene ustreznosti in uporabe v
poslovnih procesih v smislu izpolnjevanja zahtev uporabnikov ter ločevanja
funkcij razvoja, vzdrževanja in uporabe programske opreme. Programska oprema
pomeni računalniške programe, postopke in pravila, ki zagotavljajo načrtovano
operativnost strojne opreme.
(9) Borznoposredniška družba lahko uresničuje notranje
kontrole tudi z drugimi dejavnostmi in ukrepi, ki jih po presoji izvajajo
zaposleni na ravni posameznih poslovnih dejavnosti, procesov in postopkov
borznoposredniške družbe, z namenom preprečevanja dejanj in aktivnosti
zaposlenih, ki niso v skladu z njihovimi pristojnostmi, med drugim tudi dejanj
iz naslova prevare.
2.4.2. Funkcije notranjih kontrol in funkcija
upravljanja informacijske varnosti
34. člen
(splošno)
(1) Funkcije notranjih kontrol vključujejo:
1.     
službo notranje revizije iz prvega odstavka 141. člena ZBan-2 v
zvezi s prvim odstavkom 226. člena ZTFI-1;
2.     
funkcijo upravljanja tveganj iz prvega odstavka 138. člena ZBan-2 v
zvezi s prvim odstavkom 226. člena ZTFI-1;
3.     
funkcijo skladnosti poslovanja iz prvega odstavka 146. člena ZBan-2
v zvezi s prvim odstavkom 226. člena ZTFI-1.
(2) Borznoposredniška družba v okviru funkcij notranjih
kontrol vzpostavi tudi funkcijo upravljanja informacijske varnosti ter določi
vodjo te funkcije. Funkcija upravljanja informacijske varnosti mora imeti
primerljiv položaj, kot ga imajo funkcije iz prvega odstavka tega člena, zlasti
z vidika zagotavljanja neodvisnosti, pooblastil in odgovornosti te funkcije.
Funkcija upravljanja informacijske varnosti se sme izvajati tudi v okviru
funkcije upravljanja tveganj.
2.4.2.1. Služba notranje revizije
35. člen
(učinkovitost in neodvisnost službe notranje revizije)
(1) Služba notranje revizije zagotavlja upravljalnemu organu,
revizijski komisiji kadar je ta ustanovljena in višjemu vodstvu neodvisno oceno
glede kakovosti in učinkovitosti ureditve notranjega upravljanja, vključno s
sistemi in procesi upravljanja tveganj ter notranjimi kontrolami
borznoposredniške družbe (v nadaljevanju neodvisna ocena službe notranje
revizije). Služba notranje revizije je v podporo in pomoč upravljalnemu organu
pri varovanju dolgoročnih interesov borznoposredniške družbe ter zaščiti
njenega ugleda.
(2) Organ vodenja mora, z namenom uresničevanja neodvisnega
delovanja službe notranje revizije, zagotoviti, da ta služba:
1.     
uresničuje in koordinira naloge notranjega revidiranja na lastno pobudo,
na vseh področjih, dejavnostih, procesih in funkcijah borznoposredniške družbe,
vključno s funkcijo upravljanja tveganj in službo skladnosti poslovanja, kadar
je ta organizirana, ne da bi bili pri tem zaposleni službe notranje revizije
izpostavljeni kakršnim koli poskusom neprimernega vplivanja ali pritiskov s
strani člana upravljalnega organa ali člana višjega vodstva, z namenom
oslabitve neodvisnega delovanja službe notranje revizije;
2.     
ne sodeluje neposredno pri določanju, razvoju, vzpostavitvi in izvajanju
notranjih kontrol iz 32. člena tega sklepa;
3.     
ima pravico dostopa do vseh prostorov, zaposlenih, informacij in
podatkov borznoposredniške družbe.
(3) Organ vodenja mora, z namenom uresničevanja učinkovitosti
službe notranje revizije, zagotoviti:
1.     
dosledno in pravočasno obravnavo vseh predloženih poročil, ugotovitev in
predlogov ukrepov te službe ter od višjega vodstva zahtevati ustrezno odpravo
ugotovljenih kršitev in nepravilnosti v skladu z dogovorjenimi roki. Morebitno
neupoštevanje priporočil službe notranje revizije ter morebitne zamude pri
odpravi ugotovljenih nepravilnosti glede na dogovorjene roke mora biti pisno
utemeljeno s strani naslovnika priporočil službe notranje revizije;
2.     
pravočasno obveščanje službe notranje revizije glede vseh pomembnih
odločitev (npr. uvajanje novih produktov, uporaba pomembnih zunanjih
izvajalcev, sprememba informacijske tehnologije) ter pomembnih tveganj
borznoposredniške družbe. Služba notranje revizije te informacije upošteva pri
oceni tveganj za namen letnega načrta dela.
(4) Organ nadzora mora, z namenom uresničevanja neodvisnega
delovanja službe notranje revizije, spremljati uspešnost in učinkovitost
izvajanja nalog notranjega revidiranja službe notranje revizije na podlagi:
1.     
obravnave poročil notranjega revidiranja iz četrtega in petega odstavka
144. člena ZBan-2 v zvezi s prvim odstavkom 226. člena ZTFI-1;
2.     
rednih sestankov (npr. na kvartalni ravni) med predsednikom organa
nadzora oziroma predsednikom revizijske komisije, kadar je ta imenovana in
vodjo službe notranje revizije. Ti sestanki morajo potekati brez prisotnosti
članov organa vodenja, njihovih pooblaščencev ali drugega višjega vodstva.
(5) Borznoposredniška družba mora vodji službe notranje
revizije zagotoviti dostop do zapisnikov sej organa nadzora.
36. člen
(zaposleni v službi notranje revizije)
(1) Borznoposredniška družba mora zagotoviti, da je število
in usposobljenost zaposlenih službe notranje revizije sorazmerno naravi, obsegu
in zapletenosti tveganj, ki izhajajo iz poslovnega modela borznoposredniške
družbe. Ti zaposleni morajo imeti ustrezno znanje, izkušnje in veščine za
opravljanje svojih nalog, med drugim tudi za pregledovanje specifičnih področij
in dejavnosti borznoposredniške družbe. Določbe tega odstavka se smiselno
uporabljajo tudi v primerih, ko je opravljanje nalog notranjega revidiranja na
podlagi sedmega odstavka 226. člena ZTFI-1 preneseno na osebo, ki
izpolnjuje pogoje za opravljanje teh nalog.
(2) Notranji revizorji, ki v borznoposredniški družbi
izvajajo naloge notranjega revidiranja, se morajo najmanj enkrat letno pisno
izjaviti glede morebitnega nasprotja interesov v zvezi z opravljanjem nalog
notranjega revidiranja.
(3) Borznoposredniška družba mora, kadar ima organizirano
lastno službo notranjega revidiranja, imeti in uresničevati program
izobraževanja zaposlenih službe notranje revizije glede na področja in
zahtevnost njihovih nalog.
(4) V primerih, ko so naloge notranjega revidiranja v skladu
s sedmim odstavkom 226. člena ZTFI-1 prenesene na zunanjega izvajalca
morajo tudi osebe pri tem zunanjem izvajalcu izpolnjevati pogoje za opravljanje
teh nalog, zunanji izvajalec pa izkazovati primerno število in usposobljenost
zaposlenih za opravljanje nalog notranjega revidiranja v borznoposredniški
družbi.
37. člen
(obveščanje organa vodenja in organa nadzora)
Borznoposredniška družba mora zagotoviti, da v primerih iz
prvega in drugega odstavka 145. člena ZBan-2 v zvezi s prvim odstavkom
226. člena ZTFI-1 služba notranje revizije obvešča organ vodenja oziroma
organ nadzora neovirano in neodvisno. Neovirano obveščanje pomeni, da služba
notranje revizije poroča organu vodenja oziroma organu nadzora brez morebitnih
zahtev ali pritiskov s strani člana upravljalnega organa ali višjega vodstva po
neprimernem prilagajanju ali izpuščanju informacij. Borznoposredniška družba
mora v ta namen zagotoviti, da je način obveščanja organa vodenja in organa
nadzora določen s strani službe notranje revizije in ne s strani organa vodenja
ali organa nadzora. Neodvisno obveščanje pomeni, da lahko služba notranje
revizije v navedenih primerih obvesti organ nadzora brez predhodne obvezne
predložitve informacije organu vodenja v podpis oziroma odobritev.
2.4.2.2. Funkcija upravljanja tveganj
38. člen
(funkcija upravljanja tveganj)
(1) Namen, pomen in naloge funkcije upravljanja tveganj
morajo biti opredeljeni v internem aktu, ki ga sprejme organ vodenja ter z njim
seznani organ nadzora.
(2) Osebe, ki opravljajo naloge funkcije upravljanja tveganj
iz četrtega odstavka 138. člena ZBan-2 v zvezi s prvim odstavkom
226. člena ZTFI-1, v borznoposredniški družbi ne smejo opravljati nobenih
drugih nalog, pri katerih lahko pride do nasprotja interesov.
39. člen
(imenovanje vodje funkcije upravljanja tveganj)
Borznoposredniška družba mora o imenovanju vodje funkcije
upravljanja tveganj obvestiti organ nadzora.
40. člen
(sodelovanje pri pripravi strategije)
Funkcija upravljanja tveganj sodeluje pri pripravi strategije
upravljanja tveganj borznoposredniške družbe in pri vseh pomembnih odločitvah
glede upravljanja tveganj iz 2. točke četrtega odstavka 138. člena ZBan-2
v zvezi s prvim odstavkom 226. člena ZTFI-1 na podlagi izdelane:
1.     
analize tveganj borznoposredniške družbe, ki jo upravljalni organ
upošteva pri določitvi nagnjenosti k tveganjem;
2.     
ocene ustreznosti predloga strategije upravljanja tveganj glede na
realnost in doslednost poslovnih ciljev organizacijskih enot, vključno z
ustreznim mnenjem upravljalnemu organu, še pred sprejetjem njegove odločitve
glede strategije tveganj;
3.     
izdelave predlogov glede limitov tveganj za organizacijske enote
borznoposredniške družbe.
41. člen
(neposreden dostop do organa nadzora)
(1) Borznoposredniška družba mora vodji funkcije upravljanja
tveganj zagotoviti redno sodelovanje na sejah organa nadzora v delu, ki se
nanaša na problematiko tveganj, in sejah komisije za tveganja. Vodja funkcije
upravljanja tveganj na teh sejah predstavlja nepristranske analize tveganj
borznoposredniške družbe ter zastopa stališča funkcije upravljanja tveganj, ki
so v skladu z nagnjenostjo k tveganjem. Borznoposredniška družba mora vodji
funkcije upravljanja tveganj prav tako zagotoviti dostop do zapisnikov sej
organa nadzora.
(2) Borznoposredniška družba mora zagotoviti, da v primerih
iz šestega in sedmega odstavka 138. člena ZBan-2 v zvezi s prvim odstavkom
226. člena ZTFI-1, vodja funkcije upravljanja tveganj obvesti organ
vodenja oziroma predsednika organa nadzora (ali predsednika komisije za
tveganja) neovirano in neodvisno. Neovirano obveščanje pomeni, da vodja
funkcije upravljanja tveganj obvesti organ vodenja oziroma predsednika organa
nadzora (ali predsednika komisije za tveganja) brez morebitnih zahtev ali
pritiskov s strani člana upravljalnega organa ali višjega vodstva po
neprimernem prilagajanju ali izpuščanju informacij. Borznoposredniška družba
mora v ta namen zagotoviti, da je način obveščanja organa vodenja in organa
nadzora določen s strani funkcije upravljanja tveganj in ne s strani organa
vodenja ali organa nadzora. Neodvisno obveščanje pomeni, da lahko vodja
funkcije upravljanja tveganj v navedenih primerih obvesti predsednika organa
nadzora ali predsednika komisije za tveganja brez predhodne predložitve zadevnega
obvestila organu vodenja v podpis oziroma odobritev.
2.4.2.3. Funkcija skladnosti poslovanja
42. člen
(politike skladnosti poslovanja)
Borznoposredniška družba mora imeti in uresničevati politike
skladnosti poslovanja. Te politike določajo zlasti:
1.     
pristop borznoposredniške družbe k upravljanju tveganja skladnosti, ki
ga določi organ vodenja ter osnovna načela uresničevanja skladnosti
borznoposredniške družbe;
2.     
splošne standarde zagotavljanja skladnosti poslovanja za vse zaposlene
ter podrobnejša pravila zagotavljanja skladnosti poslovanja za posamezne
skupine zaposlenih;
3.     
obrazložitev najpomembnejših postopkov za ugotavljanje in obvladovanje
tveganja skladnosti na različnih ravneh organizacijske strukture
borznoposredniške družbe.
43. člen
(funkcija oziroma služba skladnosti poslovanja)
(1) Organ vodenja mora zagotoviti, da ima, če je ta
organizirana, služba skladnosti poslovanja iz 146. člena ZBan-2 v zvezi s
prvim odstavkom 226. člena ZTFI-1 ustrezna pooblastila in vpliv za
opravljanje te funkcije ter zadostne kadrovske in finančne vire za učinkovito
ugotavljanje tveganja skladnosti. Službo skladnosti poslovanja mora voditi
oseba z ustreznim hierarhičnim položajem v borznoposredniški družbi (npr. višji
vodja).
(2) Osebe, ki opravljajo naloge službe skladnosti poslovanja
iz drugega odstavka 146. člena ZBan-2 v zvezi s prvim odstavkom
226. člena ZTFI-1, vključno z vodjo službe skladnosti poslovanja, v
borznoposredniški družbi ne smejo opravljati nobenih dejavnosti ali nalog, ki
spadajo v obseg dejavnosti, ki jih ta služba spremlja in nadzoruje oziroma kjer
bi se lahko pojavilo nasprotje interesov.
(3) Organ vodenja mora, z namenom uresničevanja neodvisnega
ugotavljanja tveganja skladnosti v borznoposredniški družbi zagotoviti, da
služba skladnosti poslovanja uresničuje in koordinira te naloge na lastno
pobudo, vključno s preiskavami morebitnih kršitev politike skladnosti
poslovanja iz prvega odstavka 42. člena tega sklepa, ne da bi bili pri tem
zaposleni službe skladnosti poslovanja izpostavljeni kakršnim koli poskusom
neprimernega vplivanja ali pritiskov s strani člana upravljalnega organa ali
člana višjega vodstva, z namenom oslabitve neodvisnosti te službe.
(4) Organ vodenja mora, z namenom uresničevanja učinkovitosti
službe skladnosti poslovanja, zagotoviti dosledno in pravočasno obravnavo vseh
predloženih poročil, ugotovitev in predlogov ukrepov te službe ter od višjega
vodstva ali zaposlenih zahtevati ustrezno odpravo ugotovljenih nepravilnosti v
skladu z dogovorjenimi roki. Morebitno neupoštevanje priporočil službe
skladnosti poslovanja ter morebitne zamude pri odpravi ugotovljenih
nepravilnosti glede na dogovorjene roke, mora biti pisno utemeljeno s strani
naslovnika priporočil.
(5) Za borznoposredniške družbe, ki službe skladnosti
poslovanja nimajo organizirane samostojno, se z namenom ustreznega izvajanja
funkcije skladnosti poslovanja, smiselno upoštevajo določila tega sklepa, ki
veljajo za službo skladnosti poslovanja.
44. člen
(naloge službe skladnosti poslovanja)
Služba skladnosti poslovanja uresničuje predvsem naslednje
naloge v zvezi z ugotavljanjem in spremljanjem tveganja skladnosti:
1.     
neodvisna preiskava o morebitnih kršitvah politik skladnosti poslovanja,
tudi na podlagi dvostranske komunikacije s katerim koli zaposlenim
borznoposredniške družbe;
2.     
analiza tveganja skladnosti za namen aktivnega sodelovanja pri
preverjanju, ali je uvajanje novih produktov skladno s predpisi, standardi in
notranjimi akti borznoposredniške družbe;
3.     
vzpostavitev rednega in izrednega poročanja o tveganju skladnosti upravljalnemu
organu ter, kjer je ustrezno, funkciji upravljanja tveganj in službi notranje
revizije;
4.     
svetovanje organu vodenja in višjemu vodstvu glede zagotavljanja
skladnosti poslovanja, vključno glede razvoja predpisov in standardov s tega
področja;
5.     
izobraževanje zaposlenih glede tveganja skladnosti;
6.     
izdelava usmeritev za zaposlene glede ustreznega zagotavljanja
skladnosti poslovanja (npr. kodeksi, navodila, priročniki);
7.     
delovanje, kot kontaktni naslov, za vprašanja v zvezi s tveganjem
skladnosti s strani zaposlenih.
45. člen
(vodja službe skladnosti poslovanja)
Borznoposredniška družba mora o imenovanju ali razrešitvi
vodje službe skladnosti poslovanja obvestiti organ nadzora.
46. člen
(neposreden dostop do organa nadzora)
(1) Borznoposredniška družba mora vodji službe skladnosti
poslovanja zagotoviti redno sodelovanje na sejah organa nadzora v delu, ki se
nanašajo na tveganje skladnosti ali sejah ustreznih komisij organa nadzora.
Vodja službe skladnosti poslovanja na teh sejah zagotavlja analize, ocene in druge
informacije glede tveganja skladnosti ter zastopa stališča službe skladnosti
poslovanja, ki so v skladu s politikami skladnosti poslovanja.
Borznoposredniška družba mora vodji službe skladnosti poslovanja prav tako
zagotoviti dostop do zapisnikov sej organa nadzora.
(2) Borznoposredniška družba mora zagotoviti, da funkcija
skladnosti poslovanja o svojih ugotovitvah iz tretjega odstavka 146. člena
ZBan-2 v zvezi s prvim odstavkom 226. člena ZTFI-1 poroča organu vodenja
in organu nadzora ter, kadar je ustrezno, funkciji upravljanja tveganj
neovirano in neodvisno. Neovirano poročanje pomeni, da funkcija skladnosti
poslovanja poroča navedenim organom oziroma funkcijam brez morebitnih zahtev
ali pritiskov s strani člana upravljalnega organa ali višjega vodstva po
neprimernem prilagajanju ali izpuščanju informacij. Borznoposredniška družba
mora v ta namen zagotoviti, da je način navedenega poročanja organu vodenja in
organu nadzora določen s strani funkcije skladnosti poslovanja in ne s strani
organa vodenja ali organa nadzora. Neodvisno obveščanje pomeni, da lahko služba
skladnosti poslovanja poroča organu nadzora brez predhodne predložitve
zadevnega obvestila organu vodenja v podpis oziroma odobritev.
2.4.2.4. Funkcija upravljanja informacijske varnosti
47. člen
(politika upravljanja informacijske varnosti)
Borznoposredniška družba mora imeti in uresničevati ustrezno
politiko upravljanja informacijske varnosti, ki opredeljuje zlasti:
1.     
cilje in pristop borznoposredniške družbe k zagotavljanju varnosti
informacijskih sistemov in informacij, vključno z osnovnimi načeli
uresničevanja informacijske varnosti;
2.     
načela in postopke za zagotavljanje zaupnosti, integritete in
razpoložljivosti informacij, ter porazdelitev odgovornosti glede varovanja
informacijske tehnologije, informacij, shranjenih v informacijskih sistemih
borznoposredniške družbe, ter pripadajoče dokumentacije;
3.     
splošne standarde informacijske varnosti za vse zaposlene ter
podrobnejša pravila zagotavljanja varnosti informacij za posamezne skupine
zaposlenih;
4.     
obrazložitev najpomembnejših postopkov za ugotavljanje in obvladovanje
tveganj iz naslova informacijske varnosti na različnih ravneh organizacijske
strukture borznoposredniške družbe.
48. člen
(namen in pooblastila funkcije upravljanja informacijske
varnosti)
(1) Funkcija upravljanja informacijske varnosti spremlja in
kontrolira postopke informacijske varnosti z namenom preprečevanja
nepooblaščenega dostopa do informacij v hrambi, obdelavi ali prenosu ter
njihovih sprememb, vključno z upravljanjem s tem povezanih tveganj ter izdelavo
vsakokratne analize teh tveganj za namen procesa ICAAP. Funkcija izvajanja
upravljanja informacijske varnosti, ali njen del, je lahko predana v zunanje
izvajanje strokovnjakom.
(2) Organ vodenja mora zagotoviti, da ima funkcija
upravljanja informacijske varnosti:
1.     
ustrezna pooblastila za učinkovito opravljanje dela,
2.     
zadostne kadrovske in finančne vire za:
i.   izvajanje politike informacijske
varnosti,
ii.  učinkovito upravljanje tveganj iz
naslova informacijske varnosti,
iii.  usposabljanje in izobraževanje
zaposlenih borznoposredniške družbe o zagotavljanju informacijske varnosti ter
iv.  usposabljanje in izobraževanje
zaposlenih v funkciji upravljanja informacijske varnosti.
(3) Organ vodenja mora z namenom zagotavljanja učinkovitosti
funkcije upravljanja informacijske varnosti zagotoviti dosledno in pravočasno
obravnavo vseh predloženih poročil, ugotovitev in predlogov ukrepov te funkcije
ter od višjega vodstva zahtevati odpravo ugotovljenih nepravilnosti v skladu z
dogovorjenimi roki. Morebitno neupoštevanje priporočil funkcije upravljanja
informacijske varnosti ter morebitne zamude pri odpravi ugotovljenih
nepravilnosti glede na dogovorjene roke, mora biti pisno utemeljeno s strani
naslovnika priporočil.
49. člen
(naloge funkcije upravljanja informacijske varnosti)
(1) Naloge funkcije upravljanja informacijske varnosti
vključujejo:
1.     
redno analizo informacijskih tveganj, oceno tveganj in zagotavljanje
ocene skladnosti z veljavnimi predpisi in standardi;
2.     
upravljanje z varnostnimi incidenti ali potencialnimi varnostnimi
incidenti s sodelovanjem drugih funkcij v borznoposredniški družbi, kjer je
ustrezno (npr. ugotavljanje, ocenjevanje, spremljanje in poročanje o varnostnih
incidentih);
3.     
nadzor izvedbe ukrepov za izboljšanje stanja informacijske varnosti;
4.     
redno pregledovanje in posodabljanje politike informacijske varnosti ter
zagotavljanje skladnosti s politiko;
5.     
redno in izredno poročanje upravljalnemu organu o neskladnostih,
varnostnih incidentih, tveganjih, pojavu novih groženj iz naslova informacijske
varnosti ter o izvajanju ukrepov za izboljšanje informacijske varnosti;
6.     
svetovanje organu vodenja in višjemu vodstvu glede upravljanja
informacijske varnosti, vključno glede razvoja predpisov in standardov s tega
področja;
7.     
izobraževanje zaposlenih glede informacijske varnosti;
8.     
izdelava usmeritev za zaposlene glede ustreznega upravljanja
informacijske varnosti (npr. navodila, priročniki).
(2) Ugotovljena tveganja s področja informacijske varnosti
morajo biti vključena v poročila o operativnih tveganjih. Če gre za pomembna
tveganja, morajo le-ta biti ustrezno obravnavana v okviru vsakokratnega procesa
ICAAP.
50. člen
(vodja funkcije upravljanja informacijske varnosti)
(1) Funkcijo upravljanja informacijske varnosti mora izvajati
oseba z ustreznim znanjem, izkušnjami ter pooblastili (npr. višji vodja).
(2) Osebe, ki opravljajo naloge funkcije upravljanja
informacijske varnosti, ne smejo opravljati nobenih operativnih nalog, ki
spadajo v obseg dejavnosti, ki naj bi jih ta funkcija spremljala in
kontrolirala.
(3) Borznoposredniška družba mora o imenovanju ali razrešitvi
vodje funkcije upravljanja informacijske varnosti obvestiti organ nadzora
borznoposredniške družbe.
(4) Funkcija upravljanja informacijske varnosti se lahko
izvaja v okviru funkcije upravljanja tveganj.
51. člen
(neposreden dostop do nadzornega sveta in uprave)
(1) Borznoposredniška družba mora vodji funkcije upravljanja
informacijske varnosti omogočiti redno sodelovanje na sejah organa nadzora v
delu, ki se nanašajo na tveganja iz naslova informacijske varnosti. Vodja
funkcije upravljanja informacijske varnosti na teh sejah predstavlja analize,
ocene in druge informacije glede tveganj iz naslova informacijske varnosti ter
zastopa stališča funkcije upravljanja informacijske varnosti, ki so v skladu s
politiko informacijske varnosti borznoposredniške družbe.
(2) Borznoposredniška družba mora zagotoviti, da funkcija
upravljanja informacijske varnosti o svojih ugotovitvah poroča organu vodenja
in organu nadzora neovirano in neodvisno. Neovirano poročanje pomeni, da
funkcija upravljanja informacijske varnosti poroča navedenim organom oziroma
funkcijam brez morebitnih zahtev ali pritiskov s strani člana upravljalnega
organa ali višjega vodstva po neprimernem prilagajanju ali izpuščanju informacij.
Borznoposredniška družba mora v ta namen zagotoviti, da je način navedenega
poročanja organu vodenja in organu nadzora določen s strani funkcije
upravljanja informacijske varnosti in ne s strani organa vodenja ali organa
nadzora. Neodvisno obveščanje pomeni, da lahko funkcija upravljanja
informacijske varnosti poroča organu nadzora brez predhodne predložitve
zadevnega poročila organu vodenja v podpis oziroma odobritev.
2.5. Politike in prakse prejemkov
52. člen
(procesi in postopki)
(1) Politike in prakse prejemkov iz 4. točke prvega odstavka
128. člena ZBan-2 v zvezi s prvim odstavkom 226. člena ZTFI-1 so
ustrezne, če upoštevajo pomen finančnih spodbud za osebe iz drugega odstavka
169. člena ZBan-2 (v nadaljevanju zaposleni), vključno z naslednjimi
temeljnimi načeli za določanje politike in praks glede prejemkov:
1.     
upoštevanjem omejitev glede prejemkov;
2.     
upoštevanjem vpliva variabilnih prejemkov na finančno stanje
borznoposredniške družbe;
3.     
določitvijo ustreznih razmerij med fiksnim in variabilnim delom
prejemkov;
4.     
ocenjevanjem uspešnosti zaposlenih z namenom prilagoditve prejemkov
tveganjem;
5.     
politiko pokojnin v primeru, da borznoposredniška družba zaposlenim
omogoča diskrecijske pokojninske ugodnosti.
(2) Borznoposredniška družba ne izplačuje variabilnih
prejemkov na način, ki ni skladen z zahtevami iz 169. do 171. člena ZBan-2
v zvezi s prvim odstavkom 226. člena ZTFI-1.
(3) Borznoposredniška družba mora v zvezi s politikami in
praksami prejemkov spoštovati tudi smernice Evropskega bančnega organa ali Evropskega
organa za vrednostne papirje in trge v delu in na način, kot to določajo sklepi
Agencije o spoštovanju teh smernic.
53. člen
(omejitve glede prejemkov)
(1) Borznoposredniška družba mora zagotoviti, da politike
prejemkov ne omogočajo bonitet iz naslova pogodbeno vnaprej dogovorjenega
variabilnega dela prejemka, razen izjemoma in pod naslednjimi pogoji:
1.     
odobritev bonitete je možna samo pri zaposlitvi novega zaposlenega;
2.     
uporaba bonitete je omejena samo na prvo leto zaposlitve.
(2) Borznoposredniška družba mora zagotoviti, da so prejemki
iz naslova nadomestil ali odškodnin v povezavi s pogodbami iz prejšnje
zaposlitve, v skladu z dolgoročnimi interesi borznoposredniške družbe, vključno
s pravili glede uspešnosti zaposlenega ter pravili glede zadržanja, odložitve
in vračila sredstev.
54. člen
(upoštevanje vpliva variabilnega dela prejemkov na finančno
stanje borznoposredniške družbe)
Borznoposredniška družba mora zagotoviti, da politika
variabilnih prejemkov ne zmanjšuje možnosti borznoposredniške družbe za
potrebno dokapitalizacijo.
55. člen
(ustrezna razmerja med fiksnim in variabilnim prejemkom)
Borznoposredniška družba mora zagotoviti, da so razmerja med
fiksnim in variabilnim delom celotnega prejemka različnih kategorij zaposlenih
ustrezno uravnotežena. Uravnoteženost med fiksnim in variabilnim delom prejemka
je ustrezna, če višina celotnih prejemkov zaposlenega ni pomembno odvisna od
variabilnega dela prejemka, hkrati pa še vedno predstavlja učinkovit način
spodbujanja zaposlenega za doseganje ali preseganje načrtovanih rezultatov
dela. Fiksni prejemek mora predstavljati dovolj visok delež v celotnih
prejemkih zaposlenega, da lahko borznoposredniška družba izvaja popolnoma
prilagodljivo politiko variabilnega prejemka, vključno z možnostjo njegovega neizplačila.
56. člen
(ocenjevanje uspešnosti zaposlenih za namen variabilnih
prejemkov)
(1) Borznoposredniška družba mora uspešnost zaposlenih
ocenjevati skozi večletno časovno obdobje ter zagotoviti, da:
1.     
vsakokratne ocene upoštevajo dolgoročno uspešnost zaposlenega;
2.     
se izplačilo vsakega variabilnega dela prejemka porazdeli čez obdobje,
ki upošteva poslovni cikel borznoposredniške družbe in tveganja
borznoposredniške družbe.
(2) Borznoposredniška družba mora pri ocenjevanju uspešnosti
zaposlenega kot podlage za izračun variabilnega prejemka ali mase variabilnih
prejemkov vnaprej upoštevati:
1.     
prilagoditve za vse vrste tveganj borznoposredniške družbe ter
2.     
stroške kapitala in potrebne likvidnosti.
(3) Borznoposredniška družba mora pri končni porazdelitvi
delov variabilnega prejemka po organizacijskih enotah borznoposredniške družbe
prav tako upoštevati prilagoditve za vse vrste tveganj borznoposredniške
družbe.
57. člen
(politika pokojnin)
(1) Borznoposredniška družba mora zagotoviti, da je politika
pokojnin, v primeru, da borznoposredniška družba zaposlenim omogoča
diskrecijske pokojninske ugodnosti, v skladu s poslovno strategijo, cilji,
vrednotami in dolgoročnimi interesi borznoposredniške družbe.
(2) V primeru, da zaposleni prekine delovno razmerje z
borznoposredniško družbo pred upokojitvijo, mora borznoposredniška družba
odložiti izplačilo njegovih prejemkov iz naslova diskrecijskih pokojninskih
ugodnosti za obdobje petih let, šteto od dneva prekinitve delovnega razmerja. V
primeru, da zaposleni v času rednega delovnega razmerja z borznoposredniško
družbo izpolni pogoje za upokojitev, borznoposredniška družba njegove prejemke
iz naslova diskrecijskih pokojninskih ugodnosti izplača, pri čemer je obdobje
zadržanja teh prejemkov pet let, šteto od dneva upokojitve.
(3) Diskrecijske pokojninske ugodnosti se lahko izplačajo
samo v obliki navadnih oziroma prednostnih delnic ali z delnicami povezanih
instrumentov oziroma enakovrednih nedenarnih instrumentov, kadar delnice
borznoposredniške družbe niso uvrščene na organiziran trg, pri čemer lahko
pridobitelj te delnice oziroma instrumente prenese le z dovoljenjem
borznoposredniške družbe, ki se lahko izda šele po poteku najmanj dveh let od
pridobitve.
58. člen
(dodatna pravila glede prejemkov članov organa vodenja in organa
nadzora)
O prejemkih članov organa vodenja odloča organ nadzora, pri
čemer upošteva politiko prejemkov borznoposredniške družbe iz prvega odstavka
169. člena ZBan-2 v zvezi s prvim odstavkom 226. člena ZTFI-1.
3. DELOVANJE UPRAVLJALNEGA ORGANA IN NJEGOVIH KOMISIJ TER
RAVNANJE NJEGOVIH ČLANOV V SKLADU S STANDARDI USTREZNE PROFESIONALNE SKRBNOSTI
IN ETIČNIMI STANDARDI TER PREPREČEVANJA NASPROTJA INTERESOV
3.1. Standardi profesionalne skrbnosti in etični standardi
na ravni borznoposredniške družbe
59. člen
(uresničevanje korporativnih vrednot)
(1) Član upravljalnega organa mora pri svojem ravnanju
slediti sprejetim korporativnim vrednotam borznoposredniške družbe iz 1. točke
prvega odstavka 8. člena tega sklepa ter izpolnjevati visoke standarde
profesionalne skrbnosti in etične standarde, vključno s preprečevanjem
okoliščin, ki pomenijo ali bi lahko vodile v nastanek kakršnega koli nasprotja
interesov.
(2) Član upravljalnega organa mora s svojim vsakodnevnim
zgledom spodbujati visoko kulturo upravljanja tveganj iz 2. točke prvega
odstavka 8. člena tega sklepa, ki dajejo najvišjo prioriteto poštenemu,
preudarnemu in neoporečnemu izvajanju poslovnih dejavnosti borznoposredniške
družbe.
3.2. Temeljna pravila profesionalne skrbnosti in etike
60. člen
(dolžnost skrbnega in lojalnega ravnanja)
(1) Član upravljalnega organa mora od trenutka nastopa svoje
funkcije, z namenom izpolnjevanja standardov profesionalne skrbnosti in etičnih
standardov, uresničevati svojo dolžnost skrbnega ravnanja ter dolžnost
lojalnega ravnanja. Dolžnost skrbnega ravnanja je dolžnost člana upravljalnega
organa, da pri sprejemanju odločitev v zvezi z borznoposredniško družbo ravna
preudarno, kot bi odgovorna oseba sprejemala odločitve v svojih lastnih zadevah
ter pri tem upošteva vse razpoložljive informacije. Dolžnost lojalnega ravnanja
je dolžnost člana upravljalnega organa, da pri uresničevanju svojih
pristojnosti in odgovornosti vedno ravna v dobri veri ter v skladu z interesi
borznoposredniške družbe oziroma pri tem nikoli ne ravna v svojem zasebnem
interesu, interesu tretje osebe ali interesu skupine drugih posameznikov na
škodo borznoposredniške družbe ali njenih lastnikov.
(2) Dolžnosti iz prvega odstavka tega člena uresničuje član
upravljalnega organa predvsem s konstruktivno-kritičnim sodelovanjem pri
obravnavi najpomembnejših zadev borznoposredniške družbe z namenom
nepretrganega zasledovanja najboljšega interesa borznoposredniške družbe. Pri
tem mora biti:
1.     
član organa nadzora, na podlagi poznavanja in razumevanja poslovanja in
finančnih podatkov borznoposredniške družbe, ciljev, strategij in politik
borznoposredniške družbe iz prvega odstavka 4. člena tega sklepa ter ob
upoštevanju predpisov, standardov in zahtev Agencije, aktivno vključen v nadzor
nad delovanjem organa vodenja in poslovanjem borznoposredniške družbe;
2.     
član organa vodenja, na podlagi ravnanja v skladu s cilji, strategijami
in politikami borznoposredniške družbe, aktivno vključen v poslovanje
borznoposredniške družbe in upravljanje tveganj borznoposredniške družbe.
(3) Član organa nadzora mora poznavanje in razumevanje
področij iz 1. točke drugega odstavka tega člena ustrezno izkazovati na sejah
organa nadzora, sejah komisij organa nadzora, katerih član je, ter na sestankih
z Agencijo (v nadaljevanju sestankih). Razumevanje in poznavanje teh področij
je ustrezno, če se član organa nadzora na sestankih aktivno vključuje in
sodeluje v razpravah s svojimi samostojnimi stališči in utemeljitvami. Tak
način ravnanja člana organa nadzora mora biti razviden tudi iz zapisnikov sej
organa nadzora iz 1. točke četrtega odstavka 61. člena tega sklepa.
(4) Član organa nadzora, ki mu je zaradi kakršnih koli
razlogov onemogočeno opravljanje funkcije nadzora nad delovanjem organa vodenja
oziroma izvajanje njegovih pristojnosti (npr. nasprotje interesov tega člana,
njegovemu neodvisnemu odločanju, dolgotrajna pasivnost in neukrepanje
preostalih članov organa nadzora), in je izkoristil vse mehanizme, ki jih
omogočajo veljavni predpisi, mora o tem obvestiti Agencijo.
61. člen
(odgovorno ravnanje)
(1) Borznoposredniška družba mora zagotoviti jasno in
dokumentirano opredelitev odgovornosti posameznih članov upravljalnega organa v
zvezi z opravljanjem njihove funkcije, vključno s pripadajočimi pristojnostmi,
dolžnostmi, pričakovanji, nalogami in delovnimi postopki.
(2) Člani upravljalnega organa morajo svojo funkcijo
opravljati odgovorno ter pri tem tesno sodelovati z namenom uresničevanja
najboljših interesov borznoposredniške družbe. Pri sprejemanju najpomembnejših
odločitev za borznoposredniško družbo, ki bi lahko pomembno vplivale na
poslovno, finančno ali pravno stanje borznoposredniške družbe, si morajo člani
upravljalnega organa prizadevati doseči soglasje.
(3) Odgovorno ravnanje članov organa vodenja vključuje
njihovo dolžnost dokumentiranega odločanja in odobravanja pomembnih poslovnih
odločitev ter odločitev v zvezi z upravljanjem tveganj, ki so v pristojnosti
organa vodenja, brez formalnega ali neformalnega prenosa te odgovornosti na
nižje hierarhične ravni.
(4) Borznoposredniška družba mora za namen spremljanja
uresničevanja odgovornega ravnanja članov upravljalnega organa zagotoviti:
1.     
zapisnike sej organa vodenja, organa nadzora in njegovih komisij;
2.     
zapisnike sej in sestankov drugih odborov ter komisij, katerih člani so
člani upravljalnega organa.
62. člen
(znanje in izkušnje ter samostojna presoja pri sprejemanju
odločitev)
(1) Član upravljalnega organa mora imeti ustrezno znanje in
izkušnje, vključno z osebno integriteto, za samostojno konstruktivno-kritično
presojo pri sprejemanju odločitev, ki so v najboljšem interesu
borznoposredniške družbe. Pri tem mora član upravljalnega organa upoštevati vse
razpoložljive informacije in druge primerne dejavnike, ki lahko vplivajo na te
odločitve.
(2) Znanje in izkušnje člana upravljalnega organa iz prvega
odstavka tega člena je ustrezno, če vključuje:
1.     
znanje s področja opravljanja storitev iz 176. člena ZTFI-1 ali
drugih ustreznih področij (npr. s področja ekonomije, prava, upravnih ved in
finančnih predpisov, matematike oziroma statistike);
2.     
izkušnje, pridobljene s preteklim poslovnim ravnanjem, zlasti na
področjih:
- 
finančnih trgov,
- 
zakonodaje in predpisov s področja iz prejšnje alineje,
- 
strateškega načrtovanja ter razumevanja in uresničevanja poslovne
strategije ali poslovnega načrta borznoposredniške družbe ali druge podobne
institucije,
- 
upravljanja tveganj,
- 
ocenjevanja učinkovitosti notranje ureditve upravljanja
borznoposredniške družbe in vzpostavljanja učinkovitih mehanizmov notranjih
kontrol,
- 
tolmačenja finančnih podatkov borznoposredniške družbe.
(3) Ne glede na drugi odstavek tega člena, se lahko raven ter
narava znanj in izkušenj, zahtevanih od člana organa vodenja, razlikuje od
ravni ter narave znanj in izkušenj, zahtevanih od člana organa nadzora. In
sicer mora imeti:
1.     
član organa vodenja predvsem dovolj delovnih izkušenj, ki si jih je
ustrezno obdobje pridobival na vodstvenem delovnem mestu;
2.     
član organa nadzora predvsem dovolj izkušenj za namen zagotavljanja
konstruktivno-kritične presoje odločitev organa vodenja in učinkovit nadzor nad
njim, učinkovitega uresničevanja svoje vloge pri sprejemanju politik in
odločitev v pristojnosti organa nadzora iz prvega odstavka 137. člena
ZBan-2 v zvezi s prvim odstavkom 226. člena ZTFI-1 ter učinkovitega
sodelovanja v komisijah organa nadzora iz 49. člena ZBan-2 v zvezi s prvim
ali drugim odstavkom 185. člena ZTFI-1.
(4) Član upravljalnega organa si mora v vseh okoliščinah
prizadevati za samostojno in strokovno utemeljeno sprejemanje odločitev v
najboljšem interesu borznoposredniške družbe in v skladu z etičnimi standardi
upravljanja in na tej podlagi presojati morebitna mnenja ali navodila tistih,
ki so ga izvolili, predlagali oziroma imenovali. Te okoliščine vključujejo tudi
morebitna mnenja ali navodila upravljalnega organa nadrejene družbe članu
upravljalnega organa podrejene družbe, glede uresničevanja poslovnih ciljev,
profila tveganosti, strategij in politik borznoposredniške družbe ter
nagnjenosti k tveganjem.
(5) Ne glede na določilo o samostojnem odločanju iz
prejšnjega odstavka tega člena mora član organa vodenja popolno, izčrpno,
natančno in sproti obveščati predsednika in druge člane organa vodenja o vseh
pomembnejših dogajanjih ter poteku posameznih poslov na področjih, za katere je
pristojen.
(6) Če posamezni član organa vodenja meni, da je večinska
odločitev organa vodenja glede določene problematike v nasprotju s cilji,
strategijami in politikami borznoposredniške družbe in da krši njegove
dolžnosti iz drugega odstavka 45. člena ZBan-2 v zvezi s prvim ali drugim
odstavkom 185. člena ZTFI-1, mora to nestrinjanje izraziti z zaznamkom in
obrazložitvijo v zapisniku seje organa vodenja ali drugega odločevalnega
organa, katerega član je.
(7) Član organa nadzora mora o pridobitvi mnenja ali navodila
iz četrtega odstavka tega člena obvestiti druge člane organa nadzora. Vsi člani
organa nadzora morajo imeti enake pravice in obveznosti, ne glede na to, kdo
jih je izvolil, predlagal oziroma imenoval.
(8) Če posamezni član organa nadzora meni, da je večinska
odločitev organa nadzora v nasprotju s poslovnimi cilji oziroma cilji
upravljanja tveganj borznoposredniške družbe, mora to nestrinjanje izraziti z
zaznamkom in z obrazložitvijo v zapisniku seje organa nadzora.
63. člen
(neodvisno ravnanje)
(1) Član upravljalnega organa mora pri opravljanju svoje
funkcije ravnati in odločati neodvisno, v najboljšem interesu borznoposredniške
družbe. S tem namenom član upravljalnega organa ne sme delovati, na način, da
bi njegove ekonomske, osebne ali druge povezave z borznoposredniško družbo ali
drugo osebo v skupini, vključno z njenimi upravljalnimi organi, neprimerno
vplivale na njegovo nepristransko, strokovno, objektivno, pošteno in celovito
osebno presojo pri opravljanju funkcije člana upravljalnega organa.
(2) O vsaki povezavi člana upravljalnega organa z
borznoposredniško družbo ali drugo osebo v skupini, ki bi lahko ogrozilo
sprejemanje neodvisnih odločitev v najboljšem interesu borznoposredniške
družbe, mora član upravljalnega organa nemudoma obvestiti organ nadzora
borznoposredniške družbe.
3.3. Nasprotje interesov na ravni članov upravljalnega
organa
64. člen
(splošno)
(1) Upravljalni organ mora pri presoji nasprotja interesov na
ravni članov upravljalnega organa iz 4. točke drugega odstavka 3. člena
tega sklepa upoštevati vse okoliščine, predvsem osebne, poslovne ali druge
okoliščine, ki so neposredno povezane s članom upravljalnega organa oziroma z
drugimi pravnimi ali fizičnimi osebami, ki imajo s tem članom zasebne interese.
(2) Član upravljalnega organa se mora pri opravljanju svojih
nalog in odločanju izogibati okoliščinam in ravnanjem, ki pomenijo ali bi lahko
vodile v nastanek nasprotja interesov iz 3. in 4. točke drugega odstavka
3. člena tega sklepa.
(3) Član organa vodenja mora pri svojem delovanju in
odločanju upoštevati predvsem interese borznoposredniške družbe, jim podrediti
morebitne drugačne osebne interese in ne sme izkoriščati poslovnih priložnosti
borznoposredniške družbe za svoj račun, za račun svojih družinskih članov ali
za račun oseb, ki imajo skupaj z njim zasebne interese.
(4) Član organa nadzora mora pri svojem delovanju in
odločanju upoštevati predvsem interese borznoposredniške družbe ter jim
podrediti morebitne drugačne osebne ali posamične interese lastnikov, članov
organa vodenja, javnosti ali drugih oseb.
65. člen
(pravila in postopki v zvezi z nasprotjem interesov)
(1) Član upravljalnega organa mora z namenom transparentnega
odločanja na sejah upravljalnega organa ter na sejah komisij in odborov,
katerih član je, zlasti upoštevati naslednje previdnostne ukrepe za izognitev
nasprotju interesov:
1.     
z namenom izognitve nastanka nasprotja interesov, ki bi lahko vplivalo
na njegovo presojo, mora na svojo pobudo oziroma na poziv predsednika organa
vodenja oziroma organa nadzora izjaviti, ali obstaja sum nasprotja interesov
pri zadevi, ki je predmet glasovanja, ter ga pojasniti;
2.     
če obstaja sum nasprotja interesov, se mora član upravljalnega organa
pri zadevi, ki je predmet glasovanja, vzdržati glasovanja ter za čas glasovanja
začasno zapustiti prostor, kjer poteka seja;
3.     
upravljalni organ mora zagotoviti, da se obrazložitev ter izjava člana
upravljalnega organa o vzdržanju glasovanja iz razloga nasprotja interesov iz
2. točke tega odstavka vključi v zapisnik seje upravljalnega organa oziroma
seje komisije ali odbora borznoposredniške družbe.
(2) Član organa vodenja mora, z namenom transparentnega
opravljanja njegove funkcije, o vseh okoliščinah, ki bi lahko vodile v nastanek
nasprotja interesov pri njegovem delovanju (v nadaljevanju okoliščine nasprotja
interesov), nemudoma obvestiti predsednika organa vodenja. Član organa nadzora
mora, z namenom transparentnega opravljanja njegove funkcije, o vseh
okoliščinah nasprotja interesov, nemudoma obvestiti predsednika organa nadzora.
V primeru nastanka okoliščin nasprotja interesov pri predsedniku organa vodenja,
le-ta obvesti predsednika organa nadzora, ob smiselni uporabi določb tega
člena. V primeru nastanka okoliščin nasprotja interesov pri predsedniku organa
nadzora, le-ta obvesti organ nadzora, ob smiselni uporabi določb tega člena.
(3) Predsednik organa vodenja oziroma predsednik organa
nadzora mora, v primeru obvestila o okoliščinah nasprotja interesov s strani
člana upravljalnega organa, na podlagi lastne presoje glede obstoja okoliščin
nasprotja interesov sprejeti ustrezne dokumentirane ukrepe za odpravo ali
vzpostavitev nadzora nad temi okoliščinami. Predsednik upravljalnega organa
lahko, v primeru zapletenih okoliščin nasprotja interesov, namesto sprejetja
navedenih ukrepov obvesti organ nadzora, ki v tem primeru čim prej presodi
glede obstoja okoliščin nasprotja interesov ter sprejme ustrezne ukrepe za
odpravo ali vzpostavitev nadzora nad temi okoliščinami. Ti ukrepi vključujejo:
1.     
uporabo previdnostnih ukrepov iz prvega odstavka tega člena za izognitev
okoliščinam nasprotja interesov pri glasovanju na sejah upravljalnega organa
ter na sejah komisij in odborov, katerih član je;
2.     
takojšnje prenehanje spornega ravnanja s strani člana upravljalnega
organa ter prenos morebitne pridobljene koristi iz konkretnega posla na
borznoposredniško družbo;
3.     
povrnitev škode borznoposredniški družbi iz lastnih sredstev člana
upravljalnega organa, če je borznoposredniška družba v tem poslu utrpela
kakršno koli škodo;
4.     
prenehanje funkcije člana upravljalnega organa, če le-ta okoliščin
nasprotja interesov zaradi kakršnega koli razloga ne more ali noče odpraviti;
(4) Če se izkaže, da član upravljalnega organa o okoliščinah
nasprotja interesov, za katere je sicer vedel, ni obvestil predsednika organa
vodenja oziroma organa nadzora in hkrati ni takoj odpravil posledic tega
ravnanja, ali če član upravljalnega organa ni upošteval previdnostnih ukrepov
iz prvega odstavka tega člena, mora biti o tem obveščen organ nadzora. Organ
nadzora mora v tem primeru odpoklicati člana organa vodenja z njegove funkcije
oziroma skupščini predlagati odpoklic člana organa nadzora takoj, ko je sporni
položaj ugotovljen.
3.4. Delovanje komisij organa nadzora
66. člen
(uporaba zunanjih svetovalcev)
Organ nadzora mora, ob upoštevanju znanj, veščin in izkušenj,
ki jih mora imeti član organa nadzora za namen uresničevanja nalog posameznih
komisij organa nadzora iz 50., 51. in 52. člena ZBan-2 v zvezi s
185. členom ZTFI-1 ter drugih predpisov zagotoviti, da uporaba zunanjih
svetovalcev iz šestega odstavka 49. člena ZBan-2 v zvezi s 185. členom
ZTFI-1 oziroma zunanjih strokovnjakov iz tretjega odstavka 137. člena
ZBan-2 v zvezi s prvim odstavkom 226. člena ZTFI-1 upravičena zgolj za
namen dostopa do dodatnih, predvsem specifičnih znanj za namen delovanja teh
komisij. Možnost uporabe zunanjih svetovalcev namreč ne razbremeni dolžnosti
člana organa nadzora glede strokovnih znanj, izkušenj in samostojne presoje iz
62. člena tega sklepa ter znanj in samostojne presoje, ki jih mora član
organa nadzora imeti za namen delovanja v komisijah organa nadzora.
3.5. Delovanje organa nadzora
67. člen
(sklicevanje sej organa nadzora)
(1) Predsednik organa nadzora mora zagotoviti, da se bo organ
nadzora sestajal najmanj enkrat v četrtletju. Če predsednik organa nadzora tega
ne zagotovi, morajo sejo sklicati drugi člani organa nadzora v skladu z
zakonom, ki ureja gospodarske družbe.
(2) Predsednik organa nadzora mora vzdrževati redne stike s
predsednikom organa vodenja, zahtevati od njega pojasnila o pomembnih poslovnih
dogodkih, za katere izve, in o tveganjih borznoposredniške družbe iz naslova
teh dogodkov, ter po potrebi sklicati izredno sejo organa nadzora.
68. člen
(učinkovitost dela organa nadzora)
(1) Učinkovitost dela organa nadzora je v največji meri
odvisna od obveščenosti in dostopa organa nadzora do pomembnih informacij. Za
pravočasno in celovito obveščenost organa nadzora so odgovorni člani organa
vodenja. Organ vodenja mora redno, pravočasno in izčrpno obveščati organ
nadzora o pomembnih zadevah, ki se nanašajo na poslovanje borznoposredniške
družbe, profil tveganosti, strategije in politike borznoposredniške družbe ter
na odstopanja od sprejetih ciljev. Organ nadzora je upravičen in dolžan od
organa vodenja zahtevati dodatna pojasnila in poročila o morebitnih nejasnostih
v zvezi s poslovanjem borznoposredniške družbe in njenih podrejenih družb.
(2) Predsednik organa nadzora mora usklajevati delo organa
nadzora in voditi seje organa nadzora. Druge člane organa nadzora mora
spodbujati k učinkovitemu in aktivnemu opravljanju funkcije, člani organa
nadzora pa morajo skrbeti, da imajo dovolj časa za opravljanje svojih nalog in
so se dolžni po potrebi vseskozi v svojem mandatu izobraževati in
izpopolnjevati na področjih, ki so pomembna za kakovostno in učinkovito
izvrševanje njihovih nalog. Predsednik organa nadzora mora s predsednikom
organa vodenja sprejeti načrt o usposabljanju članov organa nadzora in uvajanju
novih članov.
69. člen
(imenovanje in odpoklic članov organa vodenja)
(1) Pri imenovanju in odpoklicu članov organa vodenja ter ob
upoštevanju politike izbora in imenovanja primernih kandidatov za člane
upravljalnega organa iz drugega odstavka 34. člena ZBan-2 v zvezi s prvim
in drugim odstavkom 185. člena
ZTFI-1, si mora organ nadzora s skrbno in pravočasno izbiro
kandidatov prizadevati za kontinuiteto dela organa vodenja.
(2) Pri izbiri članov organov vodenja mora sodelovati tudi
organ vodenja, predsednik organa nadzora pa mora organ vodenja oziroma njenega
predsednika pozvati, da pravočasno predlaga primerne kandidate pred iztekom
njihovega mandata.
70. člen
(izbira novih članov organa nadzora)
Predlagatelj mora pred odločanjem o izvolitvi članov organa
nadzora skupščini ustrezno predstaviti kandidate, vključno:
1.     
z utemeljitvijo, da je proces izbora kandidatov upošteval politiko
borznoposredniške družbe glede izbora primernih kandidatov iz drugega odstavka
34. člena ZBan-2 v zvezi s prvim ali drugim odstavkom 185. člena
ZTFI-1;
2.     
z oceno primernosti člana organa nadzora in morebitnimi predlogi ukrepov
borznoposredniške družbe;
3.     
z morebitnimi nasprotji interesov, ki obstajajo, ali bi lahko ob
njihovem imenovanju nastala v razmerju do borznoposredniške družbe.
3.6. Skrbnost članov organa nadzora pri izvajanju
48. člena ZBan-2 v zvezi s prvim ali drugim odstavkom 185. člena
ZTFI-1
71. člen
(soglasje organu vodenja k določitvi poslovne politike
borznoposredniške družbe)
(1) Organ nadzora daje soglasje organu vodenja k določitvi
poslovne politike borznoposredniške družbe iz 1. točke 48. člena ZBan-2 v
zvezi s prvim ali drugim odstavkom 185. člena ZTFI-1 zlasti na podlagi
presoje, ali poslovna politika omogoča uresničevanje ciljev, strategij in
politik iz prvega odstavka 4. člena tega sklepa ter najboljših dolgoročnih
finančnih interesov borznoposredniške družbe, ob upoštevanju:
1.     
sprejete nagnjenosti k tveganjem;
2.     
sposobnosti za prevzemanje tveganj;
3.     
poslovnega modela borznoposredniške družbe in dejavnosti, ki jih
opravlja borznoposredniška družba;
4.     
ničelne tolerance organa nadzora do poslovne politike, ki spodbuja in
uresničuje nepoštene poslovne prakse, vključno s tveganjem ravnanja in
tveganjem ugleda;
5.     
drugih ustreznih dejavnikov.
(2) Organ nadzora mora pri presoji ustreznosti poslovne
politike borznoposredniške družbe za namen podajanja soglasja organu vodenja k
določitvi poslovne politike borznoposredniške družbe predvsem upoštevati svoj
pomen in vlogo pri spodbujanju visoke kulture upravljanja tveganj.
72. člen
(soglasje organu vodenja k določitvi finančnega načrta
borznoposredniške družbe)
Organ nadzora daje soglasje organu vodenja k določitvi
finančnega načrta borznoposredniške družbe iz 2. točke 48. člena ZBan-2 v
zvezi s prvim ali drugim odstavkom 185. člena ZTFI-1 zlasti na podlagi
presoje, ali je finančni načrt borznoposredniške družbe sprejemljiv in
uresničljiv glede na poslovne cilje, strategijo in politiko borznoposredniške družbe
ter sprejete nagnjenosti k tveganjem in sposobnosti za prevzemanje tveganj
borznoposredniške družbe.
73. člen
(soglasje organu vodenja k določitvi organizacije sistema
notranjih kontrol)
Organ nadzora daje soglasje organu vodenja k določitvi
organizacije sistema notranjih kontrol iz 3. točke 48. člena ZBan-2 v
zvezi s prvim ali drugim odstavkom 185. člena ZTFI-1 zlasti na podlagi
presoje, ali:
1.     
notranje kontrole iz 1. točke prvega odstavka 31. člena tega sklepa
zagotavljajo sistematičen nadzor nad vsemi pomembnimi tveganji
borznoposredniške družbe na podlagi njihovega uresničevanja na vseh ravneh
organizacijske strukture borznoposredniške družbe ter izvajanja v okviru
vsakodnevnih procesov, postopkov in dejavnosti borznoposredniške družbe;
2.     
funkcije notranjih kontrol iz 2. točke prvega odstavka 31. člena
tega sklepa zagotavljajo neodvisno in objektivno oceno za ustrezno in skladno
uresničevanje ureditve notranjega upravljanja borznoposredniške družbe.
74. člen
(soglasje organu vodenja k določitvi okvirnega letnega
programa dela službe notranje revizije)
Organ nadzora daje soglasje organu vodenja k določitvi
okvirnega letnega programa dela službe notranje revizije iz 4. točke
48. člena ZBan-2 v zvezi s prvim ali drugim odstavkom 185. člena
ZTFI-1 zlasti na podlagi presoje, ali je letni načrt dela službe notranje
revizije zasnovan tako, da upošteva tveganja borznoposredniške družbe.
75. člen
(nadzor nad primernostjo postopkov in učinkovitostjo
delovanja službe notranje revizije)
(1) Organ nadzora uresničuje nadzor nad primernostjo
postopkov in učinkovitostjo delovanja službe notranje revizije iz 5. točke
48. člena ZBan-2 v zvezi s prvim ali drugim odstavkom 185. člena
ZTFI-1 zlasti na podlagi presoje, ali služba notranje revizije zagotavlja
neodvisno oceno organu nadzora glede kakovosti in učinkovitosti ureditve
notranjega upravljanja, vključno s sistemi in procesi upravljanja tveganj ter
notranjimi kontrolami borznoposredniške družbe.
(2) Organ nadzora mora pri presoji iz prvega odstavka tega
člena zlasti upoštevati, ali:
1.     
je služba notranje revizije pri uresničevanju nalog notranjega
revidiranja neodvisna;
2.     
služba notranje revizije uresničuje naloge notranjega revidiranja na
lastno pobudo;
3.     
ima služba notranje revizije neoviran dostop do vseh prostorov,
zaposlenih, informacij in podatkov borznoposredniške družbe;
4.     
služba notranje revizije uresničuje letni program dela, vključno z
zagotavljanjem ustreznih analiz, priporočil, mnenj in informacij glede
ugotovitev pri pregledih;
5.     
je pogostost pregledov notranjega revidiranja primerna glede na
pomembnost zadevnega področja ob upoštevanju pripadajočih tveganj in njihovega
vpliva na poslovni izid borznoposredniške družbe;
6.     
delavci službe notranje revizije pri izvajanju nalog notranjega
revidiranja ne prihajajo v položaj morebitnega nasprotja interesov;
7.     
borznoposredniška družba zagotavlja službi notranje revizije ustrezne
kadrovske in finančne vire za opravljanje svojih nalog ter, kjer je to
primerno, za uvajanje in usposabljanje delavcev službe notranje revizije, glede
na področja in zahtevnost njihovih nalog.
76. člen
(soglasje k imenovanju in razrešitvi vodje službe notranje
revizije)
(1) Organ nadzora daje soglasje organu vodenja k imenovanju,
vključno s ponovnim imenovanjem in razrešitvi vodje službe
notranje revizije iz 6. točke 48. člena ZBan-2 v zvezi s prvim ali drugim
odstavkom 185. člena ZTFI-1 zlasti na podlagi presoje o:
1.     
ustreznosti kandidata za vodjo službe notranje revizije oziroma
2.     
upravičenosti razlogov za razrešitev vodje službe notranje revizije.
(2) Organ nadzora mora pri presoji ustreznosti kandidata za
vodjo službe notranje revizije iz 1. točke prvega odstavka tega člena
upoštevati zlasti:
1.     
znanje, veščine in izkušnje, ki so potrebne za učinkovito opravljanje
nalog notranjega revidiranja;
2.     
osebne lastnosti in integriteto kandidata za vodjo službe notranje
revizije, ki mu omogoča v največji meri ščititi poslanstvo službe notranje
revizije;
3.     
oceno primernosti kandidata za vodjo službe notranje revizije, ki jo
izdela borznoposredniška družba.
(3) Organ nadzora mora pri presoji glede upravičenosti
razlogov za razrešitev vodje službe notranje revizije iz 2. točke prvega
odstavka tega člena upoštevati zlasti:
1.     
pisna pojasnila organa vodenja ter pisna pojasnila vodje službe notranje
revizije glede navedenih razlogov za razrešitev;
2.     
predložene materialne dokaze, ki so razlog za razrešitev vodje službe
notranje revizije;
3.     
predpise in kadrovske politike borznoposredniške družbe, ki urejajo
prenehanje pogodbe o zaposlitvi oziroma razrešitev zaposlenih;
4.     
druge ustrezne dokaze in pojasnila.
77. člen
(sprejem in nadzor nad izvajanjem splošnih načel politik
prejemkov)
(1) Organ nadzora sprejme in nadzoruje izvajanje splošnih
načel politik prejemkov iz 7. točke 48. člena ZBan-2 v zvezi s prvim ali
drugim odstavkom 185. člena ZTFI-1 zlasti na podlagi presoje, ali je
politika prejemkov borznoposredniške družbe skladna s:
1.     
predpisi, ki urejajo področje prejemkov v borznoposredniških družbah,
predvsem z zahtevami iz:
- 
169. do 171. člena ZBan-2 v zvezi s prvim odstavkom 226. člena
ZTFI-1 in zahtevami iz poglavja 2.5. tega sklepa;
- 
Delegirane uredbe Komisije (EU) št. 604/2014 z dne 4. marca 2014 o
dopolnitvi Direktive 2013/36/EU Evropskega parlamenta in Sveta glede
regulativnih tehničnih standardov v zvezi s kvalitativnimi in ustreznimi
kvantitativnimi merili za opredelitev kategorij zaposlenih, katerih poklicne
dejavnosti pomembno vplivajo na profil tveganosti institucij;
- 
Delegirane uredbe Komisije (EU) št. 527/2014 z dne 12. marca 2014 o
dopolnitvi Direktive (EU) št. 2013/36/EU Evropskega parlamenta in Sveta v
zvezi z regulativnimi tehničnimi standardi, ki opredeljujejo vrste
instrumentov, ki ustrezno odražajo kreditno kvaliteto institucije v okviru
rednega poslovanja in so primerni, da se uporabljajo za namene variabilnih
prejemkov;
2.     
korporativnimi vrednotami borznoposredniške družbe, poslovno strategijo
in strategijo tveganj, nagnjenostjo k prevzemanju tveganj in dolgoročnimi
interesi borznoposredniške družbe, ki izhajajo iz teh strategij in politik.
(2) Organ nadzora mora pri presoji glede skladnosti splošnih
načel politik prejemkov borznoposredniške družbe z vrednotami, strategijami in
interesi borznoposredniške družbe iz 2. točke prvega odstavka tega člena
upoštevati zlasti, ali je politika prejemkov združljiva s preudarnim in
učinkovitim upravljanjem tveganj ter tako upravljanje tveganj tudi spodbuja,
pri čemer ne spodbuja izpostavljanja tveganjem, ki ni v skladu z nagnjenostjo k
tveganjem. To presojo mora organ nadzora uresničevati tako v primeru
previsokih, kot tudi prenizkih prejemkov članov upravljalnega organa in drugih
oseb iz drugega odstavka 169. člena ZBan-2 v zvezi s prvim odstavkom
226. člena ZTFI-1, vključno z upoštevanjem ocene pripadajočih tveganj.
3.6.1. Odločanje o drugih zadevah, določenih z ZBan-2
78. člen
(soglasje k razrešitvi vodje funkcije upravljanja tveganj)
(1) Organ nadzora mora dati soglasje organu vodenja k
razrešitvi vodje funkcije upravljanja tveganj iz petega odstavka
138. člena ZBan-2 v zvezi s prvim odstavkom 226. člena ZTFI-1 na
podlagi presoje o upravičenosti razlogov za njegovo razrešitev.
(2) Pri presoji o upravičenosti razlogov za razrešitev vodje
funkcije upravljanja tveganj organ nadzora upošteva predvsem:
1.     
pisna pojasnila organa vodenja ter pojasnila vodje funkcije upravljanja
tveganj glede navedenih razlogov za razrešitev;
2.     
predložene materialne dokaze, ki so razlog za razrešitev vodje funkcije
upravljanja tveganj;
3.     
predpise in kadrovske politike borznoposredniške družbe;
4.     
druga ustrezna dokazila in pojasnila.
79. člen
(soglasje k načrtu aktivnosti za upravljanje tveganj)
Organ nadzora daje soglasje organu vodenja k načrtu
aktivnosti za upravljanje tveganj iz tretjega odstavka 148. člena ZBan-2 v
zvezi s prvim odstavkom 226. člena ZTFI-1 zlasti na podlagi presoje, ali
ta načrt omogoča uresničevanje strategij in politik tveganj iz 5. in
6. člena tega sklepa.
4. NOTRANJI PROCES OCENJEVANJA USTREZNEGA KAPITALA
80. člen
(splošno)
Borznoposredniška družba mora, z namenom stalnega ocenjevanja
ter zagotavljanja potrebnih zneskov, vrst in razporeditve ustreznega kapitala,
ki ga ocenjuje kot potrebno kritje glede na značilnosti in obseg tveganj
borznoposredniške družbe iz 131. člena ZBan-2 v zvezi s prvim odstavkom
226. člena ZTFI-1, vzpostaviti notranji proces ocenjevanja ustreznega
kapitala (v nadaljevanju proces ICAAP), ki zagotavlja dosledno uporabo:
1.     
procesov upravljanja tveganj iz prvega odstavka 20. člena tega
sklepa;
2.     
rezultatov procesa ICAAP pri določanju strategij tveganj iz
5. člena tega sklepa in načrtovanju kapitala.
4.1. Proces ICAAP kot sestavni del procesov upravljanja
tveganj
81. člen
(splošno)
(1) Borznoposredniška družba mora zagotoviti, da je proces
ICAAP sestavni del procesov upravljanja tveganj z prvega odstavka
20. člena tega sklepa. Borznoposredniška družba mora v ta namen pri
uresničevanju procesa ICAAP ter pripadajočih izračunov interne ocene
kapitalskih potreb oziroma interne ocene kapitala uporabljati enake sisteme,
procese, metodologije ter podatke in opredelitve tveganj, kot jih uporablja pri
ugotavljanju, ocenjevanju oziroma merjenju, obvladovanju, spremljanju in
kontroliranju tveganj.
(2) Organ vodenja mora zagotoviti upoštevanje rezultatov
procesa ICAAP, vključno z interno oceno kapitalskih potreb in interno oceno
kapitala, pri:
1.     
sprejemanju poslovnih odločitev borznoposredniške družbe;
2.     
opredelitvi in sprejemanju strategij tveganja, nagnjenosti k tveganjem,
sposobnosti prevzemanja tveganj ter dolgoročnemu načrtovanju kapitala
borznoposredniške družbe.
4.1.1. Operativna in organizacijska struktura
uresničevanja procesa ICAAP
82. člen
(odgovornost upravljalnega organa za odobritev procesa
ICAAP)
(1) Upravljalni organ mora z namenom ustrezne uporabe in
rezultatov procesa ICAAP pri sprejemanju oziroma nadzoru nad poslovnimi
odločitvami in strategijami tveganj najmanj enkrat letno odobriti ustreznost
procesa ICAAP, vključno z vsakokratno interno oceno kapitalskih potreb ter
interno oceno kapitala in pripadajočih ukrepov (v nadaljevanju rezultati
procesa ICAAP). Pri tem mora:
1.     
organ vodenja odobriti ustreznost procesa ICAAP ter njegove rezultate na
podlagi podrobnega poznavanja ciljev, procesov, postopkov in metodologij
procesa ICAAP;
2.     
organ nadzora odobriti ustreznost procesa ICAAP ter njegove rezultate na
podlagi zagotavljanja splošnega poznavanja zasnove in ciljev procesa ICAAP,
vključno z razumevanjem pomena njegovih rezultatov ter pripadajočih ukrepov.
(2) Z vsakokratno odobritvijo ustreznosti procesa ICAAP
upravljalni organ potrdi, da proces ICAAP upošteva strategije tveganj.
(3) Borznoposredniška družba mora zagotoviti, da je
upravljalni organ, za namen učinkovitega spremljanja oziroma nadzora nad
uresničevanjem poslovnih odločitev in strategij tveganj iz prvega odstavka tega
člena, redno seznanjen, katera tveganja borznoposredniške družbe so obravnavana
v procesu ICAAP, vključno s pripadajočimi internimi ocenami kapitalskih potreb.
83. člen
(načrtovanje in uresničevanje procesa ICAAP)
(1) Borznoposredniška družba mora zagotoviti vključitev
procesa ICAAP v procese načrtovanja poslovanja borznoposredniške družbe za
naslednje plansko obdobje.
(2) Borznoposredniška družba mora zagotoviti ustrezne
pristojnosti in odgovornosti organizacijskih enot in funkcij borznoposredniške
družbe za izvajanje, spremljanje, pregledovanje ter sprejemanje operativnih
odločitev za namen uresničevanja procesa ICAAP, vključno z izračunavanjem
interne ocene kapitalskih potreb ter interne ocene kapitala borznoposredniške
družbe. Te pristojnosti in odgovornosti so ustrezne, če so določene v skladu z
naslednjima zahtevama:
1.     
funkcije borznoposredniške družbe, ki razvijajo metodologije v zvezi z
upravljanjem tveganj ter izračunavajo interno oceno kapitalskih potreb, morajo
biti funkcionalno in organizacijsko ločene od poslovnih enot in drugih
organizacijskih enot, ki prevzemajo tveganja, vključno z organom vodenja;
2.     
poslovne enote in druge organizacijske enote, ki prevzemajo tveganja v
procesu ICAAP, sodelujejo v procesu ICAAP pod vodstvom funkcije upravljanja
tveganj, ki zagotavlja ustrezno uravnoteženost interesov med prevzemanjem
tveganj in upravljanjem tveganj borznoposredniške družbe.
(3) Borznoposredniška družba mora za namen uresničevanja
procesa ICAAP zagotoviti zadostne kadrovske in finančne pogoje, vključno z
uporabo ustrezne informacijske tehnologije.
(4) Borznoposredniška družba mora zagotoviti redno
posodabljanje procesa ICAAP glede na spremembe v notranjem in zunanjem okolju
borznoposredniške družbe ali spremembe ciljev, strategij in politik iz prvega
odstavka 4. člena tega sklepa.
4.2. Uporaba rezultatov procesa ICAAP pri določanju
strategij tveganj in načrtovanja kapitala
84. člen
(vključevanje ugotovljenih tveganj v proces ICAAP)
(1) Borznoposredniška družba mora zagotoviti, da proces ICAAP
pokriva vsa ugotovljena pomembna tveganja borznoposredniške družbe, vključno s
tveganji iz naslova novih produktov ter uporabe zunanjih izvajalcev, na
konsolidirani, subkonsolidirani in posamični podlagi.
(2) Ne glede na prvi odstavek tega člena lahko
borznoposredniška družba za namen vključevanja določenih tveganj iz prvega
odstavka tega člena v proces ICAAP, namesto uporabe kvantitativnih metodologij
za izračun interne ocene kapitalskih potreb za ta tveganja, uporablja ukrepe
njihovega obvladovanja iz prvega odstavka 23. člena tega sklepa ali
mehanizme notranjih kontrol iz prvega odstavka 31. člena tega sklepa.
Borznoposredniška družba mora v tem primeru zagotoviti visoko kakovost uporabe
navedenih ukrepov ter jih utemeljiti.
(3) Borznoposredniška družba mora vsaj enkrat letno ter ob
vsaki pomembni spremembi izpostavljenosti tveganjem zagotoviti pregled
ustreznosti in celovitosti vključevanja ugotovljenih tveganj v proces ICAAP.
85. člen
(merjenje tveganj)
(1) Borznoposredniška družba mora pri merjenju tveganj, za
namen izračuna interne ocene kapitalskih potreb, zagotoviti uporabo celovitih
podatkov. Podatki so celoviti, če pokrivajo vsa tveganja, ki izhajajo iz
poslovnega modela, dejavnosti in produktov borznoposredniške družbe na
konsolidirani, subkonsolidirani in posamični podlagi. Borznoposredniška družba
mora zagotavljati redno preverjanje celovitosti teh podatkov ter usklajevanje
uporabljenih podatkov s podatki iz bilance stanja in drugimi ustreznimi
podatki, ki izhajajo iz finančnih poročil borznoposredniške družbe.
(2) Borznoposredniška družba mora pri merjenju tveganj iz
prvega odstavka tega člena zagotoviti, da morebitno upoštevanje učinkov ukrepov
obvladovanja tveganj pri izračunu interne ocene kapitalskih potreb ne vpliva na
zmanjšanje interne ocene kapitalskih potreb na način, ki bi lahko pomenil
nesorazmerno zmanjšanje ocene internih kapitalskih potreb glede na dejanski
učinek ukrepov obvladovanja tveganj.
86. člen
(interna ocena kapitalskih potreb)
Borznoposredniška družba mora izračunati interno oceno
kapitalskih potreb na podlagi lastne metodologije, ki vključuje združevanje
internih ocen kapitalskih potreb za posamezna tveganja, ali drugo ustrezno
metodologijo.
4.3. Interna ocena kapitala
87. člen
(cilji za ohranjanje sposobnosti za prevzemanje tveganj)
(1) Borznoposredniška družba mora, na podlagi ustreznih
ciljev za ohranjanje sposobnosti za prevzemanje tveganj, zagotoviti opredelitev
ustreznih postavk kapitala, ki jih za namen procesa ICAAP vključuje v interno
oceno kapitala. Cilji za ohranjanje sposobnosti za prevzemanje tveganj so
ustrezni, če vključujejo pristop borznoposredniške družbe k zagotavljanju
ustreznega kapitala najmanj po scenariju, ki upošteva pogoje:
1.     
rednega poslovanja borznoposredniške družbe;
2.     
izrednih (vendar verjetnih) razmer poslovanja borznoposredniške družbe.
(2) Borznoposredniška družba mora zagotoviti redno (najmanj
enkrat letno) ocenjevanje ustreznosti postavk kapitala iz prvega odstavka tega
člena, vključno z upoštevanjem morebitnih načrtovanih sprememb glede teh
sestavin.
88. člen
(načrtovanje kapitala)
Borznoposredniška družba mora, z namenom stabilnega
zagotavljanja ustreznega kapitala, zagotoviti ustrezno načrtovanje kapitala
najmanj za triletno obdobje, ki upošteva pristop borznoposredniške družbe do
razdelitve morebitnih dividend in možnost dokapitalizacije. Načrtovanje
kapitala mora temeljiti na realnih predpostavkah, ob upoštevanju poslovne strategije
in strategije tveganj iz prvega odstavka 4. člena tega sklepa ter
morebitnih omejitev, ki izhajajo iz predpisov ali standardov ter zahtev
Agencije in drugih pristojnih nadzornih organov.
89. člen
(analiza sposobnosti prevzemanja tveganj)
(1) Borznoposredniška družba mora zagotoviti, da je interna
ocena kapitala vedno usklajena z njeno sposobnostjo prevzemanja tveganj. V ta
namen mora borznoposredniška družba zagotoviti analizo sposobnosti prevzemanja
tveganj borznoposredniške družbe, vključno na podlagi scenarijev ohranjanja
sposobnosti prevzemanja tveganj iz prvega odstavka 87. člena tega sklepa.
(2) Scenarij ohranjanja sposobnosti za prevzemanje tveganj v
pogojih rednega poslovanja borznoposredniške družbe iz 1. točke prvega odstavka
87. člena tega sklepa mora upoštevati ustrezno zaščito interesov
lastnikov, upravljalnega organa ter drugih zaposlenih borznoposredniške družbe.
Zaščita teh interesov je ustrezna, če dostopnost do kapitala omogoča zaščito
pred dogodki, ki bi lahko ogrozili redno poslovanje borznoposredniške družbe.
Borznoposredniška družba mora za namen tega scenarija ves čas zagotavljati
najmanj interno oceno kapitalskih potreb, ki je na ravni kapitalskih zahtev,
izračunanih v skladu s pravili Uredbe 575/2013/EU.
(3) Scenarij ohranjanja sposobnosti za prevzemanje tveganj ob
izrednih, vendar verjetnih razmerah poslovanja borznoposredniške družbe iz 2.
točke prvega odstavka 87. člena tega sklepa mora upoštevati ustrezno
zaščito interesov vlagateljev borznoposredniške družbe. Zaščita teh interesov
je ustrezna, če kapital borznoposredniške družbe omogoča poplačilo upnikov
borznoposredniške družbe.
(4) Borznoposredniška družba lahko opredeli tudi scenarije
ohranjanja sposobnosti za prevzemanje tveganj za namen pokrivanja drugih, sicer
manj pomembnih tveganj, ki pa se pogosto realizirajo.
(5) Borznoposredniška družba mora spremljati upoštevanje in
morebitne kršitve sposobnosti za prevzemanje tveganj po vzpostavljenih
scenarijih ohranjanja sposobnosti za prevzemanje tveganj.
90. člen
(uporaba stresnih testov)
(1) Borznoposredniška družba mora, za namen izračuna interne
ocene kapitalskih potreb, najmanj enkrat letno izvajati stresne teste iz
22. člena tega sklepa po stresnih scenarijih, ki predpostavljajo spremembe
tržnih pogojev, ob upoštevanju vseh relevantnih oseb v skupini. Za ugotavljanje
sprememb v tržnih pogojih, ki lahko neugodno vplivajo na njeno prihodnjo
kapitalsko ustreznost, morajo stresni testi upoštevati tudi stanje splošnega
poslovnega cikla, katerega poslabšanje lahko vpliva na obseg opravljenih
poslov, višino potrebnega kapitala za morebitno prestrukturiranje poslovanja
ter nezmožnost vstopa na nove trge in ponudbe novih produktov in/ali storitev.
(2) Borznoposredniška družba mora zagotoviti upoštevanje
rezultatov stresnih testov iz prvega odstavka tega člena v procesu načrtovanja
kapitala iz 88. člena tega sklepa ter določanju ukrepov v zvezi s
strategijami in politikami tveganj iz 5. in 6. člena tega sklepa, vključno
glede profila tveganosti in načrtov neprekinjenega poslovanja.
91. člen
(proces razporeditve kapitala)
(1) Borznoposredniška družba, na podlagi upoštevanja interne
ocene kapitalskih potreb iz 86. člena tega sklepa, ter analize sposobnosti
za prevzemanje tveganj iz 89. člena tega sklepa, zagotavlja ustrezen
proces razporeditve kapitala med poslovnimi področji in osebami v skupini.
Proces razporeditve kapitala je ustrezen, če povezuje poslovno strategijo
borznoposredniške družbe s strategijo tveganj borznoposredniške družbe.
(2) Borznoposredniška družba mora zagotoviti ocenjevanje
ustreznosti kapitala in njegove razporeditve vsaj enkrat na leto ter ob vsaki
pomembni spremembi izpostavljenosti tveganjem.
5. DOKUMENTACIJA
92. člen
(splošno)
(1) Borznoposredniška družba mora zagotoviti sistematično
hrambo pomembne dokumentacije v zvezi s poslovanjem borznoposredniške družbe,
upravljanjem tveganj borznoposredniške družbe, vključno z uresničevanjem
notranjih kontrol ter notranjim poročanjem o tveganjih borznoposredniške družbe
(v nadaljevanju dokumentacija). Dokumentacija mora vključevati zlasti:
1.     
notranje akte borznoposredniške družbe, glede na časovno vrsto njihovih
posodobitev npr. strategije, politike, kodekse, navodila …);
2.     
ustrezne dokumente v zvezi z dejavnostmi organizacijskih enot (npr.
sprejete odločitve, analize, ukrepe, poslovne rezultate);
3.     
podroben opis procesa ICAAP in njegovih rezultatov (npr. obseg uporabe,
cilji, metodologije, ocene, postopke, izračune, ukrepe);
4.     
ugotovitve in ukrepe, ki izhajajo iz uresničevanja procesa notranjih
kontrol, vključno s poročili funkcij notranjih kontrol;
5.     
ukrepe za odpravo ali vzpostavitev nadzora nad okoliščinami nasprotja
interesov;
6.     
zapisnike sej upravljalnega organa, njegovih odborov in komisij;
7.     
ocene primernosti članov upravljalnega organa in pri pomembnih
borznoposredniških družbah nosilcev ključnih funkcij;
8.     
relevantno dokumentacijo v zvezi s poslovanjem skupine, kjer je to
primerno.
(2) Borznoposredniška družba mora zagotoviti varnost,
celovitost, razumljivost in ažurnost dokumentacije iz prvega odstavka tega
člena, pri čemer upošteva veljavne predpise in notranje akte borznoposredniške
družbe glede hrambe dokumentacije.
6. PODROBNEJŠA VSEBINA POROČIL V ZVEZI Z UREDITVAMI
NOTRANJEGA UPRAVLJANJA TER ROKI IN NAČIN PREDLOŽITVE TEH POROČIL AGENCIJI
93. člen
(splošno)
(1) Borznoposredniška družba obvesti Agencijo o pomembnih
informacijah, ki vplivajo ali bi lahko vplivale na oceno primernosti člana
organa vodenja oziroma izpolnjevanje zahtevanih pogojev za člana organa vodenja
po 38. členu ZBan-2 v zvezi s prvim ali drugim odstavkom 185. člena ZTFI-1
ter predloži vso relevantno dokumentacijo najkasneje v petih delovnih dneh od
nastanka navedenih okoliščin oziroma obstoja utemeljenega suma za
neizpolnjevanje predpisanih pogojev.
(2) Organ vodenja obvesti Agencijo o okoliščinah iz četrtega
odstavka 136. člena ZBan-2 v zvezi s prvim odstavkom 226. člena
ZTFI-1 najkasneje v petih delovnih dneh od posredovanega obvestila organu
nadzora.
(3) Služba notranje revizije obvesti Agencijo o ugotovitvah
iz prvega in drugega odstavka 145. člena ZBan-2 v zvezi s prvim odstavkom
226. člena ZTFI-1 najkasneje v petih delovnih dneh od posredovanega
obvestila organu vodenja oziroma organu nadzora.
(4) Borznoposredniška družba obvesti Agencijo o imenovanju
ali razrešitvi vodje službe notranje revizije, vodje funkcije upravljanja
tveganj, vodje funkcije skladnosti poslovanja in vodje funkcije upravljanja
informacijske varnosti ter predloži vso relevantno dokumentacijo, najkasneje v
petih delovnih dneh po njegovem imenovanju ali razrešitvi.
7. KONČNI DOLOČBI
94. člen
(prenehanje uporabe predpisa)
Z dnem uveljavitve tega sklepa se preneha uporabljati Sklep o
ureditvi notranjega upravljanja, upravljalnem organu in procesu ocenjevanja
ustreznega notranjega kapitala za borznoposredniške družbe (Uradni list RS,
št. 72/16 in 77/18 – ZTFI-1).
95.
(uveljavitev sklepa)
Ta sklep začne veljati petnajsti dan po objavi v Uradnem
listu Republike Slovenije, borznoposredniške družbe pa se morajo z zahtevami iz
tega sklepa uskladiti najkasneje do 30. septembra 2019.
Št. 00700-6/2019-4
Ljubljana, dne 29. maja 2019
EVA 2019-1611-0054
Predsednik Sveta
Agencije za trg vrednostnih papirjev
mag. Miloš Čas

Priloga 1: Kreditno
tveganje
Priloga 2:
Likvidnostno tveganje
Priloga 3:
Operativno tveganje
Priloga 4: Tržna
tveganja