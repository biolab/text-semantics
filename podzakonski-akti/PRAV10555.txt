I. SPLOŠNA DOLOČBA
1. člen
Ta pravilnik določa obrazce za vložitev
vloge za izdajo delovnega dovoljenja, podatke in dokazila, na podlagi katerih
Zavod Republike Slovenije za zaposlovanje (v nadaljnjem besedilu: zavod) odloča
o izdaji delovnega dovoljenja, o soglasju k modri karti EU, podatke in način
prijave in odjave dela tujcev, primere, ko zaposlitev tujca ni vezana na trg
dela, ter način uresničevanja obveznosti do nadzornega organa.
II. PRIJAVA IZVAJANJA STORITEV DELODAJALCEV S SEDEŽEM V
DRŽAVI ČLANICI EVROPSKE UNIJE, EVROPSKEGA GOSPODARSKEGA PROSTORA ALI V
ŠVICARSKI KONFEDERACIJI IN DRŽAVLJANOV DRŽAV ČLANIC EVROPSKE UNIJE, EVROPSKEGA
GOSPODARSKEGA PROSTORA ALI ŠVICARSKE KONFEDERACIJE
2. člen
(1) Delodajalec, pravna ali fizična oseba s
sedežem ali prebivališčem v državi članici Evropske unije (v nadaljnjem
besedilu: EU), Evropskega gospodarskega prostora (v nadaljnjem besedilu: EGP)
ali v Švicarski konfederaciji, iz prvega odstavka 16. člena Zakona o
zaposlovanju in delu tujcev (Uradni list RS, št. 26/11, v nadaljnjem besedilu:
ZZDT-1), ki mu za izvajanje storitev v Republiki Sloveniji ni treba pridobiti
delovnih dovoljenj za delavce, prijavi začetek izvajanja storitve na
predpisanem obrazcu ZRSZ-TUJ-5A, ki je priloga tega pravilnika in njegov
sestavni del.
(2) Državljan države članice EU, EGP ali
Švicarske konfederacije iz drugega odstavka 16. člena ZZDT-1, ki mu za
izvajanje storitev v Republiki Sloveniji ni treba pridobiti delovnega
dovoljenja, prijavi začetek izvajanja storitve na predpisanem obrazcu
ZRSZ-TUJ-5B, ki je priloga tega pravilnika in njegov sestavni del.
III. DELOVNO DOVOLJENJE
3. člen
(1) Vloga za izdajo delovnega dovoljenja se
vloži pri zavodu.
(2) Vloga za izdajo delovnega dovoljenja
vsebuje:
1.     
izpolnjen predpisani obrazec za izdajo posamezne vrste delovnega
dovoljenja, ki je priloga tega pravilnika in njegov sestavni del;
2.     
podatke in dokazila, določene s tem pravilnikom, oziroma druga dokazila,
ki jih na podlagi zakona, ki ureja splošni upravni postopek, zahteva zavod v
postopku izdaje delovnega dovoljenja.
(3) V postopkih za izdajo delovnega
dovoljenja se plačuje taksa v skladu z zakonom, ki ureja upravne takse, razen
če v primeru iz 24. člena ZZDT-1 mednarodna pogodba določa drugače, ter
nadomestilo posebnih stroškov v skladu z 62. členom ZZDT-1.
IV. OSEBNO DELOVNO DOVOLJENJE
1. Osebno delovno dovoljenje z veljavnostjo
enega leta
1.1. Osebno delovno dovoljenje za samozaposlitev tujca
4. člen
(1) Tujec iz drugega odstavka 21. člena
ZZDT-1 vloži vlogo za izdajo osebnega delovnega dovoljenja na predpisanem
obrazcu ZRSZ-TUJ-1, ki je priloga tega pravilnika in njegov sestavni del.
(2) Vlogi za izdajo osebnega delovnega
dovoljenja iz prejšnjega odstavka tujec priloži:
1.     
fotokopijo potnega lista tujca;
2.     
potrdilo banke s sedežem v Republiki Sloveniji ali drugo obliko
poslovanja v Republiki Sloveniji o depozitu lastnih finančnih sredstev v višini
10.000 evrov;
3.     
fotokopijo najemne pogodbe, v primeru najema poslovnega prostora ali
prostora, kjer bo imel sedež, ali izpis iz zemljiške knjige, v primeru
lastništva poslovnega prostora ali prostora, kjer bo imel sedež.
(3) V postopku izdaje osebnega delovnega
dovoljenja iz prvega odstavka tega člena zavod po uradni dolžnosti pridobi:
1.     
podatek o zakonitem prebivanju v Republiki Sloveniji ob vložitvi vloge;
2.     
podatek o zakonitem prebivanju v Republiki Sloveniji v zadnjem letu pred
vložitvijo vloge;
3.     
podatek o plačilu upravne takse.
(4) Za tujca, ki je soustanovitelj osebne
gospodarske družbe, zadostuje, da dokazilo iz 3. točke drugega odstavka tega
člena priloži eden od ustanoviteljev.
(5) Za tujca, ki je bil najmanj eno leto
pred registracijo ali vpisom neprekinjeno zaposlen kot dnevni delovni migrant v
Republiki Sloveniji, in za tujca, ki ima status rezidenta za daljši čas v drugi
državi članici EU, zavod v postopku izdaje osebnega delovnega dovoljenja iz
prvega odstavka tega člena namesto podatkov iz 1. in 2. točke tretjega odstavka
tega člena po uradni dolžnosti pridobi podatek o dovoljenju za začasno
prebivanje dnevnega delovnega migranta v zadnjem letu pred vložitvijo vloge ali
o veljavnem dovoljenju za začasno prebiva­nje v Republiki Sloveniji rezidenta
za daljši čas iz druge države članice EU.
(6) Tujec iz šestega odstavka 21. člena
ZZDT-1 vloži vlogo za podaljšanje osebnega delovnega dovoljenja na predpisanem
obrazcu ZRSZ-TUJ-1.
(7) Vlogi za podaljšanje osebnega delovnega
dovoljenja iz prejšnjega odstavka tujec priloži fotokopijo potnega lista.
(8) V postopku izdaje osebnega delovnega
dovoljenja iz šestega odstavka tega člena zavod po uradni dolžnosti pridobi:
1.     
podatek iz poslovnega registra o vpisu tujca kot ustanovitelja ali
soustanovitelja osebne gospodarske družbe ali kot samostojnega podjetnika
posameznika;
2.     
podatek, da je tujec predlagal obračune davčnega odtegljaja za dohodke
iz delovnega razmerja in ima na dan vpogleda v podatke davčnega organa
poravnane davke in prispevke iz naslova zaposlitve in dela;
3.     
podatek o plačilu upravne takse.
5. člen
(1) Tujec iz sedmega odstavka 21. člena
ZZDT-1 vloži vlogo za izdajo osebnega delovnega dovoljenja na predpisanem
obrazcu ZRSZ-TUJ-1.
(2) Vlogi za izdajo osebnega delovnega
dovoljenja iz prejšnjega odstavka tujec priloži fotokopijo potnega lista.
(3) V postopku izdaje osebnega delovnega dovoljenja
iz prvega odstavka tega člena zavod po uradni dolžnosti pridobi:
1.     
podatek iz poslovnega registra o vpisu tujca za opravljanje samostojne
poklicne dejavnosti;
2.     
podatek o plačilu upravne takse.
2. Osebno delovno dovoljenje z veljavnostjo
treh let
2.1. Dokazovanje ustreznosti izobrazbe oziroma poklicnih
kvalifikacij
6. člen
(1) V postopku pridobivanja osebnega
delovnega dovoljenja državljan tretje države v tujini pridobljeno izobrazbo
dokazuje s fotokopijo overjene listine o izobraževanju in njenim prevodom v
slovenski jezik. Izvirnik listine o izobraževanju, katerega fotokopija se
priloži, mora biti predhodno overjen na podlagi Konvencije o odpravi potrebe
legalizacije tujih javnih listin (Uradni list FLRJ, št. 10/62) z žigom
Apostille ali v primeru, ko tuja država ni podpisnica te konvencije, na podlagi
Zakona o overovitvi listin v mednarodnem prometu (Uradni list RS, št. 64/01).
(2) V postopku pridobivanja osebnega
delovnega dovoljenja državljan tretje države v Republiki Sloveniji pridobljeno
izobrazbo dokazuje s fotokopijo javne listine o izobraževanju, nacionalno
poklicno kvalifikacijo, pridobljeno v Republiki Sloveniji, pa dokazuje s
fotokopijo javne listine o pridobljeni nacionalni poklicni kvalifikaciji.
2.2. Osebno delovno dovoljenje za družinskega člana tujca
7. člen
(1) Tujec iz 1. točke prvega odstavka 22.
člena ZZDT-1 vloži vlogo za izdajo osebnega delovnega dovoljenja na predpisanem
obrazcu ZRSZ-TUJ-1.
(2) Vlogi iz prejšnjega odstavka tujec
priloži:
1.     
fotokopijo potnega lista tujca;
2.     
dokazilo, da je tujec, ki je vlagatelj, družinski član tujca s statusom
begunca ali tujca z dovoljenjem za stalno prebivanje.
(3) V postopku izdaje osebnega delovnega
dovoljenja iz prvega odstavka tega člena zavod po uradni dolžnosti pridobi:
1.     
podatek o veljavnem dovoljenju za začasno prebivanje, zaradi združitve
družine;
2.     
podatek o priznanem statusu begunca tujcu, čigar družinski član je
tujec, ki je vlagatelj, ali podatek o dovoljenju za stalno prebivanje tujca,
čigar družinski član je tujec, ki je vlagatelj;
3.     
podatek o plačilu upravne takse.
2.3. Osebno delovno dovoljenje za samozaposlenega tujca
8. člen
(1) Tujec iz 2. točke prvega odstavka 22.
člena ZZDT-1 vloži vlogo za izdajo osebnega delovnega dovoljenja na predpisanem
obrazcu ZRSZ-TUJ-1.
(2) Vlogi iz prejšnjega odstavka tujec
priloži fotokopijo potnega lista.
(3) V postopku izdaje osebnega delovnega
dovoljenja iz prvega odstavka tega člena zavod po uradni dolžnosti pridobi:
1.     
podatek iz poslovnega registra o vpisu tujca kot ustanovitelja ali
soustanovitelja osebne gospodarske družbe ali kot samostojnega podjetnika
posameznika oziroma vpisu tujca za opravljanje samostojne poklicne dejavnosti;
2.     
podatek, da je bil tujec ob vložitvi vloge zadnjih 22 mesecev prijavljen
v socialno zavarovanje kot samozaposlena oseba v Republiki Sloveniji;
3.     
podatek, da je tujec predlagal obračune davčnega odtegljaja za dohodke
iz delovnega razmerja in ima na dan vpogleda v podatke davčnega organa
poravnane davke in prispevke iz naslova zaposlitve in dela;
4.     
podatek o plačilu upravne takse.
2.4. Osebno delovno dovoljenje za tujca z najmanj poklicno
izobrazbo ali pridobljeno nacionalno poklicno kvalifikacijo v Republiki
Sloveniji
9. člen
(1) Tujec z najmanj poklicno izobrazbo ali
pridobljeno nacionalno poklicno kvalifikacijo v Republiki Sloveniji iz 3. točke
prvega odstavka 22. člena ZZDT-1 vloži vlogo za izdajo osebnega delovnega
dovoljenja na predpisanem obrazcu ZRSZ-TUJ-1.
(2) Vlogi iz prejšnjega odstavka tujec
priloži:
1.     
fotokopijo potnega lista tujca;
2.     
dokazilo o najmanj poklicni izobrazbi ali pridobljeni nacionalni
poklicni kvalifikaciji v Republiki Sloveniji (dokazilo v skladu s 6. členom
tega pravilnika).
(3) V postopku izdaje osebnega delovnega
dovoljenja iz prvega odstavka tega člena zavod po uradni dolžnosti pridobi:
1.     
podatek, da je bil tujec v zadnjih 24 mesecih najmanj 20 mesecev
prijavljen v socialno zavarovanje kot zaposlena oseba v Republiki Sloveniji;
2.     
podatek o plačilu upravne takse.
2.5. Osebno delovno dovoljenje za dnevnega delovnega migranta
10. člen
(1) Dnevni delovni migrant iz 3. točke
prvega odstavka 22. člena ZZDT-1 vloži vlogo za izdajo osebnega delovnega
dovoljenja na predpisanem obrazcu ZRSZ-TUJ-1.
(2) Vlogi iz prejšnjega odstavka tujec
priloži fotokopijo potnega lista.
(3) V postopku izdaje osebnega delovnega
dovoljenja iz prvega odstavka tega člena zavod po uradni dolžnosti pridobi:
1.     
podatek, da je tujec dnevni delovni migrant;
2.     
podatek, da je bil tujec v zadnjih 24 mesecih najmanj 20 mesecev
prijavljen v socialno zavarovanje kot zaposlena oseba v Republiki Sloveniji;
3.     
podatek o plačilu upravne takse.
2.6. Osebno delovno dovoljenje za tujca, ki je zadnji letnik
šolanja končal v Republiki Sloveniji in ima najmanj visokošolsko izobrazbo
11. člen
(1) Tujec iz 4. točke prvega odstavka 22.
člena ZZDT-1 vloži vlogo za izdajo osebnega delovnega dovoljenja na predpisanem
obrazcu ZRSZ-TUJ-1.
(2) Vlogi iz prejšnjega odstavka tujec
priloži:
1.     
fotokopijo potnega lista tujca;
2.     
dokazilo, da je tujec v roku dveh let pred vložitvijo vloge končal
zadnji letnik šolanja in pridobil najmanj visokošolsko izobrazbo v Republiki
Sloveniji (dokazilo v skladu s 6. členom tega pravilnika);
3.     
predlog pogodbe o zaposlitvi, iz katere je razvidno, da se bo tujec
zaposlil najkasneje v roku šestih mesecev, ali pisno izjavo tujca, da se bo
samozaposlil in prijavil v socialno zavarovanje najkasneje v roku šestih
mesecev od izdaje osebnega delovnega dovoljenja.
(3) V postopku izdaje osebnega delovnega
dovoljenja iz prvega odstavka tega člena zavod po uradni dolžnosti pridobi
podatek o plačilu upravne takse.
2.7. Osebno delovno dovoljenje za tujca, ki je v Republiki
Sloveniji zaključil program raziskovalnega dela
12. člen
(1) Tujec iz 5. točke prvega odstavka 22.
člena ZZDT-1 vloži vlogo za izdajo osebnega delovnega dovoljenja na predpisanem
obrazcu ZRSZ-TUJ-1.
(2) Vlogi iz prejšnjega odstavka tujec
priloži:
1.     
fotokopijo potnega lista tujca;
2.     
dokazilo, da je tujec v roku enega leta pred vložitvijo vloge zaključil
program raziskovalnega dela v Republiki Sloveniji (potrdilo raziskovalne
organizacije o zaključku raziskovalnega dela);
3.     
predlog pogodbe o zaposlitvi, iz katere je razvidno, da se bo tujec
zaposlil najkasneje v roku šestih mesecev, ali pisno izjavo tujca, da se bo
samozaposlil in prijavil v socialno zavarovanje najkasneje v roku šestih
mesecev od izdaje osebnega delovnega dovoljenja.
(3) V postopku izdaje osebnega delovnega
dovoljenja iz prvega odstavka tega člena zavod po uradni dolžnosti pridobi
podatek o plačilu upravne takse.
2.8. Osebno delovno dovoljenje za družinskega člana tujca, ki je
v Republiki Sloveniji zaključil program raziskovalnega dela
13. člen
(1) Tujec iz 6. točke prvega odstavka 22.
člena ZZDT-1 vloži vlogo za izdajo osebnega delovnega dovoljenja na predpisanem
obrazcu ZRSZ-TUJ-1.
(2) Vlogi iz prejšnjega odstavka tujec
priloži:
1.     
fotokopijo potnega lista tujca;
2.     
dokazilo, da je vlagatelj družinski član tujca, ki je v Republiki
Sloveniji zaključil program raziskovalnega dela.
(3) V postopku izdaje osebnega delovnega
dovoljenja iz prvega odstavka tega člena zavod po uradni dolžnosti pridobi:
1.     
podatek o veljavnem dovoljenju za začasno prebivanje, zaradi združitve
družine;
2.     
podatek o veljavnem osebnem delovnem dovoljenju tujca, ki je v Republiki
Sloveniji zaključil program raziskovalnega dela in je družinski član
vlagatelja;
3.     
podatek o plačilu upravne takse.
2.9. Osebno delovno dovoljenje za družinskega člana tujca s
statusom raziskovalca
14. člen
(1) Tujec iz 7. točke prvega odstavka 22.
člena ZZDT-1 vloži vlogo za izdajo osebnega delovnega dovoljenja na predpisanem
obrazcu ZRSZ-TUJ-1.
(2) Vlogi iz prejšnjega odstavka tujec
priloži:
1.     
fotokopijo potnega lista tujca;
2.     
dokazilo, da je tujec, ki je vlagatelj, družinski član tujca s statusom
raziskovalca;
3.     
dokazilo, da ima družinski član tujca status raziskovalca (potrdilo
raziskovalne organizacije).
(3) V postopku izdaje osebnega delovnega dovoljenja
iz prvega odstavka tega člena zavod po uradni dolžnosti pridobi:
1.     
podatek o veljavnem dovoljenju za začasno prebivanje, zaradi združitve
družine;
2.     
podatek o plačilu upravne takse.
3. Podaljšanje osebnega delovnega dovoljenja
z veljavnostjo treh let
15. člen
(1) Tujec iz tretjega odstavka 22. člena
ZZDT-1 vloži vlogo za podaljšanje osebnega delovnega dovoljenja na predpisanem
obrazcu ZRSZ-TUJ-1.
(2) Vlogi iz prejšnjega odstavka tujec
priloži fotokopijo potnega lista.
(3) V postopku izdaje osebnega delovnega
dovoljenja iz prvega odstavka tega člena zavod po uradni dolžnosti pridobi:
1.     
podatek o veljavnosti osebnega delovnega dovoljenja, ki se podaljšuje;
2.     
podatek, da je bil tujec zadnjih šest mesecev pred vložitvijo vloge
prijavljen v socialno zavarovanje kot zaposlena ali samozaposlena oseba v
Republiki Sloveniji;
3.     
podatek o plačilu upravne takse.
4. Osebno delovno dovoljenje za posebne
kategorije tujcev in osebno delovno dovoljenje na podlagi mednarodne pogodbe
4.1. Osebno delovno dovoljenje za prosilca za mednarodno zaščito
16. člen
(1) Tujec iz drugega odstavka 23. člena
ZZDT-1 vloži vlogo za izdajo osebnega delovnega dovoljenja na predpisanem
obrazcu ZRSZ-TUJ-1.
(2) V postopku izdaje osebnega delovnega
dovoljenja iz prvega odstavka tega člena zavod po uradni dolžnosti pridobi:
1.     
podatek ministrstva, pristojnega za notranje zadeve, da je tujec
prosilec za mednarodno zaščito, da je od vložitve prošnje za mednarodno zaščito
minilo najmanj devet mesecev in da odločitev pristojnega organa v tem času še
ni bila vročena prosilcu, pri čemer zamude ni mogoče pripisati prosilcu za
mednarodno zaščito;
2.     
podatek ministrstva, pristojnega za notranje zadeve, da je ugotovljena
tujčeva identiteta.
(3) Tujec iz drugega odstavka 23. člena
ZZDT-1 vloži vlogo za podaljšanje osebnega delovnega dovoljenja na predpisanem
obrazcu ZRSZ-TUJ-1. V postopku podaljšanja osebnega delovnega dovoljenja zavod
po uradni dolžnosti pridobi podatka iz prejšnjega odstavka.
4.2. Osebno delovno dovoljenje za tujca s statusom osebe z
začasno zaščito
17. člen
(1) Tujec iz tretjega odstavka 23. člena
ZZDT-1 vloži vlogo za izdajo osebnega delovnega dovoljenja na predpisanem
obrazcu ZRSZ-TUJ-1.
(2) Vlogi iz prejšnjega odstavka tujec
priloži fotokopijo izkaznice osebe z začasno zaščito.
4.3. Osebno delovno dovoljenje za žrtev trgovine z ljudmi in
žrtev nezakonitega zaposlovanja
18. člen
(1) Tujec iz četrtega odstavka 23. člena
ZZDT-1 vloži vlogo za izdajo osebnega delovnega dovoljenja na predpisanem
obrazcu ZRSZ-TUJ-1.
(2) Vlogi iz prejšnjega odstavka tujec
priloži fotokopijo potnega lista ali drugega dokazila, s katerim se izkazuje
identiteta tujca.
(3) V postopku izdaje osebnega delovnega
dovoljenja iz prvega odstavka tega člena zavod po uradni dolžnosti pridobi:
1.     
podatek o veljavnem dovoljenju za prebivanje žrtve trgovine z ljudmi ali
o veljavnem dovoljenju za prebivanje žrtve nezakonitega zaposlovanja;
2.     
podatek o plačilu upravne takse.
4.4. Osebno delovno dovoljenje za osebo s subsidiarno zaščito
19. člen
(1) Tujec iz petega odstavka 23. člena
ZZDT-1 vloži vlogo za izdajo osebnega delovnega dovoljenja na predpisanem
obrazcu ZRSZ-TUJ-1.
(2) Vlogi iz prejšnjega odstavka tujec
priloži fotokopijo dovoljenja za prebivanje, iz katerega izhaja, da je tujec
oseba s priznano subsidiarno zaščito.
(3) Tujec iz petega odstavka 23. člena
ZZDT-1 vloži vlogo za podaljšanje osebnega delovnega dovoljenja na predpisanem
obrazcu ZRSZ-TUJ-1. Vloga vsebuje dokazilo iz prejšnjega odstavka.
4.5. Osebno delovno dovoljenje na podlagi mednarodne pogodbe
20. člen
(1) Tujec iz 24. člena ZZDT-1 vloži vlogo
za izdajo osebnega delovnega dovoljenja na predpisanem obrazcu ZRSZ-TUJ-1.
(2) Vlogi iz prejšnjega odstavka tujec
priloži:
1.     
fotokopijo potnega lista tujca;
2.     
druga dokazila, določena z mednarodno pogodbo.
(3) V postopku izdaje osebnega delovnega
dovoljenja iz prvega odstavka tega člena zavod po uradni dolžnosti pridobi
podatke določene z mednarodno pogodbo in podatek o plačilu upravne takse, razen
če mednarodna pogodba določa, da se upravna taksa ne plača.
V. DOVOLJENJE ZA ZAPOSLITEV
1. Dokazovanje ustreznosti izobrazbe oziroma
poklicnih kvalifikacij
21. člen
(1) V postopku pridobivanja dovoljenj za
zaposlitev za državljane tretjih držav se v primerih, ko kolektivna pogodba ali
splošni akt delodajalca med pogoji za opravljanje dela zahteva določeno stopnjo
oziroma vrsto izobrazbe, ustreznost v tujini pridobljene izobrazbe dokazuje s
fotokopijo overjene listine o izobraževanju in njenim prevodom v slovenski
jezik. Izvirnik listine o izobraževanju, katerega fotokopija se priloži, mora
biti predhodno overjen na podlagi Konvencije o odpravi potrebe legalizacije
tujih javnih listin (Uradni list FLRJ, št. 10/62) z žigom Apostille ali v
primeru, ko tuja država ni podpisnica te konvencije, na podlagi Zakona o
overovitvi listin v mednarodnem prometu (Uradni list RS, št. 64/01).
(2) V postopku pridobivanja dovoljenj za
zaposlitev za državljane tretjih držav se v primerih, ko kolektivna pogodba ali
splošni akt delodajalca med pogoji za opravljanje dela zahteva določeno stopnjo
oziroma vrsto izobrazbe ali nacionalno poklicno kvalifikacijo, ustreznost v
Republiki Sloveniji pridobljene izobrazbe dokazuje s fotokopijo javne listine o
izobraževanju, ustreznost nacionalne poklicne kvalifikacije, pridobljene v
Republiki Sloveniji, pa s fotokopijo javne listine o pridobljeni nacionalni
poklicni kvalifikaciji.
(3) Če bo državljan tretje države v
Republiki Sloveniji opravljal reguliran poklic, se poklicna kvalifikacija za
opravljanje reguliranega poklica izkazuje na naslednja načina:
1.     
če se poklicna kvalifikacija priznava po zakonu, ki ureja postopek
priznavanja poklicnih kvalifikacij za opravljanje reguliranih poklicev oziroma
dejavnosti v Republiki Sloveniji, mora delodajalec k vlogi za izdajo dovoljenja
za zaposlitev priložiti fotokopijo javne listine o priznani poklicni
kvalifikaciji;
2.     
če se poklicna kvalifikacija ne priznava na način, določen v prejšnji
točki, mora delodajalec k vlogi za izdajo dovoljenja za zaposlitev priložiti
dokazila o izpolnjevanju vseh pogojev za opravljanje reguliranega poklica,
določenih v nacionalni zakonodaji enako kot velja za državljane Republike
Slovenije.
2. Dovoljenje za zaposlitev
22. člen
(1) Delodajalec vloži vlogo za izdajo
dovoljenja za zaposlitev na predpisanem obrazcu ZRSZ-TUJ-2, ki je priloga tega
pravilnika in njegov sestavni del.
(2) Vlogi iz prejšnjega odstavka
delodajalec priloži:
1.     
izjavo, da je imel delodajalec za obdobje zadnjih šestih mesecev
pozitiven poslovni izid v višini najmanj dveh minimalnih bruto plač ali da je v
zadnjih štirih mesecih investiral v povečanje opredmetenih osnovnih sredstev za
opravljanje dejavnosti v višini več kot 10.000 evrov, na predpisanem obrazcu
»Priloga k obrazcu ZRSZ-TUJ-2-1«, ki je priloga tega pravilnika in njegov
sestavni del;
2.     
pogodbo o zaposlitvi, ki jo podpiše delodajalec, in izjavo tujca, da se
je pripravljen zaposliti pri tem delodajalcu;
3.     
dokazilo o ustrezni izobrazbi ali poklicni kvalifikaciji tujca v skladu
z 21. členom tega pravilnika;
4.     
fotokopijo potnega lista tujca.
(3) V postopku izdaje dovoljenja za
zaposlitev iz prvega odstavka tega člena zavod po uradni dolžnosti pridobi:
1.     
podatek o registraciji oziroma vpisu v ustrezen register;
2.     
pisno obvestilo zavoda iz drugega odstavka 25. člena ZZDT-1;
3.     
podatek, da delodajalec šest mesecev pred vložitvijo vloge ni vložil
pisnega obvestila o prenehanju potreb po delu večjega števila delavcev na
zavod;
4.     
podatek, da delodajalec šest mesecev pred vložitvijo vloge ni odpuščal
iz poslovnih razlogov delavcev, ki izpolnjujejo pogoje za zasedbo delovnega
mesta, za katero je delodajalec vložil vlogo;
5.     
podatek, da delodajalec šest mesecev pred vložitvijo vloge ni zavrnil
zaposlitve brezposelne osebe, ki je ustrezala zahtevanim pogojem;
6.     
podatek, da je delodajalec zadnjih šest mesecev pred vložitvijo vloge
predlagal obračune davčnega odtegljaja za dohodke iz delovnega razmerja in ima
na dan vpogleda v podatke davčnega organa poravnane davke in prispevke iz
naslova zaposlitve in dela;
7.     
podatek o prijavi potrebe po delavcu na obrazcu »Prijava prostega
delovnega mesta ali vrste dela« (v nadaljnjem besedilu: obrazec PD), ki je
objavljen na spletni strani zavoda;
8.     
podatek, da kvota delovnih dovoljenj ni izkoriščena;
9.     
podatek o plačilu upravne takse s transakcijskega računa delodajalca.
(4) Vloga za izdajo dovoljenja za
zaposlitev za dnevnega delovnega migranta vsebuje dokazila iz drugega odstavka
tega člena, razen dokazila iz 1. točke drugega odstavka tega člena. Zavod po
uradni dolžnosti pridobi podatek o dovoljenju za začasno prebivanje za dnevnega
delovnega migranta in podatke iz prejšnjega odstavka.
(5) Vloga za izdajo dovoljenja za
zaposlitev za tujca z visokošolsko izobrazbo vsebuje dokazila iz drugega
odstavka tega člena, razen dokazila iz 1. točke drugega odstavka tega člena, in
dokazilo o visokošolski izobrazbi v skladu z 21. členom tega pravilnika. Zavod
po uradni dolžnosti pridobi podatke iz tretjega odstavka tega člena.
(6) Vloga za izdajo dovoljenja za
zaposlitev za tujca, ki ima status rezidenta za daljši čas v drugi državi
članici EU, vsebuje dokazila iz drugega odstavka tega člena, razen dokazila iz
1. točke drugega odstavka tega člena. Zavod po uradni dolžnosti pridobi podatek
o dovoljenje za začasno prebivanje v Republiki Sloveniji rezidenta za daljši
čas iz druge države članice EU in podatke iz tretjega odstavka tega člena.
(7) Vlogi za izdajo dovoljenja za
zaposlitev za tujca, ki mu je bila odpovedana pogodba o zaposlitvi ali pogodba
o delu in za katerega ima veljavno dovoljenje za zaposlitev ali dovoljenje za
delo drug delodajalec ali druga pravna ali fizična oseba, registrirana za
opravljanje dejavnosti, mora delodajalec, ki želi za tujca pridobiti dovoljenje
za zaposlitev, poleg dokazil iz drugega odstavka tega člena priložiti še
dokazilo o prenehanju pogodbe o zaposlitvi ali pogodbe o delu, in sicer:
1.     
odpoved pogodbe o zaposlitvi ali pogodbe o delu ali
2.     
sporazum o prenehanju pogodbe o zaposlitvi ali pogodbe o delu.
(8) V postopku izdaje dovoljenja za
zaposlitev iz prejšnjega odstavka tega člena zavod po uradni dolžnosti pridobi
podatke iz tretjega odstavka tega člena.
3. Podaljšanje dovoljenja za zaposlitev
23. člen
(1) Delodajalec vloži vlogo za podaljšanje
dovoljenja za zaposlitev na predpisanem obrazcu ZRSZ-TUJ-2.
(2) Vlogi iz prejšnjega odstavka
delodajalec priloži:
1.     
fotokopijo potnega lista tujca;
2.     
pogodbo o zaposlitvi, ki jo podpišeta delodajalec in tujec (kadar je
bila pogodba o zaposlitvi podpisana za daljši čas, kakor je bila veljavnost
predhodnega dovoljenja za zaposlitev, delodajalec priloži fotokopijo pogodbe o
zaposlitvi).
(3) V postopku izdaje dovoljenja za
zaposlitev iz prvega odstavka tega člena zavod po uradni dolžnosti pridobi:
1.     
podatek o registraciji oziroma vpisu v ustrezen register;
2.     
podatek, da je delodajalec zadnjih šest mesecev pred vložitvijo vloge
oziroma za čas poslovanja, če je ta krajši od šestih mesecev, predlagal
obračune davčnega odtegljaja za dohodke iz delovnega razmerja in ima na dan
vpogleda v podatke davčnega organa poravnane davke in prispevke iz naslova
zaposlitve in dela;
3.     
podatek, da je bil tujec od dneva prijave dela neprekinjeno prijavljen v
socialno zavarovanje v Republiki Sloveniji na podlagi zaposlitve;
4.     
podatek o plačilu upravne takse s transakcijskega računa delodajalca.
4. Dovoljenje za zaposlitev brez kontrole
trga dela
24. člen
(1) Dovoljenje za zaposlitev se v
naslednjih primerih izda brez preverjanja pogoja iz prvega odstavka 27. člena
ZZDT-1:
1.     
če delodajalec želi zaposliti tujca z visokošolsko ali univerzitetno
izobrazbo, ki je bil predhodno najmanj eno leto napoten k temu delodajalcu na
podlagi 41. člena ZZDT-1;
2.     
če organ državne uprave, drug državni organ ali organ samoupravne
lokalne skupnosti ali nosilec javnega pooblastila želi zaposliti tujega
strokovnjaka;
3.     
če izobraževalni ali kulturni zavod, ustanova ali društvo želi zaposliti
tujega učitelja, profesorja, lektorja ali drugega strokovnjaka;
4.     
če raziskovalna organizacija želi zaposliti tujega znanstvenika ali
raziskovalca;
5.     
če kulturni zavod, ustanova ali društvo želi zaposliti tujega kulturnega
delavca;
6.     
če športno društvo, zavod za šport ali gospodarska družba želi zaposliti
tujega športnika, trenerja ali strokovnega delavca v športu;
7.     
če diplomatsko ali konzularno predstavništvo, mednarodna organizacija
ali misija tuje države želi zaposliti tujca, ki ga ne more zaposliti po
mednarodnem pravu;
8.     
če delodajalec želi zaposliti tujca – delovnega invalida, ki je med
trajanjem delovnega razmerja v Republiki Sloveniji utrpel poškodbo pri delu ali
poklicno bolezen in mu je z odločbo Zavoda za pokojninsko in invalidsko
zavarovanje Slovenije ali sodišča v Republiki Sloveniji priznana pravica na
podlagi invalidnosti (poklicna rehabilitacija, pravica do dela s krajšim
delovnim časom od polnega in delne invalidske pokojnine ali nadomestilo za
invalidnost);
9.     
če gospodarski subjekt, ki je registriran za opravljanje dejavnosti s
področja gostinstva in turizma, v prvih šestih mesecih poslovanja želi
zaposliti tujca s poklicno izobrazbo za kuharja tradicionalne nacionalne
kuhinje ali za maserja tradicionalne masaže, ki jo je tujec pridobil v tretji
državi.
(2) Delodajalcu so lahko v prvih šestih
mesecih poslovanja izdana največ štiri dovoljenja za zaposlitev po 9. točki
prejšnjega odstavka. V primeru, ko delodajalec dokaže, da je zaposlil več kot
štiri osebe, ki so slovenski državljani ali tujci, ki imajo prost dostop na trg
dela ali osebno delovno dovoljenje z veljavnostjo treh let, se delodajalcu
lahko v prvih šestih mesecih izda toliko dovoljenj za zaposlitev po 9. točki
prejšnjega odstavka, kot ima zaposlenih slovenskih državljanov ali tujcev, ki
imajo prost dostop na trg dela ali osebno delovno dovoljenje z veljavnostjo
treh let.
25. člen
(1) Delodajalec v primerih iz prejšnjega
člena vloži vlogo za izdajo dovoljenja za zaposlitev brez kontrole trga dela na
predpisanem obrazcu ZRSZ-TUJ-2.
(2) Vlogi iz
prejšnjega odstavka delodajalec priloži:
1.     
pogodbo o zaposlitvi, ki jo podpiše delodajalec, in izjavo tujca, da se
je pripravljen zaposliti pri tem delodajalcu;
2.     
pritrdilno mnenje pristojnega ministrstva ali pristojne službe vlade, ki
se priloži v primerih iz 2., 3. (razen za visokošolske zavode), 5. in 7. točke
prvega odstavka prejšnjega člena;
3.     
pritrdilno mnenje Olimpijskega komiteja Slovenije – Združenja športnih
zvez, ki se priloži v primeru iz 6. točke prvega odstavka prejšnjega člena;
4.     
fotokopijo potnega lista tujca;
5.     
dokazilo o ustrezni izobrazbi tujca v skladu z 21. členom tega
pravilnika v primeru iz 1. in 9. točke prvega odstavka prejšnjega člena;
6.     
fotokopijo odločbe Zavoda za pokojninsko in invalidsko zavarovanje
Slovenije ali sodišča v Republiki Sloveniji, s katero je tujcu priznana pravica
na podlagi invalidnosti v primeru iz 8. točke prvega odstavka prejšnjega člena.
(3) V postopku izdaje dovoljenja za
zaposlitev brez kontrole trga dela iz prvega odstavka tega člena zavod po
uradni dolžnosti pridobi:
1.     
podatek o registraciji oziroma vpisu v ustrezen register;
2.     
podatek, da je delodajalec zadnjih šest mesecev pred vložitvijo vloge
oziroma za čas poslovanja, če je ta krajši od šestih mesecev, predlagal
obračune davčnega odtegljaja za dohodke iz delovnega razmerja in ima na dan
vpogleda v podatke davčnega organa poravnane davke in prispevke iz naslova
zaposlitve in dela;
3.     
podatek o prijavi potrebe po delavcu na obrazcu PD;
4.     
podatek, da kvota delovnih dovoljenj ni izkoriščena;
5.     
podatek o plačilu upravne takse s transakcijskega računa delodajalca.
(4) V primeru vloge za izdajo dovoljenja za
zaposlitev za tujca, ki mu je bila odpovedana pogodba o zaposlitvi ali pogodba
o delu in za katerega ima veljavno dovoljenje za zaposlitev ali dovoljenje za
delo drug delodajalec ali druga pravna ali fizična oseba, registrirana za
opravljanje dejavnosti, se smiselno uporabljata sedmi in osmi odstavek 22.
člena tega pravilnika.
(5) Pri podaljšanjih dovoljenj za
zaposlitev brez kontrole trga dela iz prvega odstavka tega člena se smiselno
uporablja 23. člen tega pravilnika.
5. Dovoljenje za zaposlitev pri drugem
delodajalcu
26. člen
(1) Delodajalec vloži vlogo za izdajo
dovoljenja za zaposlitev v skladu s 30. členom ZZDT-1 na predpisanem obrazcu
ZRSZ-TUJ-2.
(2) Delodajalec vlogi poleg dokazil,
navedenih v 22. ali 25. členu tega pravilnika, priloži še sporazum med delodajalcem,
pri katerem je tujec že zaposlen, delodajalcem, ki želi tujca zaposliti, in
tujcem.
(3) V postopku izdaje dovoljenja za
zaposlitev iz prvega odstavka tega člena zavod po uradni dolžnosti poleg
podatkov, navedenih v 22. ali 25. členu tega pravilnika, pridobi še podatek, da
je tujec najmanj en mesec neprekinjeno zaposlen in na tej podlagi prijavljen v
socialno zavarovanje pri prvem delodajalcu.
VI. SOGLASJE K IZDAJI MODRE KARTE EU
1. Dokazovanje ustreznosti izobrazbe in
poklicnih kvalifikacij v postopku izdaje modre karte EU
27. člen
(1) V postopku izdaje soglasja k modri
karti EU se ustreznost najmanj visokošolske izobrazbe dokazuje z odločbo ali
mnenjem pristojnega organa v Republiki Sloveniji za priznavanje oziroma
vrednotenje izobraževanja.
(2) V primeru, ko bo državljan tretje
države opravljal reguliran poklic, za opravljanje katerega se zahteva najmanj
visokošolska izobrazba, se usposobljenost za opravljanje reguliranega poklica
ugotavlja na podlagi dokazila o priznanju poklicne kvalifikacije v skladu z
zakonom, ki ureja postopek priznavanja poklicnih kvalifikacij za opravljanje
reguliranih poklicev oziroma dejavnosti v Republiki Sloveniji.
2. Izdaja soglasja
28. člen
(1) V postopku izdaje modre karte EU zavod
na zahtevo upravne enote preveri, ali tujec in delodajalec izpolnjujeta pogoje
za visokokvalificirano zaposlitev iz drugega in tretjega odstavka 31. člena
ZZDT-1, in sicer:
1.     
podatek o izpolnjevanju zakonskih pogojev:
a)   
pisno obvestilo zavoda iz drugega odstavka 25. člena ZZDT-1;
2.     
podatke o izpolnjevanju pogojev delodajalca:
a)   
podatek o registraciji oziroma vpisu v ustrezen register;
b)   
podatek, da je delodajalec zadnjih šest mesecev pred vložitvijo vloge
oziroma za čas poslovanja, če je ta krajši od šestih mesecev, predlagal
obračune davčnega odtegljaja za dohodke iz delovnega razmerja in ima na dan
vpogleda v podatke davčnega organa poravnane davke in prispevke iz naslova
zaposlitve in dela;
c)   
podatek o prijavi potrebe po delavcu na obrazcu PD;
3.     
dokazila o izpolnjevanju pogojev tujca:
a)   
dokazilo o ustrezni visokošolski izobrazbi, v primeru opravljanja
nereguliranega poklica (dokazilo v skladu s prvim odstavkom 27. člena tega
pravilnika);
b)   
dokazilo o priznani poklicni kvalifikaciji, v primeru opravljanja
reguliranega poklica (dokazilo v skladu z drugim odstavkom 27. člena tega
pravilnika);
c)   
pogodbo o zaposlitvi, ki jo podpiše delodajalec, za najmanj eno leto, v
kateri mora biti tujcu zagotovljena plača v višini najmanj 1,5 povprečne letne
bruto plače v Republiki Sloveniji.
(2) V postopku podaljšanja veljavnosti
modre karte EU ali zamenjave delodajalca v prvih dveh letih zakonite zaposlitve
zavod na zahtevo upravne enote preveri, ali tujec in delodajalec izpolnjujeta
pogoje iz drugega in četrtega odstavka 31. člena ZZDT-1, in sicer:
1.     
podatke o izpolnjevanju pogojev delodajalca:
a)   
podatek o registraciji oziroma vpisu v ustrezen register;
b)   
podatek, da je delodajalec zadnjih šest mesecev pred vložitvijo vloge
oziroma za čas poslovanja, če je ta krajši od šestih mesecev, predlagal
obračune davčnega odtegljaja za dohodke iz delovnega razmerja in ima na dan
vpogleda v podatke davčnega organa poravnane davke in prispevke iz naslova
zaposlitve in dela;
c)   
podatek o prijavi potrebe po delavcu na obrazcu PD;
2.     
dokazila o izpolnjevanju pogojev tujca:
a)   
dokazilo o ustrezni visokošolski izobrazbi, v primeru opravljanja
nereguliranega poklica (podatek v skladu s prvim odstavkom 27. člena tega
pravilnika);
b)   
dokazilo o priznani poklicni kvalifikaciji, v primeru opravljanja
reguliranega poklica (podatek v skladu z drugim odstavkom 27. člena tega
pravilnika);
c)   
pogodbo o zaposlitvi, ki jo podpiše delodajalec, za najmanj eno leto, v
kateri mora biti tujcu zagotovljena plača v višini najmanj 1,5 povprečne letne
bruto plače v Republiki Sloveniji.
(3) V postopku podaljšanja veljavnosti
modre karte EU po prvih dveh letih zakonite zaposlitve zavod v skladu z drugim
odstavkom 31. člena ZZDT-1 na zahtevo upravne enote preveri izpolnjevanje
pogojev iz 2.a) ali 2.b) in 2.c) točke prejšnjega odstavka.
VII. POSEBNE OBLIKE ZAPOSLOVANJA IN DELA TUJCEV NA PODLAGI
DOVOLJENJA ZA DELO
1. Dovoljenje za delo za sezonsko delo
29. člen
(1) Vlogo za izdajo dovoljenja za delo za
sezonsko delo v kmetijstvu in gozdarstvu iz 33. člena ZZDT-1 vloži delodajalec
oziroma pravna ali fizična oseba, registrirana za opravljanje dejavnosti, ki s
tujcem sklepa pogodbo o delu, na predpisanem obrazcu ZRSZ-TUJ-3, ki je priloga
tega pravilnika in njegov sestavni del.
(2) Če gre za sklenitev delovnega razmerja,
delodajalec vlogi iz prejšnjega odstavka priloži:
1.     
pogodbo o zaposlitvi, ki jo podpiše delodajalec, in izjavo tujca, da se
je pripravljen zaposliti pri tem delodajalcu;
2.     
fotokopijo potnega lista tujca;
3.     
izjavo, da je imel delodajalec za obdobje zadnjih šestih mesecev
pozitiven poslovni izid v višini najmanj dveh minimalnih bruto plač ali da je v
zadnjih štirih mesecih investiral v povečanje opredmetenih osnovnih sredstev za
opravljanje dejavnosti v višini več kot 10.000 evrov, na predpisanem obrazcu
»Priloga k obrazcu ZRSZ-TUJ-2-1«.
(3) Če gre za sklenitev delovnega razmerja,
zavod v postopku izdaje dovoljenja za delo iz prvega odstavka tega člena po
uradni dolžnosti pridobi:
1.     
podatek o vpisu v poslovni register;
2.     
podatek, da delodajalec šest mesecev pred vložitvijo vloge ni vložil
pisnega obvestila o prenehanju potreb po delu večjega števila delavcev na
zavod;
3.     
podatek, da delodajalec šest mesecev pred vložitvijo vloge ni odpuščal
delavcev, ki izpolnjujejo pogoje za zasedbo delovnega mesta, za katero je
delodajalec vložil vlogo;
4.     
podatek, da delodajalec šest mesecev pred vložitvijo vloge ni zavrnil
zaposlitve brezposelne osebe, ki je ustrezala zahtevanim pogojem;
5.     
podatek, da je delodajalec zadnjih šest mesecev pred vložitvijo vloge
predlagal obračune davčnega odtegljaja za dohodke iz delovnega razmerja in ima
na dan vpogleda v podatke davčnega organa poravnane davke in prispevke iz
naslova zaposlitve in dela;
6.     
podatek o prijavi potrebe po delavcu na obrazcu PD;
7.     
podatek, da kvota delovnih dovoljenj ni izkoriščena;
8.     
podatek o plačilu upravne takse za vlogo s transakcijskega računa
delodajalca.
(4) Če je delodajalec fizična oseba, ki je
kot nosilec kmetijskega gospodarstva ali član kmetije vpisana v register
kmetijskih gospodarstev, vlogi iz prvega odstavka tega člena priloži:
1.     
pogodbo o zaposlitvi, ki jo podpiše delodajalec, in izjavo tujca, da se
je pripravljen zaposliti pri tem delodajalcu; 
2.     
fotokopijo potnega lista tujca;
3.     
dokazilo o plačilu upravne takse za vlogo s strani delodajalca.
(5) Če je delodajalec fizična oseba, ki je
kot nosilec kmetijskega gospodarstva ali član kmetije vpisana v register
kmetijskih gospodarstev, zavod v postopku izdaje dovoljenja za delo iz prvega
odstavka tega člena po uradni dolžnosti pridobi:
1.     
podatek o vpisu nosilca kmetijskega gospodarstva ali člana kmetije v
register kmetijskih gospodarstev;
2.     
podatek o prijavi potrebe po delavcu na obrazcu PD;
3.     
podatek, da kvota delovnih dovoljenj ni izkoriščena.
(6) Delodajalec vloži vlogo za podaljšanje
dovoljenja za delo za čas do šestih mesecev v istem koledarskem letu na
predpisanem obrazcu ZRSZ-TUJ-3. Vlogi delodajalec priloži:
1.     
pogodbo o zaposlitvi, ki jo podpišeta delodajalec in tujec;
2.     
fotokopijo potnega lista tujca;
3.     
dokazilo o plačilu upravne takse za vlogo s strani nosilca kmetijskega
gospodarstva ali člana kmetije, vpisanega v register kmetijskih gospodarstev
delodajalca. V primeru, ko je vlagatelj pravna ali fizična oseba, registrirana
za opravljanje dejavnosti, podatek o plačilu upravne takse za vlogo s
transakcijskega računa pridobi zavod po uradni dolžnosti.
(7) Če ne gre za sklenitev delovnega
razmerja, pravna ali fizična oseba, registrirana za opravljanje dejavnosti,
vlogi iz prvega odstavka tega člena priloži:
1.     
pogodbo o delu za vsa zaprošena obdobja, ki jo podpiše pravna ali
fizična oseba, registrirana za opravljanje dejavnosti, in izjavo tujca, da je
pripravljen opravljati delo pri tej pravni ali fizični osebi, registrirani za
opravljanje dejavnosti;
2.     
fotokopijo potnega lista tujca;
3.     
podatek o plačilu upravne takse za vlogo s strani nosilca kmetijskega
gospodarstva ali člana kmetije, vpisanega v register kmetijskih gospodarstev.
(8 Če ne gre za sklenitev delovnega
razmerja, zavod v postopku izdaje dovoljenja za delo iz prvega odstavka tega
člena po uradni dolžnosti pridobi:
1.     
podatek o vpisu v poslovni register ali vpisu nosilca kmetijskega
gospodarstva ali člana kmetije v register kmetijskih gospodarstev;
2.     
podatek, da kvota delovnih dovoljenj ni izkoriščena;
3.     
podatek o plačilu upravne takse za vlogo s transakcijskega računa pravne
ali fizične osebe, registrirane za opravljanje dejavnosti, razen v primeru, ko
je vlagatelj nosilec kmetijskega gospodarstva ali član kmetije, vpisan v
register kmetijskih gospodarstev.
(9) Če pravna ali fizična oseba,
registrirana za opravljanje dejavnosti, v primeru iz sedmega odstavka tega
člena zaprosi za izdajo dovoljenja za delo v dveh ali treh terminih, zavod izda
eno dovoljenje za delo, v katerem se določijo posamezna obdobja in lokacije
opravljanja dela.
(10) Vlogi za izdajo dovoljenja za delo za
sezonsko delo za tujca, ki mu je bila odpovedana pogodba o zaposlitvi ali
pogodba o delu in za katerega ima veljavno dovoljenje za zaposlitev ali
dovoljenje za delo drug delodajalec ali druga pravna ali fizična oseba,
registrirana za opravljanje dejavnosti, mora delodajalec ali druga pravna ali
fizična oseba, registrirana za opravljanje dejavnosti, poleg dokazil iz
drugega, četrtega ali sedmega odstavka tega člena priložiti še dokazilo o
prenehanju pogodbe o zaposlitvi ali pogodbe o delu, in sicer:
1.     
odpoved pogodbe o zaposlitvi ali pogodbe o delu ali
2.     
sporazum o prenehanju pogodbe o zaposlitvi ali pogodbe o delu.
(11) V postopku izdaje dovoljenja za delo
iz prejšnjega odstavka se glede podatkov, ki jih zavod pridobiva po uradni
dolžnosti, smiselno uporabljajo določbe tretjega, petega ali osmega odstavka
tega člena.
30. člen
(1) Na podlagi mnenja zbornice, pristojne za
kmetijstvo in gozdarstvo, da je prišlo do izrednih pridelovalnih razmer, se
lahko dovoljenje za delo za sezonsko delo podaljša za največ en mesec v primeru
sklenjenega delovnega razmerja ali za največ 15 dni v primeru sklenjene pogodbe
o delu.
(2) Vlogo za podaljšanje dovoljenja za delo
za sezonsko delo v kmetijstvu in gozdarstvu iz šestega odstavka 33. člena
ZZDT-1 vloži delodajalec, pravna ali fizična oseba, registrirana za opravljanje
dejavnosti, ki s tujcem sklepa pogodbo o delu, na predpisanem obrazcu
ZRSZ-TUJ-3. Delodajalec, pravna ali fizična oseba, registrirana za opravljanje
dejavnosti, vlogi priloži:
1.     
mnenje zbornice, pristojne za kmetijstvo in gozdarstvo, da je prišlo do
izrednih pridelovalnih pogojev (na primer podaljšanje vegetacije);
2.     
fotokopijo potnega lista tujca;
3.     
pogodbo o zaposlitvi ali pogodbo o delu, ki jo podpišeta obe pogodbeni
stranki;
4.     
dokazilo o plačilu upravne takse za vlogo s strani nosilca kmetijskega
gospodarstva ali člana kmetije, vpisanega v register kmetijskih gospodarstev. V
primeru, ko je vlagatelj pravna ali fizična oseba, registrirana za opravljanje
dejavnosti, podatek o plačilu upravne takse za vlogo s transakcijskega računa
pridobi zavod po uradni dolžnosti.
2. Dovoljenje za delo tujih zastopnikov
31. člen
(1) Vlogo za izdajo dovoljenja za delo iz
prvega odstavka 34. člena ZZDT-1 vloži pravna oseba ali samostojni podjetnik
posameznik na predpisanem obrazcu ZRSZ-TUJ-3.
(2) Vlogi za izdajo dovoljenja za delo iz
drugega odstavka 34. člena ZZDT-1 pravna oseba ali samostojni podjetnik
posameznik priloži:
1.     
izjavo, da je imel delodajalec za obdobje zadnjih šestih mesecev
pozitiven poslovni izid v višini najmanj dveh minimalnih bruto plač ali da je v
zadnjih štirih mesecih investiral v povečanje opredmetenih osnovnih sredstev za
opravljanje dejavnosti v višini več kot 10.000 evrov, na predpisanem obrazcu
»Priloga k obrazcu ZRSZ-TUJ-2-1«;
2.     
podatek o številu zaposlenih;
3.     
pogodbo o zaposlitvi ali pogodbo civilnega prava;
4.     
fotokopijo potnega lista tujca.
(3) V postopku izdaje dovoljenja za delo iz
prejšnjega odstavka zavod po uradni dolžnosti pridobi:
1.     
podatek o registraciji družbe, podružnice oziroma druge organizacijske
oblike, iz katerega je razvidno, da tujec zanjo opravlja poslovodno funkcijo;
2.     
podatek, da je delodajalec zadnjih šest mesecev pred vložitvijo vloge
predlagal obračune davčnega odtegljaja za dohodke iz delovnega razmerja in ima
na dan vpogleda v podatke davčnega organa poravnane davke in prispevke iz
naslova zaposlitve in dela;
3.     
podatek, da kvota delovnih dovoljenj ni izkoriščena;
4.     
podatek o plačilu upravne takse s transakcijskega računa pravne osebe
ali samostojnega podjetnika posameznika.
(4) Vlogi za izdajo dovoljenja za delo iz
tretjega odstavka 34. člena ZZDT-1 pravna oseba ali samostojni podjetnik
posameznik priloži:
1.     
fotokopijo najemne pogodbe, v primeru najema poslovnega prostora ali
prostora, kjer ima sedež;
2.     
izpis iz zemljiške knjige, v primeru lastništva poslovnega prostora ali
prostora, kjer ima sedež;
3.     
dokazilo o stvarnih vložkih, v skladu s 1. točko šestega odstavka tega člena,
če so stvarni vložki v osnovnem kapitalu;
4.     
dokazilo o nakupu opredmetenih osnovnih sredstev v višini 22.500 evrov,
v skladu z 2. točko šestega odstavka tega člena;
5.     
podatek o številu zaposlenih;
6.     
pogodbo o zaposlitvi ali pogodbo civilnega prava;
7.     
fotokopijo potnega lista tujca.
(5) V postopku izdaje dovoljenja za delo iz
prejšnjega odstavka zavod po uradni dolžnosti pridobi:
1.     
podatek o registraciji družbe, podružnice oziroma druge organizacijske
oblike, iz katerega je razvidno, da tujec zanjo opravlja poslovodno funkcijo;
2.     
podatek o višini denarnega vložka v osnovnem kapitalu, ki je razviden iz
akta o ustanovitvi družbe, družbene pogodbe ali statuta, objavljenega v
poslovnem registru;
3.     
podatek, da kvota delovnih dovoljenj ni izkoriščena;
4.     
podatek o plačilu upravne takse s transakcijskega računa pravne osebe
ali samostojnega podjetnika posameznika.
(6) Za investicijo 30.000 evrov se v
postopku izdaje dovoljenja za delo tujega zastopnika štejeta:
1.     
osnovni kapital, ki se upošteva le do višine 7.500 evrov in se dokazuje
z aktom o ustanovitvi družbe, z družbeno pogodbo ali statutom in s fotokopijo
poročila o stvarnih vložkih, če so stvarni vložki v osnovnem kapitalu;
2.     
nakup opredmetenih osnovnih sredstev, ki se dokazuje s fotokopijo računa
ali druge knjigovodske listine enake dokazne vrednosti ter fotokopijo dokazila
o bančni transakciji s transakcijskega računa vlagatelja vloge. Če je bil nakup
opravljen v tujini, pa je treba priložiti še overjen prevod računa oziroma
druge knjigovodske listine in dokazilo o uvozu (na primer Enotna carinska
listina).
(7) Ustreznost predloženih dokazil iz 1. in
2. točke prejšnjega odstavka se presoja v skladu s slovenskimi računovodskimi
standardi in v skladu z ostalo veljavno slovensko zakonodajo.
(8) Vlogi za izdajo dovoljenja za delo
tujega zastopnika za tujca, ki mu je bila odpovedana pogodba o zaposlitvi ali
pogodba o delu in za katerega ima veljavno dovoljenje za zaposlitev ali
dovoljenje za delo drug delodajalec ali druga pravna ali fizična oseba,
registrirana za opravljanje dejavnosti, ki s tujcem sklepa pogodbo o delu, mora
delodajalec ali druga pravna ali fizična oseba, registrirana za opravljanje
dejavnosti, poleg dokazil iz drugega ali četrtega odstavka tega člena priložiti
še dokazilo o prenehanju pogodbe o zaposlitvi ali pogodbe o delu, in sicer:
1.     
odpoved pogodbe o zaposlitvi ali pogodbe o delu ali
2.     
sporazum o prenehanju pogodbe o zaposlitvi ali pogodbe o delu.
(9) V postopku izdaje dovoljenja za delo iz
prejšnjega odstavka se glede podatkov, ki jih zavod pridobiva po uradni dolžnosti,
smiselno uporabljajo določbe tretjega ali petega odstavka tega člena.
32. člen
Pravna oseba ali samostojni podjetnik
posameznik vloži vlogo za ponovno izdajo dovoljenja za delo za istega tujca iz
devetega odstavka 34. člena ZZDT-1 na predpisanem obrazcu ZRSZ-TUJ-3, ki
vsebuje dokazila iz drugega odstavka prejšnjega člena. V postopku ponovne
izdaje dovoljenja za delo zavod po uradni dolžnosti pridobi podatke iz tretjega
odstavka prejšnjega člena.
3. Dovoljenje za delo za usposabljanje in
izpopolnjevanje
33. člen
(1) Vlogo za izdajo dovoljenja za delo iz
35. člena ZZDT-1 vloži delodajalec ali pravna ali fizična oseba, registrirana
za opravljanje dejavnosti, pri kateri se bo tujec usposabljal in izpopolnjeval,
na predpisanem obrazcu ZRSZ-TUJ-3.
(2) Vlogi iz prejšnjega odstavka
delodajalec ali pravna ali fizična oseba, registrirana za opravljanje
dejavnosti, pri kateri se bo tujec usposabljal in izpopolnjeval, priloži:
1.     
pogodbo o zaposlitvi tujca, ki jo podpiše delodajalec, in izjavo tujca,
da se je pripravljen zaposliti pri tem delodajalcu, v primerih sklenitve
delovnega razmerja;
2.     
program usposabljanja in izpopolnjevanja v skladu s 35. členom tega
pravilnika;
3.     
fotokopijo potnega lista tujca;
4.     
mnenje pristojne institucije iz drugega odstavka 35. člena ZZDT-1.
(3) V postopku izdaje dovoljenja za delo iz
prvega odstavka tega člena zavod po uradni dolžnosti pridobi:
1.     
podatek o registraciji delodajalca, pri katerem se bo tujec usposabljal
in izpopolnjeval;
2.     
podatek, da kvota delovnih dovoljenj ni izkoriščena;
3.     
podatek o plačilu upravne takse s transakcijskega računa delodajalca ali
pravne ali fizične osebe, registrirane za opravljanje dejavnosti, pri kateri se
bo tujec usposabljal in izpopolnjeval.
(4) Če se usposabljanje in izpopolnjevanje
izvajata brez sklenitve delovnega razmerja, vsebuje vloga za izdajo dovoljenja
za delo namesto dokazila iz 1. točke drugega odstavka tega člena pogodbo o
usposabljanju in izpopolnjevanju tujca med organizatorjem programa
usposabljanja in izpopolnjevanja ter pravno ali fizično osebo, registrirano za
opravljanje dejavnosti, pri kateri se bo tujec usposabljal in izpopolnjeval.
(5) Če usposabljanje in izpopolnjevanje
izvaja gospodarsko združenje, pristojna zbornica ali ministrstvo, pristojno za
področje dejavnosti (v nadaljnjem besedilu: organizator), vsebuje vloga za
izdajo dovoljenja za delo namesto dokazila iz 4. točke drugega odstavka tega
člena pogodbo, s katero se uredijo medsebojna razmerja glede obveznosti in
odgovornosti obeh pogodbenih strank pri izvajanju programa usposabljanja in
izpopolnjevanja, sklenjeno med organizatorjem usposabljanja in izpopolnjevanja
in delodajalcem ali pravno ali fizično osebo, registrirano za opravljanje
dejavnosti, pri kateri se bo tujec usposabljal in izpopolnjeval.
34. člen
(1) Kadar programa usposabljanja in
izpopolnjevanja ni mogoče zaključiti v pogodbenem času, lahko delodajalec ali
pravna ali fizična oseba, registrirana za opravljanje dejavnosti, pri kateri se
bo tujec usposabljal in izpopolnjeval, vloži vlogo za podaljšanje dovoljenja za
delo za usposabljanje in izpopolnjevanje na predpisanem obrazcu ZRSZ-TUJ-3.
(2) Vlogi za podaljšanje dovoljenja za delo
za usposabljanje in izpopolnjevanje delodajalec ali pravna ali fizična oseba,
registrirana za opravljanje dejavnosti, pri kateri se bo tujec usposabljal in
izpopolnjeval, priloži:
1.     
obrazložitev vloge za podaljšanje dovoljenja za delo;
2.     
fotokopijo potnega lista tujca;
3.     
aneks k osnovni pogodbi.
(3) V postopku izdaje dovoljenja za delo iz
prvega odstavka tega člena zavod po uradni dolžnosti pridobi podatek o plačilu
upravne takse s transakcijskega računa delodajalca ali pravne ali fizične
osebe, registrirane za opravljanje dejavnosti, pri kateri se bo tujec
usposabljal in izpopolnjeval.
35. člen
Program usposabljanja in izpopolnjevanja
mora vsebovati:
1.     
čas trajanja usposabljanja in izpopolnjevanja,
2.     
navedbo organizatorja in kraj izvajanja usposabljanja in
izpopolnjevanja,
3.     
osnovne vsebine usposabljanja in izpopolnjevanja,
4.     
navedbo mentorja izvajanja programa,
5.     
cilj usposabljanja in izpopolnjevanja.
4. Dovoljenje za delo za usposabljanje tujih
napotenih delavcev in dovoljenje za delo tujim napotenim delavcem, ki izvajajo
usposabljanje slovenskih delavcev
4.1. Dovoljenje za delo za usposabljanje tujih napotenih
delavcev
36. člen
(1) Vlogo za izdajo dovoljenja za delo za
usposabljanje tujih napotenih delavcev iz 36. člena ZZDT-1 vloži tuja
gospodarska družba na predpisanem obrazcu ZRSZ-TUJ-3.
(2) Vlogi iz prejšnjega odstavka tuja
gospodarska družba priloži:
1.     
dokazilo o registraciji tuje gospodarske družbe;
2.     
dokazilo o kapitalski povezanosti ali sklenjeni pogodbi o
poslovno-tehničnem sodelovanju ali o prenosu tehnologije;
3.     
soglasje pristojne zbornice (Gospodarske zbornice Slovenije,
Obrtno-podjetniške zbornice Slovenije itd.) o izpolnjevanju kriterijev,
določenih s podzakonskim aktom iz sedmega odstavka 36. člena ZZDT-1;
4.     
pogodbo o usposabljanju med slovensko in tujo gospodarsko družbo, s
programom usposabljanja, potrjenim od pristojne zbornice (Gospodarske zbornice
Slovenije, Obrtno-podjetniške zbornice Slovenije itd.);
5.     
seznam tujih napotenih delavcev na predpisanem obrazcu »Priloga k
obrazcu ZRSZ-TUJ-3-1«, ki je priloga tega pravilnika in njegov sestavni del;
6.     
fotokopije potnih listov napotenih delavcev;
7.     
dokazilo, da so napoteni delavci zaposleni v tej gospodarski družbi;
8.     
dokazilo o plačilu upravne takse in posebnih stroškov po 62. členu
ZZDT-1 za vsakega napotenega delavca s strani tuje gospodarske družbe.
(3) V postopku izdaje dovoljenja za delo iz
prvega odstavka tega člena zavod po uradni dolžnosti pridobi:
1.     
podatek o registraciji slovenske gospodarske družbe, pri kateri se bodo
tujci usposabljali in izpopolnjevali;
2.     
podatek, da kvota delovnih dovoljenj ni izkoriščena.
(4) Določbe tega člena se smiselno
uporabljajo tudi za samostojne podjetnike posameznike.
4.2. Dovoljenje za delo tujim napotenim delavcem za izvajanje
usposabljanja slovenskih delavcev
37. člen
(1) Vlogo za izdajo dovoljenja za delo za
usposabljanje slovenskih delavcev iz 37. člena ZZDT-1, ki ga izvajajo tuji
napoteni delavci, vloži slovenska gospodarska družba na predpisanem obrazcu
ZRSZ-TUJ-3.
(2) Vlogi iz prejšnjega odstavka slovenska
gospodarska družba priloži:
1.     
dokazilo o registraciji tuje gospodarske družbe;
2.     
dokazilo o kapitalski povezanosti ali sklenjeni pogodbi o
poslovno-tehničnem sodelovanju ali o prenosu tehnologije;
3.     
soglasje pristojne zbornice (Gospodarske zbornice Slovenije,
Obrtno-podjetniške zbornice Slovenije itd.) o izpolnjevanju kriterijev,
določenih s podzakonskim aktom iz sedmega odstavka 37. člena ZZDT-1;
4.     
pogodbo o usposabljanju med slovensko in tujo gospodarsko družbo, s
programom usposabljanja, potrjenim od pristojne zbornice (Gospodarske zbornice
Slovenije, Obrtno-podjetniške zbornice Slovenije itd.);
5.     
seznam tujih napotenih delavcev na predpisanem obrazcu »Priloga k
obrazcu ZRSZ-TUJ-3-1«;
6.     
fotokopije potnih listov napotenih delavcev;
7.     
dokazilo, da so napoteni delavci zaposleni v tuji gospodarski družbi.
(3) V postopku izdaje dovoljenja za delo iz
prvega odstavka tega člena zavod po uradni dolžnosti pridobi:
1.     
podatek o registraciji slovenske gospodarske družbe, pri kateri bodo
tuji napoteni delavci izvajali usposabljanje slovenskih delavcev;
2.     
podatek, da kvota delovnih dovoljenj ni izkoriščena;
3.     
podatek o plačilu upravne takse in posebnih stroškov po 62. členu ZZDT-1
za vsakega napotenega delavca s transakcijskega računa slovenske gospodarske
družbe.
(4) Določbe tega člena se smiselno
uporabljajo tudi za samostojne podjetnike posameznike.
VIII. IZVAJANJE STORITEV NA PODLAGI DOVOLJENJA ZA DELO
1. Preverjanje pogodbe o izvajanju storitev
tujih delodajalcev z napotenimi delavci
38. člen
(1) Pri obravnavi vloge za izdajo
dovoljenja za delo za izvajanje storitev tujih delodajalcev z napotenimi
delavci zavod v pogodbi o izvajanju storitev preveri predvsem:
1.     
čas izvajanja storitev,
2.     
število tujih napotenih delavcev,
3.     
natančen kraj oziroma kraje izvajanja storitev in
4.     
predmet pogodbe.
(2) Tuji delodajalec sme na podlagi
posamezne pogodbe z istim naročnikom in v zakonsko določenih časovnih okvirih
izvajati storitve na več krajih. Kraji izvajanja storitev morajo biti natančno
navedeni s časovnimi termini izvajanja storitev in številom napotenih delavcev.
2. Dovoljenje za delo za napotene delavce
2.1. Dovoljenje za delo za izvajaje storitev z napotenimi
delavci brez tržne prisotnosti delodajalca
39. člen
(1) Vlogo za izdajo dovoljenja za delo za
izvajanje čezmejnih storitev brez tržne prisotnosti iz 39. člena ZZDT-1 vloži
tuji delodajalec na predpisanem obrazcu ZRSZ-TUJ-3.
(2) Vlogi iz prejšnjega odstavka tuji
delodajalec priloži:
1.     
pogodbo o izvajanju storitev za naročnika;
2.     
dokazilo o registraciji tujega delodajalca;
3.     
fotokopijo osebnega dokumenta naročnika storitve, če je naročnik fizična
oseba;
4.     
izjavo tujega delodajalca, da bo v času izvajanja storitev na ozemlju
Republike Slovenije napotenim delavcem zagotavljal delovnopravne pogoje v
skladu s slovensko zakonodajo, na predpisanem obrazcu »Priloga k obrazcu
ZRSZ-TUJ-3-2«, ki je priloga tega pravilnika in njegov sestavni del;
5.     
seznam napotenih delavcev na predpisanem obrazcu »Priloga k obrazcu
ZRSZ-TUJ-3-1«;
6.     
fotokopije potnih listov napotenih delavcev;
7.     
dokazilo, da so napoteni delavci najmanj eno leto zaposleni pri
delodajalcu, ki napotuje delavce v Republiko Slovenijo;
8.     
dokazilo o plačilu upravne takse in posebnih stroškov po 62. členu
ZZDT-1 za vsakega napotenega delavca s strani tujega delodajalca.
(3) V postopku izdaje dovoljenja za delo iz
prvega odstavka tega člena zavod po uradni dolžnosti pridobi:
1.     
podatek o registraciji naročnika, če je naročnik storitve pravna ali
fizična oseba, registrirana za opravljanje dejavnosti;
2.     
podatek, da kvota delovnih dovoljenj ni izkoriščena.
(4) Določbe tega člena se smiselno
uporabljajo tudi za tuje samozaposlene osebe, ki so same izvajalci čezmejnih
storitev.
40. člen
(1) Če pogodbe v predvidenem roku iz
utemeljenih razlogov ni bilo mogoče dokončati, lahko tuji delodajalec pred
prenehanjem veljavnosti dovoljenj zaprosi za podaljšanje veljavnosti dovoljenj
za delo z vlogo na predpisanem obrazcu ZRSZ-TUJ-3.
(2) Vlogi iz prejšnjega odstavka tuji
delodajalec priloži:
1.     
obrazložitev utemeljenosti podaljšanja izvajanja pogodbe (na primer
višja sila, vezanost izvajanja del na predhodna dela, ki niso dokončana v roku,
in drugi utemeljeni razlogi);
2.     
fotokopije potnih listov napotenih delavcev;
3.     
aneks k osnovni pogodbi o izvajanju storitev;
4.     
seznam napotenih delavcev na predpisanem obrazcu »Priloga k obrazcu
ZRSZ-TUJ-3-1«;
5.     
dokazilo o plačilu upravne takse in posebnih stroškov po 62. členu
ZZDT-1 za vsakega napotenega delavca s strani tujega delodajalca.
(3) Določbe tega člena se smiselno
uporabljajo tudi za tuje samozaposlene osebe, ki so same izvajalci čezmejnih
storitev.
41. člen
Če se med izvajanjem pogodbe zamenjajo
delavci, vloži tuji delodajalec oziroma tuja samozaposlena oseba za izdajo
dovoljenj za delo za nove napotene delavce vlogo na predpisanem obrazcu
ZRSZ-TUJ-3. Vloga vsebuje dokazila, navedena v 4., 5., 6., 7. in 8. točki
drugega odstavka 39. člena tega pravilnika.
42. člen
(1) Če se zaradi povečanega obsega dela
sklenejo aneksi k osnovni pogodbi o izvajanju storitev, na podlagi katere so
bila že izdana dovoljenja za delo, lahko tuji delodajalec za dodatne delavce
vloži vlogo za izdajo dodatnih dovoljenj za delo na predpisanem obrazcu
ZRSZ-TUJ-3.
(2) Vlogi iz prejšnjega odstavka tuji
delodajalec priloži:
1.     
aneks k osnovni pogodbi o izvajanju storitev;
2.     
seznam dodatno napotenih delavcev na predpisanem obrazcu »Priloga k
obrazcu ZRSZ-TUJ-3-1«;
3.     
fotokopije potnih listov napotenih delavcev;
4.     
dokazilo, da so napoteni delavci najmanj eno leto zaposleni pri
delodajalcu, ki napotuje delavce v Republiko Slovenijo;
5.     
dokazilo o plačilu upravne takse in posebnih stroškov po 62. členu
ZZDT-1 za vsakega napotenega delavca s strani tujega delodajalca.
(3) V postopku izdaje dovoljenja za delo iz
prvega odstavka tega člena zavod po uradni dolžnosti pridobi podatek, da kvota
delovnih dovoljenj ni izkoriščena.
(4) Določbe tega člena se smiselno
uporabljajo tudi za tuje samozaposlene osebe, ki so same izvajalci čezmejnih
storitev.
43. člen
(1) V primeru iz šestega odstavka 38. člena
ZZDT-1, ko je storitev posebnega pomena za državo in se lahko izvaja dlje kot
tri mesece, mora naročnik storitve pred vložitvijo vloge za izdajo dovoljenj za
delo pridobiti pisno soglasje ministrstva, pristojnega za delo.
(2) Naročnik storitve mora za pridobitev
soglasja na ministrstvo, pristojno za delo, poslati pisno obrazložitev v dveh
izvodih, iz katere so razvidni poseben pomen storitve za državo, čas izvajanja
storitve in število napotenih delavcev, potrebnih za izvedbo storitve. Naročnik
storitve obrazložitvi priloži pogodbo o izvajanju storitve v dveh izvodih.
(3) Ministrstvo, pristojno za delo,
posreduje dokumentacijo iz drugega odstavka tega člena ministrstvu, pristojnemu
za področje dejavnosti, in ga zaprosi za izdajo soglasja. Ministrstvo,
pristojno za delo, v soglasju z ministrstvom, pristojnim za področje
dejavnosti, odloči o utemeljenosti izvajanja storitve za daljši čas, kot je
določen v prvem odstavku 39. člena ali prvem odstavku 40. člena ZZDT-1, ter
določi čas izvajanja storitve in število napotenih delavcev, ki bodo izvajali
storitev.
(4) Ministrstvo, pristojno za delo, pošlje
odločitev o izdaji soglasja skupaj s pogodbo o izvajanju storitve na zavod ter
kopijo soglasja naročniku storitve.
(5) Vlogo za izdajo dovoljenj za delo po
šestem odstavku 38. člena ZZDT-1 vloži tuji delodajalec (izvajalec storitve) na
zavodu na predpisanem obrazcu ZRSZ-TUJ-3 in ji priloži dokazila, navedena v
drugem odstavku 39. člena tega pravilnika, razen pogodbe o izvajanju storitev.
V postopku izdaje dovoljenja za delo zavod po uradni dolžnosti pridobi podatke
iz tretjega odstavka 39. člena.
(6) Če pogodbe v predvidenem roku iz
utemeljenih razlogov ni bilo mogoče dokončati, če se med izvajanjem pogodbe
zamenjajo delavci ali se zaradi povečanega obsega dela sklenejo aneksi k
osnovni pogodbi o izvajanju storitev, se smiselno uporabljajo določbe 40., 41.
in 42. člena tega pravilnika. Tuji delodajalec vloži vlogo za podaljšanje
veljavnosti dovoljenj za delo ali za nova dovoljenja za delo na predpisanem
obrazcu ZRSZ-TUJ-3.
2.2. Dovoljenje za delo za izvajaje storitev z napotenimi
delavci s tržno prisotnostjo delodajalca
44. člen
(1) Vlogo za izdajo dovoljenja za delo za
opravljanje določenih nalog ali izvedbo pogodbenih storitev iz prvega odstavka
40. člena ZZDT-1 z delavci, ki so napoteni v organizacijsko enoto, s katero je
tržno prisoten v Republiki Sloveniji, vloži tuji delodajalec na predpisanem
obrazcu ZRSZ-TUJ-3.
(2) Vlogi iz prejšnjega odstavka tuji
delodajalec priloži:
1.     
pogodbo o izvajanju storitev;
2.     
dokazilo o registraciji tujega delodajalca;
3.     
seznam napotenih delavcev na predpisanem obrazcu »Priloga k obrazcu
ZRSZ-TUJ-3-1«;
4.     
fotokopije potnih listov napotenih delavcev;
5.     
dokazilo, da so napoteni delavci najmanj eno leto zaposleni pri
delodajalcu, ki napotuje delavce v Republiko Slovenijo;
6.     
izjavo tujega delodajalca, da bo v času izvajanja storitev na ozemlju
Republike Slovenije napotenim delavcem zagotavljal delovnopravne pogoje v
skladu s slovensko zakonodajo, na predpisanem obrazcu »Priloga k obrazcu
ZRSZ-TUJ-3-2«;
7.     
dokazilo o plačilu upravne takse in posebnih stroškov po 62. členu
ZZDT-1 za vsakega napotenega delavca s strani tujega delodajalca.
(3) V postopku izdaje dovoljenja za delo iz
prvega odstavka tega člena zavod po uradni dolžnosti pridobi:
1.     
podatek o registraciji družbe, podružnice ali druge organizacijske enote
v Republiki Sloveniji;
2.     
podatek, da kvota delovnih dovoljenj ni izkoriščena.
(4) Če pogodbe v predvidenem roku iz
utemeljenih razlogov ni bilo mogoče dokončati, če se med izvajanjem pogodbe
zamenjajo delavci ali se zaradi povečanega obsega dela sklenejo aneksi k
osnovni pogodbi o izvajanju storitev, se smiselno uporabljajo določbe 40., 41.
in 42. člena tega pravilnika. Tuji delodajalec vloži vlogo za podaljšanje
veljavnosti dovoljenj za delo ali za nova dovoljenja za delo na predpisanem obrazcu
ZRSZ-TUJ-3.
2.3. Dovoljenje za delo za gibanje oseb znotraj združb
45. člen
(1) Vlogo za izdajo dovoljenja za delo za
gibanje oseb znotraj združb iz 41. člena ZZDT-1 vloži tuji delodajalec na
predpisanem obrazcu ZRSZ-TUJ-3.
(2) Vlogi iz prejšnjega odstavka tuji
delodajalec priloži:
1.     
dokazilo o registraciji tujega delodajalca;
2.     
fotokopijo potnega lista napotenega delavca;
3.     
dokazilo, da je napoteni delavec najmanj eno leto zaposlen pri
delodajalcu, ki napotuje delavce v Republiko Slovenijo;
4.     
akt o imenovanju oziroma o napotitvi delavca na začasno delo v
organizacijsko enoto, iz katerega je razvidno, katere naloge bo napoteni
delavec opravljal v organizacijski enoti;
5.     
dokazilo o plačilu upravne takse in posebnih stroškov po 62. členu
ZZDT-1 s strani tujega delodajalca.
(3) V postopku izdaje dovoljenja za delo iz
prvega odstavka tega člena zavod po uradni dolžnosti pridobi:
1.     
podatek o registraciji družbe, podružnice ali druge organizacijske enote
v Republiki Sloveniji;
2.     
podatek, da kvota delovnih dovoljenj ni izkoriščena.
3. Dovoljenje za delo za individualne
storitve tujcev
46. člen
(1) Vlogo za izdajo dovoljenja za delo iz
42. člena ZZDT-1 vloži naročnik storitve na predpisanem obrazcu ZRSZ-TUJ-3.
(2) Vlogi iz prejšnjega odstavka naročnik
storitve priloži:
1.     
fotokopijo osebnega dokumenta naročnika storitve, če je naročnik fizična
oseba;
2.     
pogodbo o individualni storitvi med naročnikom storitve in tujcem;
3.     
fotokopijo potnega lista tujca;
4.     
dokazilo o posebnem specialističnem znanju tujca (po­sebni tečaji,
priporočila ipd.);
5.     
dokazilo o plačilu upravne takse s strani naročnika storitve.
(3) V postopku izdaje dovoljenja za delo iz
prvega odstavka tega člena zavod po uradni dolžnosti pridobi:
1.     
podatek o registraciji iz ustreznega registra, če je naročnik storitve
pravna ali fizična oseba, registrirana za opravljanje dejavnosti;
2.     
podatek, da kvota delovnih dovoljenj ni izkoriščena.
IX. IZVAJANJE STORITEV BREZ DELOVNEGA DOVOLJENJA
47. člen
V primeru iz 44. člena ZZDT-1 prireditelj
ali naročnik storitev k prijavi na predpisanem obrazcu ZRSZ-TUJ-4B, ki je
priloga tega pravilnika in njegov sestavni del, priloži naslednja dokazila:
1.     
seznam tujcev na predpisanem obrazcu »Priloga k obrazcu ZRSZ-TUJ-3-1«;
2.     
fotokopije potnih listov tujcev;
3.     
fotokopijo pogodbe ali drugega dokazila, iz katerega je razviden čas
izvajanja storitve.
48. člen
V primeru iz 45. člena ZZDT-1 tuji
delodajalec k prijavi na predpisanem obrazcu ZRSZ-TUJ-4B priloži naslednja
dokazila:
1.     
izjavo o udeležbi na razstavni ali sejemski prireditvi;
2.     
seznam tujcev na predpisanem obrazcu »Priloga k obrazcu ZRSZ-TUJ-3-1«;
3.     
fotokopije potnih listov tujcev;
4.     
fotokopijo pogodbe ali drugega dokazila, iz katerega je razviden čas
izvajanja storitve.
49. člen
V primeru iz 46. člena ZZDT-1 naročnik
storitve k prijavi na predpisanem obrazcu ZRSZ-TUJ-4B priloži naslednja
dokazila:
1.     
fotokopijo pogodbe, iz katere je razvidna vrsta storitve, ki jo bo tujec
izvajal v Republiki Sloveniji;
2.     
terminski načrt izvajanja storitve;
3.     
izjavo tujčevega delodajalca, da je tujec zaposlen pri dobavitelju
opreme ali pri njegovem pogodbenem partnerju;
4.     
seznam tujcev na predpisanem obrazcu »Priloga k obrazcu ZRSZ-TUJ-3-1«;
5.     
fotokopije potnih listov tujcev.
50. člen
V primeru iz 47. člena ZZDT-1 naročnik
storitve k prijavi na predpisanem obrazcu ZRSZ-TUJ-4B priloži naslednja dokazila:
1.     
fotokopijo zaprosila domačega naročnika storitev za nujno odpravo ali
preprečitev škode;
2.     
seznam tujcev na predpisanem obrazcu »Priloga k obrazcu ZRSZ-TUJ-3-1«;
3.     
fotokopije potnih listov tujcev.
X. PRIJAVA IN ODJAVA DELA TUJCEV
1. Prijava dela tujca na podlagi delovnega
dovoljenja
51. člen
(1) Če delodajalec s tujcem sklene pogodbo
o zaposlitvi ali se tujec samozaposli, se za prijavo začetka dela šteje prijava
tujca v socialno zavarovanje na tej podlagi.
(2) Vlogo za prijavo dela tujca, ki ne
sklene pogodbe o zaposlitvi ali se ne samozaposli, vloži zavezanec na
predpisanem obrazcu ZRSZ-TUJ-4A, ki je priloga tega pravilnika in njegov
sestavni del. V primeru napotitve tujih delavcev se vlogi priloži seznam
napotenih delavcev na predpisanem obrazcu »Priloga k obrazcu ZRSZ-TUJ-3-1«. Če
tujec ni socialno zavarovan v Republiki Sloveniji, zavezanec za prijavo vlogi
priloži dokazilo o ustreznem socialnem zavarovanju tujca v drugi državi, s
katero ima Republika Slovenija sklenjeno konvencijo o socialni varnosti ali
dokazilo o prostovoljnem zdravstvenem zavarovanju tujca v Republiki Sloveniji.
(3) Zavod v primeru iz prejšnjega odstavka
po uradni dolžnosti pridobi:
1.     
podatek o dovoljenju za prebivanje v Republiki Sloveniji oziroma vizumu
za dolgoročno bivanje v Republiki Sloveniji;
2.     
podatek o socialnem zavarovanju v Republiki Sloveniji, razen v primeru,
če tujec ni socialno zavarovan v Republiki Sloveniji.
(4) Zavezanec prijavi delo tujca v roku iz
49. ali 50. člena ZZDT-1.
2. Odjava dela tujcev
52. člen
(1) Zavezanec odjavi delo tujca v roku iz
53. člena ZZDT-1 z vrnitvijo delovnega dovoljenja ali s pisno izjavo, da
delovnega dovoljenja ne poseduje in da želi odjaviti delo tujca.
(2) Če je zavezanec s tujcem sklenil
pogodbo o zaposlitvi, mora odjaviti delo tujca z vlogo na predpisanem obrazcu
ZR-SZ-TUJ-4C, ki je priloga tega pravilnika in njegov sestavni del. Vlogi mora
priložiti odpoved pogodbe o zaposlitvi in dokazilo o vročitvi odpovedi pogodbe
o zaposlitvi v skladu z določbami zakona, ki ureja delovna razmerja, ali sporazum
o prenehanju pogodbe o zaposlitvi, ki ga podpišeta tujec in delodajalec.
(3) Zavod izda v primeru iz prejšnjega
odstavka zavezancu potrdilo o odjavi dela tujca na predpisanem obrazcu
ZRSZ-TUJ-4C.
(4) V primeru iz drugega odstavka 51. člena
ZZDT-1, ko želi tujec odjaviti delo tujca, mora zahtevi za odjavo dela tujca
priložiti odpoved pogodbe o zaposlitvi in dokazilo o vročitvi odpovedi pogodbe
o zaposlitvi v skladu z določbami zakona, ki ureja delovna razmerja, ali
sporazum o prenehanju pogodbe o zaposlitvi, ki ga podpišeta tujec in
delodajalec.
(5) Zavod izda v primeru iz prejšnjega
odstavka tujcu potrdilo o odjavi dela tujca na predpisanem obrazcu ZRSZ-TUJ-4C.
XI. NADOMESTNO DELOVNO DOVOLJENJE
53. člen
(1) Vlogo za nadomestno delovno dovoljenje,
ki se izda za preostali čas veljavnosti delovnega dovoljenja, delodajalec ali
pravna ali fizična oseba, registrirana za opravljanje dejavnosti, vloži na
predpisanem obrazcu ZRSZ-TUJ-2, če gre za dovoljenje za zaposlitev, ali na
predpisanem obrazcu ZRSZ-TUJ-3, če gre za dovoljenje za delo.
(2) Vlogi iz sedmega odstavka 10. člena
ZZDT-1 delodajalec ali pravna ali fizična oseba, registrirana za opravljanje
dejavnosti, priloži:
1.     
fotokopijo potnega lista tujca;
2.     
pogodbo o zaposlitvi ali pogodbo o delu;
3.     
podatek o vpisu v sodni register, iz katerega je razvidno, da je
nastopilo univerzalno pravno nasledstvo v skladu z zakonom, ki ureja
gospodarske družbe, v primeru, če tega podatka ni v poslovnem registru.
(3) V postopku izdaje nadomestnega
delovnega dovoljenja v primeru iz prejšnjega odstavka zavod po uradni dolžnosti
pridobi:
1.     
podatek iz poslovnega registra, iz katerega je razvidno, da je nastopilo
univerzalno pravno nasledstvo v skladu z zakonom, ki ureja gospodarske družbe,
razen, če tega podatka ni v poslovnem registru;
2.     
podatek o plačilu upravne takse s transakcijskega računa delodajalca,
pravne ali fizične osebe, registrirane za opravljanje dejavnosti, ki s tujcem
sklene pogodbo o delu.
(4) Vlogi iz 26. člena ZZDT-1 delodajalec
ali pravna ali fizična oseba, registrirana za opravljanje dejavnosti, priloži:
1.     
fotokopijo potnega lista tujca;
2.     
novo pogodbo o zaposlitvi za polni delovni čas.
(5) V postopku izdaje nadomestnega
delovnega dovoljenja v primeru iz prejšnjega odstavka zavod po uradni dolžnosti
pridobi:
1.     
podatek o registraciji ali vpisu v ustrezen register;
2.     
podatek o plačilu upravne takse s transakcijskega računa delodajalca.
XII. OBVEZNOSTI DO NADZORNEGA ORGANA
54. člen
(1) Delodajalec, pravna ali fizična oseba,
registrirana za opravljanje dejavnosti, ki je za tujca pridobil delovno
dovoljenje, je dolžan hraniti delovno dovoljenje in dokazila (pogodbo o
zaposlitvi, pogodbo o izvajanju storitev, pogodbo o delu ali druge
civilnopravne pogodbe, dokazilo o izobrazbi tujca in druga dokazila o
izpolnjevanju pogojev za zaposlitev tujca v skladu s predpisi, kot je na primer
licenca, HASAP), ki dokazujejo zakonitost zaposlitve ali dela tujca, na sedežu
poslovanja v Republiki Sloveniji.
(2) Pri opravljanju dela zunaj sedeža
poslovanja je delodajalec, pravna ali fizična oseba, registrirana za
opravljanje dejavnosti, dolžna na vsakokratnem delovišču hraniti kopijo
delovnega dovoljenja.
(3) Tuji delodajalec, ki v Republiki
Sloveniji ni tržno prisoten, je dolžan hraniti delovno dovoljenje in potrdilo o
prijavi dela na delovišču, kjer izvaja storitve.
(4) Tujec hrani osebno delovno dovoljenje
na primernem mestu (prebivališče ali delovno mesto). Na zahtevo inšpektorja za
delo je dolžan v zahtevanem roku osebno delovno dovoljenje predložiti na
vpogled. Kopijo osebnega delovnega dovoljenja je dolžan hraniti na vsakokratnem
delovnem mestu.
(5) V zvezi z delom in plačilom tujca je
delodajalec dolžan hraniti naslednjo dokumentacijo:
1.     
pogodbe o zaposlitvi oziroma druge pogodbe;
2.     
druga dokazila o izpolnjevanju pogojev za zaposlitev tujca v skladu s
predpisi;
3.     
pisni obračun plače in nadomestil, iz katerega sta razvidna tudi obračun
in plačilo davkov in prispevkov;
4.     
podatke o opravljenem rednem delu in o nadurah;
5.     
podatke o odobrenem in izrabljenem dopustu;
6.     
dokumentacijo s področja varnosti in zdravja pri delu.
(6) Tuji delodajalec, ki izvaja storitve,
je dolžan na delovišču hraniti naslednjo dokumentacijo:
1.     
pogodbo o izvajanju storitve;
2.     
pisni obračun plače in nadomestil, iz katerega sta razvidna tudi obračun
in plačilo davkov in prispevkov za čas izvajanja storitev v Republiki
Sloveniji;
3.     
podatke o opravljenem rednem delu in o nadurah;
4.     
dokumentacijo s področja varnosti in zdravja pri delu.
(7) Pravna ali fizična oseba, registrirana
za opravljanje dejavnosti, ki s tujcem sklene pogodbo o delu, je dolžna hraniti
naslednjo dokumentacijo:
1.     
pogodbe o delu oziroma druge vrste civilnopravnih pogodb;
2.     
druga dokazila o izpolnjevanju pogojev za opravljanje dejavnosti tujca v
skladu s predpisi;
3.     
pisni obračun plačil, iz katerega sta razvidna tudi obra­čun in plačilo
davkov in prispevkov;
4.     
podatke o opravljenem delu;
5.     
dokumentacijo s področja varnosti in zdravja pri delu.
XIII. OBLIKA IN VSEBINA POSAMEZNE VRSTE DELOVNEGA DOVOLJENJA
55. člen
(1) O vlogi za izdajo delovnega dovoljenja
odloči zavod z odločbo, ki velja kot osebno delovno dovoljenje, dovoljenje za
zaposlitev ali dovoljenje za delo, za namene, ki jih določa ZZDT-1.
(2) Poleg delovnega dovoljenja iz
prejšnjega odstavka se lahko tujcu izda izkaznica, v katero se vpišejo osnovni
podatki iz odločbe.

Obr
ZRSZ-TUJ-1: Vloga za izdajo osebnega delovnega dovoljenja
Obr
ZRSZ-TUJ-2: Vloga za izdajo dovoljenja za zaposlitev
Obr
ZRSZ-TUJ-3: Vloga za izdajo dovoljenja za delo
Obr
ZRSZ-TUJ-4A: Prijava za dela tujcev (prijava na obrazcu se opravi le v primeru,
ko ni sklenjena pogodba o zaposlitvi)
Obr
ZRSZ-TUJ-4B: Prijava dela tujcev (izvajanje storitev brez delovnega dovoljenja
– 43.-46. člen ZZDT-1
Obr
ZRSZ-TUJ-4C: Odjava dela tujcev (odjava na obrazcu se opravi le v primeru
prenehanja delovnega razmerja pred iztekom veljavnosti dovoljenja za zaposlitev
ali dovoljenja za delo
Obr
ZRSZ-TUJ-5A: Prijava izvajanja storitve delodajalca s sedežem v drugi državi
članici evropske unije, evropskega gospodarskega prostora ali švicarske
konfederacije
Obr
ZRSZ-TUJ-5B: Prijava izvajanja storitve državljana evropske unije, evropskega
gospodarskega prosto ali švicarske konfederacije
Obr
ZRSZ-TUJ-2-1: Izjava o poslovanju
Priloga
k obrazcu ZRSZ-TUJ-3-1: Seznam tujih delavcev
Priloga
k obrazcu ZRSZ-TUJ-3-2: Izjava o zagotavljanju delovno pravnih pogojev

Pravilnik o vlogah in dokazilih v zvezi z
zaposlovanjem in delom tujcev ter o zaposlitvah tujcev, ki niso vezane na trg
dela (Uradni list RS, št. 45/11) vsebuje naslednji končni določbi:
»XIV. KONČNI DOLOČBI
56. člen
Z dnem uveljavitve tega pravilnika se
preneha uporabljati Pravilnik o delovnih dovoljenjih, prijavi in odjavi dela
ter nadzoru nad zaposlovanjem in delom tujcev (Uradni list RS, št. 37/08 in
28/09).
57. člen
(1) Ta pravilnik začne veljati naslednji
dan po objavi v Uradnem listu Republike Slovenije.
(2) Ne glede na prejšnji odstavek se
začnejo določba 18. člena tega pravilnika, v delu, ki se nanaša na žrtev
nezakonitega zaposlovanja, določbi 27. in 28. člena tega pravilnika ter določba
1. točke tretjega odstavka 51. člena tega pravilnika, v delu, ki se nanaša na
vizum za dolgoročno bivanje, uporabljati z dnem, ko se začne uporabljati zakon,
ki ureja prebivanje tujcev in določa postopek za izdajo dovoljenja za začasno
prebivanje žrtvi nezakonitega zaposlovanja, postopek za izdajo modre karte EU
in postopek za izdajo vizuma za dolgoročno bivanje.

Pravilnik o spremembah Pravilnika o vlogah in
dokazilih v zvezi z zaposlovanjem in delom tujcev ter o zaposlitvah tujcev, ki
niso vezane na trg dela (Uradni list RS, št. 11/15) vsebuje naslednjo prehodno in
končno določbo:
»PREHODNA IN KONČNA DOLOČBA
4. člen
Postopki izdaje dovoljenj za zaposlitev, ki
so se začeli do uveljavitve tega pravilnika, se dokončajo v skladu z določbami
Pravilnika o vlogah in dokazilih v zvezi z zaposlovanjem in delom tujcev ter o
zaposlitvah tujcev, ki niso vezane na trg dela (Uradni list RS, št. 45/11).
5. člen
Ta pravilnik začne veljati naslednji dan po
objavi v Uradnem listu Republike Slovenije.«.