I. SPLOŠNE DOLOČBE
1. člen
(vsebina)
(1) Ta uredba določa ukrepe po
Programu ukrepov na področju čebelarstva v Republiki Sloveniji v letih
2014–2016 (v nadaljnjem besedilu: program ukrepov) za izvajanje:
-       
Uredbe Komisije (ES) št. 917/2004 z dne 29. aprila 2004 o podrobnih
pravilih za izvajanje Uredbe Sveta (ES) št. 797/2004 o ukrepih za izboljšanje
splošnih pogojev za proizvajanje in trženje čebelarskih proizvodov (UL L št.
163 z dne 30. 4. 2004, str. 83), zadnjič spremenjene z Izvedbeno
uredbo Komisije (EU) št. 768/2013 z dne 8. avgusta 2013 o spremembi
Uredbe (ES) št. 917/2004 o podrobnih pravilih za izvajanje Uredbe Sveta
(ES) št. 797/2004 o ukrepih za izboljšanje splošnih pogojev za
proizvajanje in trženje čebelarskih proizvodov (UL L št. 214 z dne
9. 8. 2013, str. 7);
-       
Uredbe (EU) št. 1306/2013 Evropskega parlamenta in Sveta z dne 17. decembra
2013 o financiranju, upravljanju in spremljanju skupne kmetijske politike in
razveljavitvi uredb Sveta (EGS) št. 352/78, (ES) št. 165/94, (ES)
št. 2799/98, (EC) No 814/2000, (ES) št. 1290/2005 in (ES)
št. 485/2008 (UL L št. 347 z dne 20. 12. 2013, str. 549), zadnjič
spremenjene z Uredbo (EU) št. 1310/2013 Evropskega parlamenta in Sveta z dne
17. decembra 2013 o določitvi nekaterih prehodnih določb glede podpore za
razvoj podeželja iz Evropskega kmetijskega sklada za razvoj podeželja (EKSRP),
o spremembi Uredbe (EU) št. 1305/2013 Evropskega parlamenta in Sveta glede
sredstev in njihove razdelitve za leto 2014 in o spremembi Uredbe Sveta (ES)
št. 73/2009 in uredb (EU) št. 1307/2013, (EU) št. 1306/2013 in (EU) št.
1308/2013 Evropskega parlamenta in Sveta v zvezi z njihovo uporabo v letu 2014
(UL L št. 347 z dne 20. 12. 2013, str. 865);
-       
Uredbe (EU) št. 1308/2013 Evropskega parlamenta in Sveta z dne
17. decembra 2013 o vzpostavitvi skupne ureditve trgov kmetijskih
proizvodov in razveljavitvi uredb Sveta (EGS) št. 922/72, (EGS)
št. 234/79, (ES) št. 1037/2001 in (ES) št. 1234/2007 (UL L št.
347 z dne 20. 12. 2013, str. 671), zadnjič spremenjene z Uredbo (EU)
št. 1310/2013 Evropskega parlamenta in Sveta z dne 17. decembra 2013 o
določitvi nekaterih prehodnih določb glede podpore za razvoj podeželja iz
Evropskega kmetijskega sklada za razvoj podeželja (EKSRP), o spremembi Uredbe
(EU) št. 1305/2013 Evropskega parlamenta in Sveta glede sredstev in njihove
razdelitve za leto 2014 in o spremembi Uredbe Sveta (ES) št. 73/2009 in uredb
(EU) št. 1307/2013, (EU) št. 1306/2013 in (EU) št. 1308/2013 Evropskega
parlamenta in Sveta v zvezi z njihovo uporabo v letu 2014 (UL L št. 347 z dne
20. 12. 2013, str. 865), (v nadaljnjem besedilu: Uredba 1308/2013/EU).
(2) S to uredbo se podrobneje določa
tudi način pridobitve sredstev po programu ukrepov.
(3) Program ukrepov, ki ga je
Republika Slovenija predložila Evropski komisiji na podlagi Uredbe Sveta (ES)
št. 1234/2007 z dne 22. oktobra 2007 o vzpostavitvi skupne ureditve
kmetijskih trgov in o posebnih določbah za nekatere kmetijske proizvode (Uredba
o enotni SUT), (UL L št. 299 z dne 16. 11. 2007, str. 1), zadnjič
spremenjene z Uredbo 1308/2013/EU, je potrjen s Sklepom Komisije z dne
12. 8. 2013 o odobritvi programa za izboljšanje pridelave in trženja
čebelarskih proizvodov in je dostopen na spletnih straneh ministrstva,
pristojnega za kmetijstvo (v nadaljnjem besedilu: ministrstvo).
2. člen
(ukrepi)
(1) V programskem obdobju 2014–2016 se
v skladu s to uredbo izvajajo naslednji ukrepi:
1.     
tehnična pomoč čebelarjem:
- 
sofinanciranje čebelarske opreme,
- 
pomoč čebelarjem začetnikom,
- 
usposabljanje na področju čebelarjenja,
- 
izobraževanje na področju zdravstvenega varstva čebel;
2.     
nadzor nad varozo;
3.     
kakovost medu;
4.     
obnavljanje čebeljega fonda:
- 
spodbujanje osnovne odbire in menjava čebeljih matic,
- 
subvencioniranje vzreje čebeljih matic,
- 
spremljanje kakovosti vzrejenih čebeljih matic kranjske čebele in
- 
testiranje in odbira čebeljih družin, ki so odporne proti varojam, ter
vzpostavitev testne postaje;
5.     
aplikativne raziskave:
- 
vpliv krme na razvoj, donosnost in reprodukcijo čebeljih družin,
- 
monitoring obremenitev stojišč v intenzivnih in ekstenzivnih
kmetijsko-pašnih okoljih s fitofarmacevtskimi sredstvi ter z drugimi dejavniki,
ki vplivajo na stanje čebeljega fonda kranjske čebele,
- 
karakterizacija slovenskega medu,
- 
vpliv tehnologije čebelarjenja in kakovosti čebelje prehrane na čebelje
pridelke in vitalnost čebeljih družin,
- 
ugotavljanje vpliva ostankov zdravil ter drugih škodljivih snovi na
čebelje pridelke, na zdravje in preživetje čebeljih družin,
- 
vpliv mikroklimatskih pogojev v panju in okolici na zatiranje varoj v
povezavi z zdravstvenim stanjem čebel,
- 
izločanje učinkovin za zatiranje varoze iz čebeljih panjev.
(2) Namen ukrepov tehnične pomoči iz
1. točke prejšnjega odstavka je posodobiti čebelarstvo s sofinanciranjem
določene čebelarske opreme, zagotoviti pomoč čebelarjem začetnikom in
pridobitev osnovnih znanj s področja čebelarstva, izboljšati usposobljenost in
ozaveščenost glede zgodovine čebelarstva, biologije in oskrbe čebel, vzreje
čebeljih matic, čebelje paše, medenih pijač, zdravstvenega varstva čebel in
obvladovanja varoze čebel ter podjetništva in trženja.
(3) Namen ukrepa nadzora nad varozo iz
2. točke prvega odstavka tega člena je na podlagi preventivnih pregledov
zdravstvenega stanja čebeljih družin pri čebelarjih, proučevati vzroke
napadenosti čebeljih družin z varojami ter usmerjati čebelarje k pravilni
uporabi zdravil, primernih za zatiranje varoj v ekološkem in konvencionalnem
načinu čebelarjenja, za doseganje učinkovitejšega zatiranja varoze na osnovi
ugotovljene populacije varoj in boljšega zdravstvenega stanja čebel ob
pridobivanju varnih čebeljih pridelkov.
(4) Namen ukrepa kakovosti medu iz 3.
točke prvega odstavka tega člena je spremljanje in zagotavljanje kakovosti in
zdravstvene ustreznosti medu ter zmanjšanje ostankov zdravil in drugih
škodljivih snovi v medu in čebeljih pridelkih.
(5) Namen ukrepov obnavljanja
čebeljega fonda iz 4. točke prvega odstavka tega člena je:
-       
da se na območjih, kjer je kranjska čebela najbolj ogrožena, z zamenjavo
čebeljih matic in informiranjem čebelarjev omeji širjenje drugih ras čebel na
območju Republike Slovenije,
-       
spodbujanje vzrejevalcev čebeljih matic k obsežnejši in sistematični
vzreji bolj kakovostnih čebeljih matic,
-       
spremljanje rasne lastnosti vzrejenih čebeljih matic v povezavi s
tehnologijo vzreje v vzrejališčih in
-       
odbira ter reprodukcija čebeljih družin, ki bodo na varoje tolerantnejše
od čebeljih družin v prvotnem okolju.
(6) Namen ukrepov aplikativnih
raziskav iz 5. točke prvega odstavka tega člena je ugotoviti vplive različnih
prehranskih dodatkov, načinov in dinamike hranjenja na čebelje družine,
spremljati ključne dejavnike v okolju, ki vplivajo na uspešnost čebelarjenja,
posodobiti in dopolniti bazo podatkov o senzoričnih, fizikalno-kemijskih in
mikroskopskih lastnostih različnih vrst medu, pridelanih v Republiki Sloveniji,
ugotoviti vpliv tehnologije in prehrane čebel na čebelje pridelke in vitalnost
čebeljih družin ter posledic uporabe akaricidov na varnost čebeljih pridelkov,
identificirati najpomembnejše dejavnike in način njihovega vplivanja na
učinkovitost zatiranja varoj, še posebno ob uporabi organskih kislin in
eteričnih olj in ugotoviti različne možnosti izločanja učinkovin za
zatiranje varoze iz čebeljih panjev in s tem povečati varnost čebeljih
pridelkov ter zagotoviti prenos ugotovitev v prakso.
3. člen
(način izvedbe ukrepov)
(1) Za ukrepe iz prve in druge
alineje 1. točke prvega odstavka prejšnjega člena ministrstvo v skladu z
zakonom, ki ureja kmetijstvo, za vsako programsko leto v obdobju 2014–2016
izvede odprti javni razpis, za ukrep iz druge alineje 4. točke prvega odstavka
prejšnjega člena pa zaprti javni razpis. V javnem razpisu ministrstvo
podrobneje določi pogoje in višino sredstev za posamezen ukrep.
(2) Za blago in storitve, potrebne za
izvedbo ukrepov iz prejšnjega člena, razen ukrepov iz prejšnjega odstavka, odda
ministrstvo javno naročilo.
4. člen
(sredstva za izvedbo ukrepov)
(1) Za izvajanje ukrepov iz 2. člena
te uredbe se izplačajo sredstva največ do višine, določene za posamezni ukrep v
skladu s tretjim odstavkom tega člena.
(2) Za ukrepe iz 2. člena te uredbe
zagotovita sredstva Republika Slovenija in Evropska unija, vsaka 50 odstotkov.
(3) Višina sredstev za posamezno programsko
leto v obdobju 2014–2016 znaša za:
-       
ukrepa iz prve in druge alineje 1. točke prvega odstavka 2. člena te
uredbe skupaj največ 270.114 eurov v programskem letu 2014, največ 250.248
eurov v programskem letu 2015 in največ 249.362 eurov v programskem letu 2016;
-       
ukrep iz tretje alineje 1. točke prvega odstavka 2. člena te uredbe
skupaj največ 45.000 eurov;
-       
ukrep iz četrte alineje 1. točke prvega odstavka 2. člena te uredbe
skupaj največ 15.000 eurov;
-       
ukrep iz 2. točke prvega odstavka 2. člena uredbe največ 30.000 eurov;
-       
ukrep iz 3. točke prvega odstavka 2. člena uredbe največ 45.000 eurov;
-       
ukrep iz prve alineje 4. točke prvega odstavka 2. člena te uredbe največ
42.000 eurov;
-       
ukrep iz druge alineje 4. točke prvega odstavka 2. člena te uredbe
največ 30.000 eurov;
-       
ukrep iz tretje alineje 4. točke prvega odstavka 2. člena te uredbe
največ 35.000 eurov
-       
ukrep iz četrte alineje 4. točke prvega odstavka 2. člena te uredbe
največ 41.000 eurov;
-       
ukrep iz prve alineje 5. točke prvega odstavka 2. člena te uredbe največ
30.000 eurov;
-       
ukrep iz druge alineje 5. točke prvega odstavka 2. člena uredbe največ
30.000 eurov;
-       
ukrep iz tretje alineje 5. točke prvega odstavka 2. člena uredbe največ
15.000 eurov;
-       
ukrep iz četrte alineje 5. točke prvega odstavka 2. člena uredbe največ
40.000 eurov;
-       
ukrep iz pete alineje 5. točke prvega odstavka 2. člena uredbe največ
17.000 eurov;
-       
ukrep iz šeste alineje 5. točke prvega odstavka 2. člena te uredbe
največ 35.000 eurov;
-       
ukrep iz sedme alineje 5. točke prvega odstavka 2. člena te uredbe
največ 20.000 eurov.
(4) Sredstva za ukrepe iz prve in
druge alineje 1. točke prvega odstavka 2. člena te uredbe ter druge alineje 4.
točke prvega odstavka 2. člena te uredbe se dodelijo v obliki nepovratnih
sredstev.
5. člen
(omejitve sofinanciranja in subvencioniranja)
(1) Za ukrepe iz prve in druge alineje
1. točke prvega odstavka 2. člena te uredbe in druge alineje 4. točke prvega
odstavka 2. člena te uredbe se dodelitev sredstev ne odobri, če je vlagatelj za
iste upravičene stroške, kot jih navaja v vlogi po tej uredbi, že prejel
sredstva Evropske unije ali javna sredstva Republike Slovenije.
(2) Dodelitev sredstev po tej uredbi
se ne odobri za čebelarjenje zunaj območja Republike Slovenije.
6. člen
(časovni načrt izvedbe ukrepov in
uveljavljanja stroškov)
(1) Ukrepi iz te uredbe morajo biti:
-       
za programsko leto 2014, ki se začne 1. septembra 2013, izvedeni do
31. avgusta 2014, izplačani pa do 15. oktobra 2014,
-       
za programsko leto 2015, ki se začne 1. septembra 2014, izvedeni do
31. avgusta 2015, izplačani pa do 15. oktobra 2015,
-       
za programsko leto 2016, ki se začne 1. septembra 2015, izvedeni do
31. avgusta 2016, izplačani pa do 15. oktobra 2016.
(2) Sredstva za izvajanje ukrepov po
tej uredbi se izplačujejo iz sredstev proračuna Republike Slovenije:
-       
za programsko leto 2014 iz proračunskega leta 2014,
-       
za programsko leto 2015 iz proračunskega leta 2015,
-       
za programsko leto 2016 iz proračunskega leta 2016.
(3) Upravičeni stroški iz te uredbe se
lahko uveljavljajo le za tekoče programsko leto.
7. člen
(višja sila)
(1) Kot višja sila se po tej uredbi
štejejo zlasti smrt prejemnika sredstev, dolgotrajna nezmožnost prejemnika sredstev
za delo, razlastitev kmetijskega gospodarstva, če tega ni bilo mogoče
pričakovati na dan prevzema obveznosti, uničenje čebelnjakov na kmetijskem
gospodarstvu zaradi nesreče ali kužne živalske bolezni, ki prizadene vse
čebelje družine ali njihov del.
(2) O višji sili mora prejemnik
sredstev ali njegova pooblaščena oseba na obrazcu iz priloge 2, ki je sestavni
del te uredbe, pisno v fizični ali elektronski obliki obvestiti Agencijo
Republike Slovenije za kmetijske trge in razvoj podeželja (v nadaljnjem
besedilu: agencija) in predložiti ustrezna dokazila v desetih delovnih dneh od
dneva, ko je prejemnik sredstev ali njegova pooblaščena oseba to zmožna
storiti.
II. POSEBNE DOLOČBE
1. Sofinanciranje čebelarske opreme
8. člen
(čebelarska oprema, katere nakup se
sofinancira)
Čebelarska oprema, pripomočki ali naprave
(v nadaljnjem besedilu: čebelarska oprema) za katero je mogoče uveljavljati sofinanciranje
nakupa, so:
-       
čebelji panji s testnimi vložki,
-       
ometalnik,
-       
smukalnik cvetnega prahu,
-       
sušilnik za cvetni prah,
-       
točila s pripadajočo opremo,
-       
posoda za skladiščenje medu (najmanj 10 l), matičnega mlečka,
cvetnega prahu, propolisa, čebeljega voska in čebeljega strupa, ki ustreza za
skladiščenje hrane,
-       
cedila in cedilna posoda,
-       
črpalka za med,
-       
naprave za utekočinjenje medu,
-       
mešalnik in mešalna palica za kremni med,
-       
refraktometer,
-       
konduktometer,
-       
separator medu, voska, matičnega mlečka,
-       
polnilna naprava za med,
-       
stroj za etiketiranje steklene embalaže,
-       
krožna dozirna miza,
-       
cisterna za homogenizacijo,
-       
kontrolne tehtnice in elektronski sistemi za nadzor čebeljih družin,
-       
posoda za odkrivanje satov,
-       
kuhalnik voščin,
-       
stiskalnica za vosek – preša,
-       
topilniki voska,
-       
parni uparjalnik za voščine,
-       
kalup za vlivanje satnic,
-       
inkubator za shranjevanje matičnjakov,
-       
sredstva za prevoz čebel na pašo,
-       
testni vložki,
-       
pripomočki za aplikacijo zdravil za zdravljenje čebel.
9. člen
(način sofinanciranja čebelarske opreme)
(1) Delež sofinanciranja čebelarske
opreme znaša 80 odstotkov skupne neto vrednosti (brez vštetega DDV) izvedenega
nakupa čebelarske opreme. Delež sofinanciranja čebeljih panjev s
testnimi vložki znaša pri čebelarjih, ki so aktivni koristniki sheme kakovosti
že pred letom 2015 ali imajo potrdilo o vključenosti v kontrolo ekološkega
čebelarjenja ali imajo certifikat za ekološke čebelje proizvode, do 100
odstotkov skupne neto vrednosti izvedenega nakupa čebeljih panjev s testnimi
vložki (brez vštetega DDV). Čebelar je do sredstev v okviru
tega ukrepa upravičen samo enkrat v programskem obdobju 2014–2016.
(2) Najvišji znesek sredstev
sofinanciranja čebelarske opreme v programskem obdobju 2014–2016 znaša za upravičenca,
ki čebelari z:
-       
do 20 čebeljimi družinami: 1000 eurov;
-       
od 21 do 40 čebeljimi družinami: 2000 eurov;
-       
od 41 do 100 čebeljimi družinami: 4000 eurov;
-       
od 101 do 249 čebeljimi družinami: 6000 eurov;
-       
več kot 250 čebeljimi družinami: 8000 eurov.
(3) Sofinanciranje nakupa čebelarske
opreme pri posameznem čebelarju skupaj ne sme preseči najvišje vrednosti iz
prejšnjega odstavka, ki jo lahko vlagatelj uveljavlja enkrat v programskem
obdobju 2014–2016.
(4) Vlagatelj je upravičen do
sofinanciranja čebelarske opreme za število čebeljih družin, ki je bilo na dan
30. junija v letu pred oddajo vloge vpisano v register čebelnjakov.
10. člen
(pogoji za sofinanciranje nakupa
čebelarske opreme)
(1) Čebelar je upravičen do
sofinanciranja nakupa čebelarske opreme, če:
-       
je opravil nakup čebelarske opreme (pri čemer se za dokazila o
opravljenem nakupu šteje izvod izvirnega računa in izvirnega dokazila o plačilu
računov na ime vlagatelja ter se vlagatelju ne vračajo);
-       
je opravil usposabljanje o smernicah dobrih higienskih navad v
čebelarstvu ali ima vzpostavljen lastni HACCP (Hazard Analysis Critical Control
Point) sistem;
-       
se je udeležil najmanj enega veterinarskega izobraževanja s področja
zatiranja varoze v zadnjih petih letih pred objavo javnega razpisa za dodelitev
sredstev, ki ga je pripravila in izvedla Univerza v Ljubljani, Veterinarska
fakulteta, Nacionalni veterinarski inštitut (v nadaljnjem besedilu: VF NVI);
-       
se je udeležil najmanj enega apitehničnega usposabljanja v zadnjih petih
letih pred objavo javnega razpisa za dodelitev sredstev, ki ga je pripravila in
izvedla Javna svetovalna služba v čebelarstvu;
-       
je vpisan v register čebelnjakov vsaj tri leta pred objavo javnega
razpisa za dodelitev sredstev;
-       
(črtana);
-       
stroški nakupa čebelarske opreme znašajo vsaj 35 odstotkov vrednosti iz
drugega odstavka prejšnjega člena.
(2) Čebelar, ki v skladu s to uredbo
prejme sredstva za sofinanciranje nakupa čebelarske opreme, mora to opremo
uporabljati še najmanj pet let po prejetju teh sredstev.
(3) Čebelar, ki je v programskem
obdobju 2014–2016 prejel sredstva v okviru ukrepa čebelar začetnik, v
programskem obdobju 2014–2016 ni upravičen do sredstev v okviru ukrepa
sofinanciranje čebelarske opreme.
(4) Čebelar, ki prejme v skladu s to uredbo neto sredstva v
višini do 100 odstotkov za sofinanciranje čebeljih panjev s testnimi vložki,
mora biti aktivni koristnik sheme kakovosti ali imeti potrdilo o vključenosti v
kontrolo ekološkega čebelarjenja ali imeti certifikat za ekološke čebelje
proizvode še najmanj pet let po prejetju teh sredstev.
11. člen
(upravičeni stroški za sofinanciranje
čebelarske opreme)
(1) Upravičeni stroški za
sofinanciranje nakupa čebelarske opreme so stroški nakupa čebelarske opreme iz
8. člena te uredbe.
(2) Neupravičeni stroški za
sofinanciranje nakupa čebelarske opreme so:
-       
stroški plačila carin in dajatev pri uvozu,
-       
DDV,
-       
stroški nakupa rabljene čebelarske opreme,
-       
stroški tekočega poslovanja (stroški vzdrževanja, najema itd.),
-       
bančni stroški,
-       
poštnina.
2. Pomoč čebelarjem začetnikom
12. člen
(pomoč čebelarjem začetnikom)
Čebelarjem začetnikom se sofinancira nakup
kompleta čebelarske opreme, ki ga sestavljajo:
-       
trije novi panji s testnimi vložki in opremo za panje,
-       
tri čebelje družine,
-       
posoda za med, ki ustreza za skladiščenje hrane, in
-       
točilo za med.
13. člen
(način financiranja pomoči čebelarjem
začetnikom)
Čebelarju začetniku se sofinancira 80
odstotkov skupne neto vrednosti (brez vštetega DDV) izvedenega nakupa kompleta
čebelarske opreme, vendar ne več kot 1000 eurov. Čebelar je do sredstev v
okviru tega ukrepa upravičen samo enkrat v programskem obdobju 2014–2016, če v
istem programskem obdobju ni prejel sredstev v okviru ukrepa sofinanciranje
čebelarske opreme.
14. člen
(pogoji za pomoč čebelarjem začetnikom)
(1) Čebelar začetnik je upravičen do
sofinanciranja nakupa kompleta čebelarske opreme iz 12. člena te uredbe, če:
-       
je prvič vpisan v register čebelnjakov v letu pred objavo ali v letu
objave javnega razpisa za pomoč čebelarjem začetnikom,
-       
je ob oddaji vloge star najmanj 15 let,
-       
ima pisno soglasje staršev ali skrbnikov za izvajanje tega ukrepa, če
pri oddaji vloge še ni dopolnil 18 let,
-       
je pred oddajo vloge pridobil certifikat nacionalne poklicne kvalifikacije
s področja čebelarstva ali opravil najmanj 35-urni začetni tečaj čebelarjenja,
ki ga je v obdobju 2008–2012 pripravila in izvedla Javna svetovalna služba v
čebelarstvu, v letu 2013 izbrani ponudnik na podlagi operativnega programa zatiranja
varoze za leto 2013, v obdobju 2014–2016 pa izbrani ponudnik za izvedbo ukrepa
usposabljanje na področju čebelarstva iz 16. člena te uredbe, in se udeležil
izobraževanja s področja zdravstvenega varstva čebel, ki ga je v obdobju 2008–2013
pripravil in izvedel VF NVI, v obdobju 2014–2016 pa izbrani ponudnik za izvedbo
ukrepa izobraževanja na področju zdravstvenega varstva čebel iz 18. člena te
uredbe.
(2) Čebelar začetnik, ki je v skladu s
to uredbo prejel sredstva za sofinanciranje nakupa kompleta čebelarske opreme
iz 12. člena te uredbe, mora to opremo uporabljati še najmanj pet let po
prejetju teh sredstev.
15. člen
(upravičeni stroški za pomoč čebelarjem
začetnikom)
(1) Upravičeni stroški za pomoč
čebelarjem začetnikom so stroški nakupa kompleta čebelarske opreme iz 12. člena
te uredbe.
(2) Neupravičeni stroški za pomoč
čebelarjem začetnikom so:
-       
stroški plačila carin in dajatev pri uvozu,
-       
DDV,
-       
stroški nakupa rabljenih panjev, rabljenih posod za med in rabljenih
točil za med,
-       
stroški tekočega poslovanja (npr. stroški vzdrževanja, najema itd.),
-       
bančni stroški,
-       
poštnina.
3. Usposabljanje na področju
čebelarjenja
16. člen
(program usposabljanja na področju
čebelarjenja)
(1) Program usposabljanja na področju
čebelarjenja (v nadaljnjem besedilu: program usposabljanja) sprejme minister,
pristojen za kmetijstvo (v nadaljnjem besedilu: minister), in se objavi na
spletni strani ministrstva.
(2) Program usposabljanja mora biti
pripravljen v skladu z nameni ukrepov iz drugega odstavka 2. člena te uredbe
tako, da se zagotovi enakomerna razporeditev usposabljanj na celotnem območju
Republike Slovenije z didaktično podporo.
(3) Program usposabljanja določa
zlasti:
-       
cilje ukrepa usposabljanja na področju čebelarjenja,
-       
način in dinamiko izvedbe usposabljanj,
-       
trajanje posamezne vrste usposabljanja,
-       
število usposabljanj in območja, na katerih se izvedejo,
-       
natančnejšo vsebino usposabljanj in morebitne pogoje, ki jih morajo
izpolnjevati izvajalci usposabljanj,
-       
kaj mora ponudnik zagotoviti udeležencem usposabljanj in
-       
način izvajanja nadzora nad organizacijo in izvedbo usposabljanj.
(4) Podrobnejša specifikacija stroškov
usposabljanj na področju čebelarjenja do višine sredstev iz druge alineje
tretjega odstavka 4. člena te uredbe se za usposabljanja opredeli v programu
usposabljanja.
17. člen
(udeležba usposabljanj)
Usposabljanj na področju čebelarjenja se
lahko udeleži zainteresirana javnost neomejeno.
4. Izobraževanje na področju
zdravstvenega varstva čebel
18. člen
(program izobraževanja na področju
zdravstvenega varstva čebel)
(1) Program izobraževanj na področju
zdravstvenega varstva čebel (v nadaljnjem besedilu: program izobraževanja)
sprejme minister in se objavi na spletni strani ministrstva.
(2) Program izobraževanja mora biti
pripravljen v skladu z nameni ukrepov iz drugega odstavka 2. člena te uredbe
tako, da se zagotovi enakomerna razporeditev izobraževanj na celotnem območju
Republike Slovenije z didaktično podporo.
(3) Program izobraževanja določa
zlasti:
-       
cilje ukrepa izobraževanja na področju zdravstvenega varstva čebel,
-       
način in dinamiko izvedbe izobraževanj,
-       
trajanje posamezne vrste izobraževanja,
-       
število izobraževanj in območja, na katerih se izvedejo,
-       
natančnejšo vsebino izobraževanj in morebitne pogoje, ki jih morajo
izpolnjevati izvajalci izobraževanj,
-       
kaj mora ponudnik zagotoviti udeležencem izobraževanj in
-       
način izvajanja nadzora nad organizacijo in izvedbo izobraževanj.
(4) Podrobnejša specifikacija stroškov
izobraževanj na področju zdravstvenega varstva čebel do višine sredstev iz
tretje alineje tretjega odstavka 4. člena te uredbe se za izobraževanja
opredeli ločeno v programu izobraževanja.
19. člen
(udeležba izobraževanj)
Izobraževanj na področju zdravstvenega
varstva čebel se lahko udeleži zainteresirana javnost neomejeno.
5. Nadzor nad varozo
20. člen
(program nadzora nad varozo)
(1) Program nadzora nad varozo sprejme
minister in se objavi na spletni strani ministrstva.
(2) Program nadzora nad varozo mora
biti pripravljen v skladu z nameni iz tretjega odstavka 2. člena te uredbe in
določa zlasti:
-       
cilje ukrepa nadzora nad varozo,
-       
način in dinamiko izvedbe preventivnih pregledov zdravstvenega stanja
čebeljih družin glede varoze,
-       
število preventivnih pregledov zdravstvenega stanja čebeljih družin
glede varoze, območja, na katerih se izvedejo,
-       
morebitne pogoje, ki jih morajo izpolnjevati izvajalci pregledov
zdravstvenega stanja čebeljih družin,
-       
kaj mora ponudnik zagotavljati pri izvajanju pregledov zdravstvenega
stanja čebeljih družin glede varoze in dajanju navodil čebelarjem o načinu
zdravljenja oziroma zatiranja varoj,
-       
vsebino evidence o izvedenih pregledih zdravstvenega stanja čebeljih
družin glede varoze,
-       
natančnejšo vsebino in morebitne metodologije za izdelavo analize
vzrokov napadenosti čebeljih družin z varojami in
-       
natančnejšo vsebino poročila izvedbe preventivnih pregledov in analize
vzrokov napadenosti čebeljih družin z varojami.
(3) Podrobnejša specifikacija stroškov
nadzora nad varozo do višine sredstev iz četrte alineje tretjega odstavka 4.
člena te uredbe se opredeli v programu nadzora nad varozo.
6. Kakovost medu
21. člen
(program kontrole medu)
(1) Program kontrole medu pridelkov
sprejme minister in se objavi na spletni strani ministrstva.
(2) Program kontrole medu določa zlasti:
-       
cilje ukrepa kakovosti medu,
-       
način in dinamiko izvedbe analiz medu ter način vzorčenja,
-       
območja, na katerih se izvedejo analize medu, in število analiz medu po
statističnih regijah,
-       
natančnejšo vsebino za izdelavo analiz medu ter analize stanja glede kakovosti
in zdravstvene ustreznosti medu v Republiki Sloveniji,
-       
kaj mora ponudnik zagotavljati pri izvajanju analiz medu,
-       
vsebino evidence o opravljenih analizah medu,
-       
morebitne pogoje, ki jih morajo izpolnjevati izvajalci analiz medu, in
-       
natančnejšo vsebino poročila o izvedbi analiz medu.
(3) Podrobnejša specifikacija stroškov
analiz medu in analize stanja glede kakovosti in zdravstvene ustreznosti medu v
Republiki Sloveniji do višine sredstev iz pete alineje tretjega odstavka 4.
člena te uredbe se opredeli v programu kontrole medu.
22. člen
(rezultati analiz medu)
Analizo posameznega vzorca medu, ki se
uporabi pri pripravi analize stanja glede kakovosti in zdravstvene ustreznosti
medu v Republiki Sloveniji, prejme čebelar brezplačno.
7. Spodbujanje osnovne odbire in
menjava čebeljih matic
23. člen
(program spodbujanja osnovne odbire in
menjava čebeljih matic)
(1) Program spodbujanja osnovne odbire
in menjava čebeljih matic (v nadaljnjem besedilu: program menjave čebeljih
matic) sprejme minister in se objavi na spletni strani ministrstva.
(2) Program menjave čebeljih matic
določa zlasti:
-       
cilje ukrepa spodbujanja osnovne odbire in menjave čebeljih matic,
-       
območja, na katerih se izvaja menjava čebeljih matic,
-       
lastnosti, ki jih morajo imeti čebelje matice za namen menjave, in način
izbire primernih čebeljih matic za menjavo,
-       
število čebeljih matic za menjavo,
-       
kaj mora ponudnik zagotoviti čebelarjem ob menjavi čebeljih matic,
-       
način izvajanja nadzora nad organizacijo in izvedbo menjave čebeljih
matic,
-       
vodenje evidenc o izvedbi menjave čebeljih matic,
-       
način spremljanja učinkov menjave čebeljih matic,
-       
morebitne pogoje, ki jih morajo izpolnjevati ponudniki, in
-       
natančnejšo vsebino poročila o menjavi čebeljih matic.
(3) Podrobnejša specifikacija
upravičenih stroškov menjave čebeljih matic do višine sredstev iz šeste alineje
tretjega odstavka 4. člena te uredbe se opredeli v programu menjave čebeljih
matic.
24. člen
(menjava čebeljih matic)
Menjava čebeljih matic se čebelarjem
zagotovi brezplačno, če:
-       
imajo čebelje matice potomstvo, ki ne izkazuje morfoloških lastnosti,
določenih v rejskem programu za kranjsko čebelo, in
-       
je čebelar najpozneje dan pred menjavo čebeljih matic vpisan v register
čebelnjakov.
8. Subvencioniranje vzreje čebeljih
matic
25. člen
(vzreja čebeljih matic, ki se
subvencionira)
Vzreja čebeljih matic se subvencionira
vzrejevalcu gospodarskih čebeljih matic in vzrejevalcu rodovniških čebeljih
matic, ki povečata vzrejo gospodarskih oziroma rodovniških čebeljih matic,
vzreja rodovniških čebeljih matic pa se subvencionira tudi za vzdrževanje
trotovskih linij na plemenilni postaji.
26. člen
(način subvencioniranja vzreje čebeljih
matic)
(1) Višina sofinanciranja se
določi glede na prejete vloge, pri čemer se šteje ena rodovniška matica kakor
pet gospodarskih matic.
(2) Vzrejevalcu rodovniških čebeljih
matic se vzdrževanje trotovskih linij na plemenilni postaji subvencionira v
višini 1500 eurov letno.
27. člen
(pogoji za subvencioniranje vzreje
čebeljih matic)
Pogoji za subvencijo vzreje čebeljih matic
so:
-       
vzrejevalec čebeljih matic je vpisan v register čebelnjakov,
-       
vzrejevalec čebeljih matic ima odločbo ministrstva o odobritvi
vzrejališča čebeljih matic,
-       
vpis čebeljih matic v izvorno rodovniško knjigo v skladu s predpisom, ki
ureja zootehniške standarde za plemensko kranjsko čebelo, v posameznem
programskem letu in
-       
pravilna izvedba direktnega testa v selekcijskem čebelnjaku v posameznem
letu, kar z izdajo potrdila potrdi druga priznana rejska organizacija.
9. Spremljanje kakovosti vzrejenih
čebeljih matic kranjske čebele
28. člen
(program spremljanja kakovosti vzrejenih
čebeljih matic kranjske čebele)
(1) Program spremljanja kakovosti
vzrejnih čebeljih matic kranjske čebele (v nadaljnjem besedilu: program spremljanja
kakovosti vzrejnih čebeljih matic) sprejme minister in se objavi na spletni
strani ministrstva.
(2) Program spremljanja kakovosti
vzrejnih čebeljih matic določa zlasti:
-       
cilje ukrepa spremljanja kakovosti vzrejnih čebeljih matic kranjske
čebele,
-       
način in dinamiko spremljanja kakovosti vzrejenih čebeljih matic
kranjske čebele,
-       
območja, na katerih se izvede spremljanje kakovosti vzrejenih čebeljih
matic kranjske čebele, ter način vzorčenja,
-       
morebitne pogoje, ki jih morajo izpolnjevati ponudniki, in
-       
natančnejšo vsebino poročila o spremljanju kakovosti čebeljih matic
kranjske čebele.
(3) Podrobnejša specifikacija
upravičenih stroškov spremljanja kakovosti vzrejenih čebeljih matic kranjske
čebele do višine sredstev iz osme alineje tretjega odstavka 4. člena te uredbe
se opredeli v programu spremljanja kakovosti vzrejenih čebeljih matic.
29. člen
(spremljanja kakovosti vzrejnih čebeljih
matic kranjske čebele)
Ukrep spremljanja kakovosti vzrejnih
čebeljih matic kranjske čebele zajema analizo lastnosti vzrejenih čebeljih
matic kranjske čebele v povezavi s tehnologijo vzreje v vzrejališčih s ciljem
vzpostaviti postopek, kriterije in pogoje ocenjevanja ter razvrščanja vzrejnih
čebeljih matic kranjske čebele v več kakovostnih razredov. Ta ukrep vključuje
tudi obdelavo podatkov v okviru direktnega testiranja, ki ga izvajajo
vzrejevalci čebeljih matic z namenom, da zberejo več podatkov za kasnejšo
kakovostnejšo odbiro čebeljih družin za potencialne matičarje.
10. Testiranje in odbira čebeljih
družin, ki so odporne proti varojam, ter vzpostavitev testne postaje
30. člen
(program testiranja in odbire čebeljih
družin, ki so odporne proti varojam, ter vzpostavitev testne postaje)
(1) Program testiranja in odbire
čebeljih družin, ki so odporne proti varojam, ter vzpostavitve testne postaje
(v nadaljnjem besedilu: program testiranja in odbire čebeljih družin) sprejme
minister in se objavi na spletni strani ministrstva.
(2) Program testiranja in odbire
čebeljih družin določa zlasti:
-       
cilje ukrepa testiranja in odbire čebeljih družin, ki so odporne proti
varojam, ter vzpostavitve testne postaje,
-       
območja, na katerih se izvede testiranje čebeljih družin, ki so odporne
proti varojam,
-       
morebitne kriterije, ki se upoštevajo pri odbiri čebeljih družin, ki so
odporne proti varojam, in način vzorčenja,
-       
način spremljanja lastnosti potomstev odbranih čebeljih matic,
-       
morebitne pogoje, ki jih morajo izpolnjevati ponudniki, in
-       
natančnejšo vsebino poročila o rezultatih testiranja in odbire čebeljih
družin.
(3) Podrobnejša specifikacija
upravičenih stroškov do višine sredstev iz devete alineje tretjega odstavka 4.
člena te uredbe se opredeli v programu testiranja in odbire čebeljih družin.
31. člen
(testiranje in odbira čebeljih družin, ki
so odporne proti varojam, ter vzpostavitev testne postaje)
Ukrep testiranja in odbire čebeljih družin,
ki so odporne proti varojam, ter vzpostavitve testne postaje zajema testiranje,
odbiro in reprodukcijo čebeljih družin, ki bodo na varoje tolerantnejše od
čebeljih družin v prvotnem okolju, s čimer se posredno dosega zmanjševanje
uporabe kemičnih in drugih sredstev za zatiranje varoj in boljše preživetje
čebeljega fonda.
11. Vpliv krme na razvoj, donosnost in
reprodukcijo čebeljih družin
32. člen
(program vpliva krme na razvoj, donosnost
in reprodukcijo čebeljih družin)
(1) Program vpliva krme na razvoj,
donosnost in reprodukcijo čebeljih družin (v nadaljnjem besedilu: program
vpliva krme) sprejme minister in se objavi na spletni strani ministrstva.
(2) Program vpliva krme določa zlasti:
-       
cilje ukrepa vpliva krme na razvoj, donosnost in reprodukcijo čebeljih
družin,
-       
območja, na katerih se izvede raziskava, in način vzorčenja,
-       
natančnejšo vsebino analize vpliva krme na razvoj, donosnost in
reprodukcijo čebeljih družin,
-       
morebitne pogoje, ki jih morajo izpolnjevati ponudniki, ter
-       
natančnejšo vsebino poročila o vplivu krme na razvoj, donosnost in
reprodukcijo čebeljih družin.
(3) Podrobnejša specifikacija
upravičenih stroškov do višine sredstev iz desete alineje tretjega odstavka 4.
člena se opredeli v programu vpliva krme.
33. člen
(analiza vpliva krme na razvoj)
Ukrep vpliva krme na razvoj, donosnost in
reprodukcijo čebeljih družin zajema analizo vpliva krme na razvoj, donosnost in
reprodukcijo čebeljih družin glede vpliva različnih prehranskih dodatkov,
načinov dajanja hrane in dinamiko hranjenja na različne oblike čebeljih družin
(narejenci, gospodarske družine, plemenilniki).
12. Monitoring obremenitev stojišč v
intenzivnih in ekstenzivnih kmetijsko-pašnih okoljih s fitofarmacevtskimi
sredstvi ter z drugimi dejavniki, ki vplivajo na stanje čebeljega fonda
kranjske čebele
34. člen
(program monitoringa obremenitev stojišč v
intenzivnih in ekstenzivnih kmetijsko-pašnih okoljih s fitofarmacevtskimi
sredstvi ter z drugimi dejavniki, ki vplivajo na stanje čebeljega fonda
kranjske čebele)
(1) Program monitoringa obremenitev
stojišč v intenzivnih in ekstenzivnih kmetijsko-pašnih okoljih s fitofarmacevtskimi
sredstvi ter z drugimi dejavniki, ki vplivajo na stanje čebeljega fonda
kranjske čebele (v nadaljnjem besedilu: program monitoringa), sprejme minister
in se objavi na spletni strani ministrstva.
(2) Program monitoringa določa zlasti:
-       
cilje ukrepa monitoringa obremenitev stojišč v intenzivnih in
ekstenzivnih kmetijsko-pašnih okoljih s fitofarmacevtskimi sredstvi ter z
drugimi dejavniki, ki vplivajo na stanje čebeljega fonda kranjske čebele,
-       
območja, na katerih se izvede raziskava, in način vzorčenja,
-       
natančnejšo vsebino monitoringa,
-       
morebitne pogoje, ki jih morajo izpolnjevati ponudniki,
-       
način vodenja evidenc o izvedbi programa monitoringa,
-       
rok in način objave rezultatov monitoringa in posameznih podatkov in
-       
natančnejšo vsebino poročila o ugotovitvah monitoringa.
(3) Podrobnejša specifikacija
upravičenih stroškov do višine sredstev iz enajste alineje tretjega odstavka 4.
člena te uredbe se opredeli v programu monitoringa.
35. člen
(monitoring obremenitev stojišč v
intenzivnih in ekstenzivnih kmetijsko-pašnih okoljih s fitofarmacevtskimi
sredstvi ter z drugimi dejavniki, ki vplivajo na stanje čebeljega fonda
kranjske čebele)
Ukrep monitoringa obremenitev stojišč v
intenzivnih in ekstenzivnih kmetijsko-pašnih okoljih s fitofarmacevtskimi
sredstvi ter z drugimi dejavniki, ki vplivajo na stanje čebeljega fonda
kranjske čebele zajema spremljanje obremenitev stojišč s fitofarmacevtskimi
sredstvi ter z drugimi dejavniki, ki vplivajo na stanje čebeljega fonda
kranjske čebele, in analizo ključnih dejavnikov v okolju, ki vplivajo na
uspešnost čebelarjenja.
13. Karakterizacija slovenskega medu
36. člen
(program karakterizacije slovenskega medu)
(1) Program karakterizacije
slovenskega medu (v nadaljnjem besedilu: program karakterizacije medu) sprejme
minister in se objavi na spletni strani ministrstva.
(2) Program karakterizacije medu
določa zlasti:
-       
cilje ukrepa karakterizacije slovenskega medu,
-       
območja, na katerih se izvede raziskava, in način vzorčenja,
-       
natančnejšo vsebino raziskave,
-       
minimalne podatke o ugotovitvah, ki se dopolnijo in posodobijo v
podatkovni bazi,
-       
morebitne pogoje, ki jih morajo izpolnjevati ponudniki, in
-       
natančnejšo vsebino poročila o ugotovitvah karakterizacije slovenskega
medu.
(3) Podrobnejša specifikacija
upravičenih stroškov do višine sredstev iz dvanajste alineje tretjega odstavka
4. člena te uredbe se opredeli v programu karakterizacije medu.
37. člen
(karakterizacija slovenskega medu)
Ukrep karakterizacije slovenskega medu zajema
posodobitev in dopolnitev baze podatkov o senzoričnih, fizikalno-kemijskih in
mikroskopskih lastnosti različnih vrst medu, pridelanih v Republiki Sloveniji.
14. Vpliv tehnologije čebelarjenja in
kakovosti čebelje prehrane na čebelje pridelke in vitalnost čebeljih družin
38. člen
(program vpliva tehnologije čebelarjenja
in kakovosti čebelje prehrane na čebelje pridelke in vitalnost čebeljih družin)
(1) Program vpliva tehnologije
čebelarjenja in kakovosti čebelje prehrane na čebelje pridelke in vitalnost
čebeljih družin (v nadaljnjem besedilu: program vpliva tehnologije
čebelarjenja) sprejme minister in se objavi na spletni strani ministrstva.
(2) Program vpliva tehnologije
čebelarjenja določa zlasti:
-       
cilje ukrepa vpliva tehnologije čebelarjenja in kakovosti čebelje
prehrane na čebelje pridelke in vitalnost čebeljih družin,
-       
območja, na katerih se izvede raziskava, in način vzorčenja,
-       
natančnejšo vsebino analize vpliva tehnologije čebelarjenja in kakovosti
čebelje prehrane na čebelje pridelke in vitalnost čebeljih družin,
-       
morebitne pogoje, ki jih morajo izpolnjevati ponudniki, in
-       
natančnejšo vsebino poročila o ugotovitvah vpliva tehnologije
čebelarjenja in kakovosti čebelje prehrane na čebelje pridelke in vitalnost
čebeljih družin.
(3) Podrobnejša specifikacija
upravičenih stroškov do višine sredstev iz trinajste alineje tretjega odstavka
4. člena te uredbe se opredeli v programu vpliva tehnologije čebelarjenja.
39. člen
(ugotavljanje vpliva tehnologije
čebelarjenja in kakovosti čebelje prehrane na čebelje pridelke in vitalnost
čebeljih družin)
Ukrep vpliva tehnologije čebelarjenja in
kakovosti čebelje prehrane na čebelje pridelke in vitalnost čebeljih družin
zajema analizo vpliva tehnologije čebelarjenja in kakovosti čebelje prehrane na
čebelje pridelke in vitalnost čebeljih družin, analizo, koliko hrane je treba
dodati, ne da bi vplivala na pristnost medu, ter analizo vpliva različne
kakovosti pelodne in nektarne oziroma manine paše na vitalnost čebeljih družin
v različnih časovnih obdobjih.
15. Ugotavljanje vpliva ostankov
zdravil ter drugih škodljivih snovi na čebelje pridelke, na zdravje in
preživetje čebeljih družin
40. člen
(program ugotavljanja vpliva ostankov
zdravil ter drugih škodljivih snovi na čebelje pridelke, na zdravje in
preživetje čebeljih družin)
(1) Program ugotavljanja vpliva
ostankov zdravil ter drugih škodljivih snovi na čebelje pridelke, na zdravje in
preživetje čebeljih družin (v nadaljnjem besedilu: program ugotavljanja vpliva
ostankov zdravil) sprejme minister in se objavi na spletni strani ministrstva.
(2) Program ugotavljanja vpliva
ostankov zdravil določa zlasti:
-       
cilje ukrepa ugotavljanja vpliva ostankov zdravil ter drugih škodljivih
snovi na čebelje pridelke, na zdravje in preživetje čebeljih družin,
-       
območja, na katerih se izvede raziskava, in način vzorčenja,
-       
natančnejšo vsebino analize vpliva ostankov zdravil ter drugih
škodljivih snovi na čebelje pridelke, na zdravje in preživetje čebeljih družin,
-       
morebitne pogoje, ki jih morajo izpolnjevati ponudniki, in
-       
natančnejšo vsebino poročila o ugotovitvah vpliva ostankov zdravil ter
drugih škodljivih snovi na čebelje pridelke, na zdravje in preživetje čebeljih
družin.
(3) Podrobnejša specifikacija
upravičenih stroškov do višine sredstev iz štirinajste alineje tretjega
odstavka 4. člena te uredbe se opredeli v programu ugotavljanja vpliva ostankov
zdravil.
41. člen
(ugotavljanje vpliva ostankov zdravil ter
drugih škodljivih snovi na čebelje pridelke, na zdravje in preživetje čebeljih
družin)
Ukrep ugotavljanja vpliva ostankov zdravil
ter drugih škodljivih snovi na čebelje pridelke, na zdravje in preživetje
čebeljih družin zajema analizo vpliva ostankov zdravil ter drugih škodljivih
snovi na čebelje pridelke, na zdravje in preživetje čebeljih družin, analizo, v
kolikšni meri prihaja do ostankov v čebeljih pridelkih, kar vpliva na nadaljnjo
izbiro učinkovin za zatiranje varoze, ter analizo vplivov na čebelje pridelke
pri uporabi akaricidov.
16. Vpliv mikro-klimatskih pogojev v
panju in okolici na zatiranje varoj v povezavi z zdravstvenim stanjem čebel
42. člen
(program vpliva mikro-klimatskih pogojev v
panju in okolici na zatiranje varoj v povezavi z zdravstvenim stanjem čebel)
(1) Program vpliva mikro-klimatskih
pogojev v panju in okolici na zatiranje varoj v povezavi z zdravstvenim stanjem
čebel (v nadaljnjem besedilu: program vpliva mikro-klimatskih pogojev) sprejme
minister in se objavi na spletni strani ministrstva.
(2) Program vpliva mikro-klimatskih
pogojev določa zlasti:
-       
cilje ukrepa vpliva mikro-klimatskih pogojev v panju in okolici na zatiranje
varoj v povezavi z zdravstvenim stanjem čebel,
-       
območja, na katerih se izvede raziskava, in način vzorčenja,
-       
natančnejšo vsebino analize vpliva mikro-klimatskih pogojev v panju in
okolici na zatiranje varoj,
-       
morebitne pogoje, ki jih morajo izpolnjevati ponudniki, in
-       
natančnejšo vsebino poročila o ugotovitvah vpliva mikro-klimatskih
pogojev v panju in okolici na zatiranje varoj v povezavi z zdravstvenim stanjem
čebel.
(3) Podrobnejša specifikacija
upravičenih stroškov do višine sredstev iz petnajste alineje tretjega odstavka
4. člena te uredbe se opredeli v programu vpliva mikro-klimatskih pogojev.
43. člen
(ugotavljanje vpliva mikro-klimatskih
pogojev v panju in okolici na zatiranje varoj v povezavi z zdravstvenim stanjem
čebel)
Ukrep vpliva mikro-klimatskih pogojev v
panju in okolici na zatiranje varoj v povezavi z zdravstvenim stanjem čebel
zajema analizo vpliva mikro-klimatskih pogojev v panju in okolici na zatiranje
varoj v povezavi z zdravstvenim stanjem čebel, analizo vpliva najpomembnejših
dejavnikov, ki vplivajo na učinkovitost zatiranja varoj, še posebno ob uporabi
organskih kislin in eteričnih olj, ter prenos rezultatov v prakso z izdelavo
navodila za uporabo zdravil ob upoštevanju različnih dejavnikov.
17. Izločanje učinkovin za zatiranje varoze
iz čebeljih panjev
43.a člen
(program izločanja učinkovin za zatiranje
varoze iz čebeljih panjev)
(1) Program izločanja učinkovin za
zatiranje varoze iz čebeljih panjev sprejme minister in se objavi na spletni
strani ministrstva.
(2) Program izločanja učinkovin za
zatiranje varoze iz čebeljih panjev določa zlasti:
-       
cilje ukrepa izločanja učinkovin za zatiranje varoze iz čebeljih panjev,
-       
natančnejšo vsebino raziskave,
-       
pogoje, ki jih morajo izpolnjevati ponudniki, in
-       
natančnejšo vsebino poročila o izločanju učinkovin za zatiranje varoze
iz čebeljih panjev.
(3) Podrobnejša specifikacija upravičenih
stroškov do višine sredstev iz šestnajste alineje tretjega odstavka 4. člena te
uredbe se opredeli v programu izločanja učinkovin za zatiranje varoze iz
čebeljih panjev.
43.b člen
(izločanje učinkovin za zatiranje varoze
iz čebeljih panjev)
Ukrep izločanja učinkovin za zatiranje
varoze iz čebeljih panjev zajema določitev tehnologije za izločanje voska,
onesnaženega z učinkovinami za zatiranje varoze iz čebeljih panjev, ter na
podlagi teh rezultatov prilagoditev tehnologije za pridobivanje varnega in
kakovostnega medu, cvetnega prahu, propolisa, voska in s tem povečanje varnosti
čebeljih pridelkov.
III. POSTOPEK PRIDOBITVE SREDSTEV SOFINACIRANJA IN
SUBVENCIONIRANJA
44. člen
(vložitev in vrstni red obravnave vlog)
(1) Za ukrepe iz prve in druge alineje
1. točke prvega odstavka 2. člena te uredbe in druge alineje 4. točke prvega
odstavka 2. člena te uredbe vlagatelji pošljejo pisno vlogo na javni razpis na
obrazcu iz priloge 1, ki je sestavni del te uredbe, z dokazili priporočeno na
naslov agencije ali jo vložijo v vložišču agencije.
(2 Agencija odpira
in obravnava vloge na odprti javni razpis ter zahteva odpravo njihovih
pomanjkljivosti po vrstnem redu oddaje vlog. Sredstva za posamezen odprti javni
razpis se dodeljujejo po vrstnem redu prejema popolnih vlog do višine razpisanih
sredstev za posamezen ukrep.
(3) Agencija odpira in obravnava vloge na zaprti javni razpis
hkrati po zaprtju javnega razpisa. Višina sofinanciranja se določi glede na
prejete vloge do višine razpisanih sredstev.
(4) Vloge
na javni razpis se vlagajo od dneva, določenega v javnem razpisu, do roka,
določenega v zaprtem javnem razpisu oziroma do dneva zaprtja odprtega javnega
razpisa. Zaprtje odprtega javnega razpisa zaradi porabe sredstev objavi
ministrstvo na svojih spletnih straneh.
45. člen
(obravnava vlog)
(1) Odpiranje vlog na javni razpis ni
javno.
(2) Vloge na zaprti javni razpis agencija
odpira in obravnava ter zahteva odpravo pomanjkljivosti ob sočasni obravnavi
vlog.
(3) Vloge na odprti javni razpis se
preverja po vrstnem redu časa oddaje popolne vloge. Popolna vloga se po vrstnem
redu uvrsti na konec seznama popolnih vlog in dobi zaporedno številko vloge.
(4) Izpolnjevanje pogojev vloge na odprti
javni razpis se preverja po vrstnem redu uvrstitve na seznam popolnih vlog na
javni razpis. Dodelitev sredstev se odobri za tiste popolne vloge na javni
razpis, ki izpolnjujejo pogoje, in sicer do višine razpisanih sredstev za
posamezen ukrep.
(5) Za vlogo na odprt javni razpis, ki je
popolna in izpolnjuje predpisane pogoje, vendar razpoložljiva sredstva ne
zadoščajo za dodelitev sredstev v celoti, se lahko odobri dodelitev sredstev do
višine razpoložljivih sredstev, če se vlagatelj s tem strinja. Vlagatelj mora v
roku osmih dneh od vročitve obvestila na agencijo poslati izjavo, da se s tem
strinja, sicer se šteje, da se ne strinja.
(6) Če je skupna višina zaprošenih sredstev
na odprti javni razpis višja od sredstev za sofinanciranje in subvencioniranje,
ki so bila razpisana, ter so sredstva glede na predhodne vloge še na voljo,
agencija v primeru, da imata na zadnjem mestu seznama prejetih vlog na javni
razpis dve ali več popolnih in vsebinsko ustreznih vlog enak datum in čas
oddaje vloge, izvede žrebanje. Z žrebom se določi vrstni red dodelitve
sredstev. Pri žrebanju so lahko navzoči tudi vlagatelji. O njihovem času in
kraju pa jih agencija pisno obvesti. Tričlansko komisijo, ki nadzira žrebanje,
in osebo, ki ga vodi, imenuje predstojnik agencije med javnimi uslužbenci,
zaposlenimi na agenciji.
(7) Žrebanje iz prejšnjega odstavka se
opravi v uradnih prostorih agencije. O njem se sestavi zapisnik, podpišejo
pa ga člani komisije, ki nadzirajo žrebanje, oseba, ki je vodila žrebanje, in
vlagatelji, če so navzoči.
46. člen
(obveznosti upravičenca in objava)
(1) Upravičenec mora agenciji,
ministrstvu, revizijskemu organu ali drugim nadzornim organom omogočiti dostop
do dokumentacije, ki je bila podlaga za pridobitev sredstev.
(2) Na spletni strani agencije se
objavi seznam upravičencev sredstev, ki so pravne osebe, z navedbo firme, opisom
dejavnosti in zneskom odobrenih sredstev za posamezni ukrep.
(3) Upravičenec mora uporabljati opremo, ki
jo je prejel v okviru ukrepa
iz 8. in 12. člena te uredbe, še najmanj pet let po izplačilu sredstev, in sicer izključno za namen in dejavnosti, za katere so bila sredstva po tej uredbi
dodeljena.
(4) Upravičenec mora agenciji, ministrstvu,
revizijskemu organu in drugim
nadzornim organom omogočiti kontrolo na kraju samem.
47. člen
(hramba dokumentacije)
Prejemniki sredstev, ki pridobijo sredstva
na podlagi te uredbe, morajo dokumentacijo, ki je bila podlaga za pridobitev
sredstev, hraniti še najmanj pet let od dneva zadnjega izplačila sredstev.
IV. NADZOR NAD IZVAJANJEM UKREPOV
48. člen
(administrativna kontrola in kontrola na
kraju samem)
(1) Agencija izvaja administrativne
kontrole in kontrole na kraju samem.
(2) Agencija mora zagotoviti ločenost
izvajanja nalog administrativnih kontrol in kontrole na kraju samem.

Priloga
1: Vloga na javni razpis
Priloga
2: Obrazec »Uveljavljanje odstopanja od obveznosti v primeru višje sile«

Uredba o izvajanju Programa ukrepov na
področju čebelarstva v Republiki Sloveniji v letih 2014–2016 (Uradni list RS,
št. 6/14) vsebuje naslednjo končno določbo:
»V. KONČNA DOLOČBA
49. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
izvajanju Programa ukrepov na področju čebelarstva v Republiki Sloveniji v letih
2014–2016 (Uradni list RS, št. 54/14) vsebuje naslednjo prehodno in
končno določbo:
»PREHODNA IN KONČNA DOLOČBA
8. člen
(1) Postopki, začeti na podlagi javnega
razpisa, objavljenega na
podlagi Uredbe o izvajanju Programa ukrepov na področju čebelarstva v Republiki Sloveniji v letih 2014–2016 (Uradni list RS, št. 6/14), se dokončajo
v skladu z Uredbo o izvajanju Programa ukrepov na področju čebelarstva v Republiki Sloveniji v letih 2014–2016 (Uradni list
RS, št. 6/14).
(2) Ne glede na prejšnji odstavek se v
postopkih iz prejšnjega odstavka
uporabljajo določbe spremenjenega 14. člena in spremenjenega 46. člena uredbe.
9. člen
Ta uredba začne veljati naslednji dan po
objavi v Uradnem listu
Republike Slovenije.«.

Uredba o spremembah in dopolnitvah Uredbe o
izvajanju Programa ukrepov na področju čebelarstva v Republiki Sloveniji v
letih 2014–2016 (Uradni list RS, št. 26/15) vsebuje naslednjo prehodno in
končno določbo:
»PREHODNA IN KONČNA DOLOČBA
11. člen
(prehodna
določba)
(1) Zahtevki za pridobitev plačil po tej
uredbi se lahko vložijo še pred potrditvijo sprememb programa ukrepov s strani
Evropske komisije, o njih pa se odloča v skladu s potrjenimi spremembami
programa ukrepov.
(2) Minister objavi obvestilo o potrditvi
sprememb programa ukrepov v Uradnem listu Republike Slovenije.
12. člen
(končna
določba)
Ta uredba začne veljati naslednji dan po
objavi v Uradnem listu Republike Slovenije.«.