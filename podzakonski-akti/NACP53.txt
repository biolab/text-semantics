I. OSNOVNA IZHODIŠČA
Temeljno izhodišče politike socialnega varstva države in
lokalnih skupnosti tudi v obdobju 2006–2010 ostaja predvsem zagotavljati take
razmere oziroma pogoje, ki bodo posameznikom v povezavi z drugimi osebami v
družinskem, delovnem in bivalnem okolju omogočale ustvarjalno sodelovanje in
uresničevanje njihovih razvojnih možnosti, da bodo s svojo dejavnostjo dosegali
táko raven kakovosti življenja, ki bo primerljiva z drugimi v okolju in bo
ustrezala merilom človeškega dostojanstva. Kadar si posamezniki zaradi
delovanja zunanjih in notranjih dejavnikov ne morejo sami zagotoviti socialne
varnosti in blaginje, so upravičeni do pomoči. Vse strokovne službe in druge
ustanove pa morajo pri odločanju o pomoči upoštevati načelo subsidiarnosti, kar
pomeni, da je za socialno varnost in svojo blaginjo ter blaginjo svoje družine
predvsem odgovoren vsak sam. 
Načela za izvajanje sistema socialnega varstva so: 
-       
zagotavljanje človekovega dostojanstva, 
-       
socialna pravičnost, 
-       
solidarnost in 
-       
odgovornost posameznika za zagotavljanje lastne socialne varnosti in
socialne varnosti njegovih družinskih članov. 
Vodila pri delovanju na vseh ravneh so: 
-       
enak dostop in enake možnosti, 
-       
prostovoljnost vključitve, 
-       
prosta izbira, 
-       
individualna obravnava, 
-       
gospodarno ravnanje s proračunskimi sredstvi, 
-       
dogovarjanje med izvajalci in uporabniki. 
Sistem socialnega varstva predstavljajo: 
-       
programi, katerih namen je preprečevati nastajanje socialnih težav
(preventivni programi), 
-       
programi, storitve (znotraj ali zunaj mreže javne službe) in prejemki,
ki so namenjeni ljudem v socialnih težavah, 
-       
javna pooblastila, naloge in ukrepi, ki jih izvajalcem socialnega
varstva nalagajo zakoni in drugi predpisi. 
Programe, ki jih spodbujajo država in lokalne skupnosti,
določajo ta nacionalni program socialnega varstva za obdobje 2006–2010 (v
nadaljevanju besedila: NPSV), drugi akti državnih organov ali akti lokalnih
skupnosti (dopolnilni programi). Sredstva za spodbujanje teh programov se
zagotavljajo izvajalcem. 
Storitve socialnega varstva, ki jih zagotavljajo država in
lokalne skupnosti, določa zakon (storitve javne službe). Programe, ki jih v
celotni državi zagotavljajo država in lokalne skupnosti, določa zakon in NPSV
(programi javne službe). Upravičenost do storitev in vključitve v program je
odvisna od socialnih razmer in osebnostnih stanj, ki utemeljujejo potrebo po
storitvi oziroma vključitvi v program. Ob pogojno enakih socialnih razmerah ali
osebnostnih stanjih je pravica do storitev oziroma vključitve v program lahko: 
-       
dostopna vsem brezplačno ali pa 
-       
dohodkovno odvisna ali dostopna vsem za plačilo, katerega višina je
odvisna od plačilne sposobnosti. 
Višina in način plačila se določita tako, da plačilna
nesposobnost ni ovira pri uveljavljanju storitve oziroma vključitvi v program. 
Socialni prejemki, ki so kot pravica zagotovljeni vsem, in
pogoji za njihovo prejemanje se na ravni države določijo z zakonom, na ravni
lokalne skupnosti pa z aktom lokalne skupnosti. Pogoji se določijo tako, da je
upravičenost odvisna od dohodkovnih ali drugih socialnih razmer. Do posameznih
prejemkov, storitev in vključitev v programe so upravičeni državljani Republike
Slovenije, ki prebivajo v državi ali se imajo vanjo namen vrniti, ter tujci, ki
v državi prebivajo zakonito. 
Namen programov in storitev, ki se izvajajo, ter prejemkov,
ki se zagotavljajo v okviru sistema socialnega varstva je: 
-       
omogočanje in povečevanje socialne vključenosti, 
-       
krepitev moči uporabnikov sistema socialnega varstva in razvijanje
sposobnosti za njihovo vsakdanje življenje, 
-       
pomoč in oskrba v primerih nezmožnosti opravljanja nujnih življenjskih
opravil, 
-       
zagotavljanje temeljne socialne varnosti v kriznih obdobjih izpada
drugih virov za življenje, 
-       
zagotavljanje enakih možnosti žensk in moških, 
-       
preprečevanje revščine. 
V izvajanje sistema so vključeni: 
-       
država, lokalne skupnosti in institucije socialnega zavarovanja kot
regulatorji in financerji, 
-       
javne, zasebne in nevladne organizacije kot izvajalci, 
-       
posamezniki, družina, sorodstvo, organizacije za samopomoč,
prostovoljske organizacije in drugi, ki sestavljajo socialna omrežja
uporabnikov sistema socialnega varstva, pri programih, namenjenih invalidom, pa
še zlasti invalidske in humanitarne organizacije. 
Sredstva za plačilo izvajanja storitev in programov
zagotavljajo financerji, in sicer: za upravičence do brezplačnih storitev samim
izvajalcem, za izvajanje storitev in programov, ki so povezani s plačilom, pa
neposredno upravičencem.
II. MAKROEKONOMSKI IN SOCIALNI VIDIKI RAZVOJA SLOVENIJE
Kot članica EU bo Slovenija v obdobju 2006–2010 svoje
nacionalne cilje dosegala v okviru skupnih evropskih politik in strategij. Da
bi do leta 2010 postali najbolj dinamična in konkurenčna družba, ki bo
temeljila na znanju, družba, za katero bodo značilni gospodarska rast z novimi
delovnimi mesti, socialna vključenost in varovanje okolja, ostajajo temeljni
cilji evropske politike iz lizbonske strategije, zapisane leta 2000.
Prenovljena lizbonska strategija iz leta 2005 za uresničitev teh ciljev prinaša
nove spodbude in osredotočenje na gospodarsko rast ter odpiranje novih delovnih
mest. 
K uresničevanju te strategije smo se zavezali tudi v
Sloveniji in če bomo pri tem uspešni, bo to pomembno vplivalo tudi na politiko
socialnega varstva. Zato NPSV upošteva razvojni okvir, ki ga predvideva
prenovljena lizbonska strategija s predvidenimi spremembami. Prav tako NPSV
ustreza viziji in ciljem razvoja Slovenije, ki so opredeljeni v Strategiji
razvoja Slovenije za obdobje 2006–2013. Strategija poudarja, da je dolgoročni
cilj Slovenije trajnostno izboljšanje blaginje njenih prebivalcev, za to pa je
treba v naslednjih desetih letih preseči povprečno gospodarsko rast razvitosti
v EU in zmanjšati tveganja na področju socialne varnosti. 
Doseženo stopnjo razvoja, pomembno za oblikovanje politike
socialnega varstva, označujejo naslednje okoliščine: 
-       
sorazmerno ugodna raven socialne varnosti, stopnja socialne zaščite se
že dalj časa povečuje, stopnja tveganja revščine se znižuje, dohodkovna
neenakost v primerjavi z drugimi državami EU ni velika in se že nekaj časa ne
povečuje; 
-       
življenjska doba se podaljšuje, stopnja rodnosti je nizka, prebivalstvo
se stara, medgeneracijska solidarnost postaja vse pomembnejša; 
-       
delež neaktivnega prebivalstva je prevelik, stopnja izobrazbe še
prenizka, vseživljenjsko učenje preslabo razvito. 
Upoštevajoč lizbonsko strategijo in Strategijo razvoja
Slovenije naj bi v Sloveniji, podobno kakor v Uniji, v obdobju, za katerega je
pripravljen ta NPSV, obstajala naslednja razvojna gibanja: 
-       
hitra rast BDP na prebivalca, tako da bi v desetih letih presegli
povprečno raven gospodarske razvitosti EU (v obdobju 2006–2013 povprečno
5,3-odstotno stopnjo gospodarske rasti, kar naj bi dosegli zlasti s pospešeno
rastjo po letu 2007), 
-       
povečanje zaposlenosti, zlasti starejših in mladih iskalcev zaposlitve
(s tem da bo ciljna 70-odstotna zaposlenost po Strategiji razvoja Slovenije
predvidoma dosežena šele leta 2013 in ne leta 2010, kar je kot cilj zastavljeno
v lizbonski strategiji), ter nadaljnje zmanjševanje brezposelnosti (pod 4% do
leta 2013), 
-       
večja vključenost mladih in odraslih v izobraževanje (v starosti 15–19
let 80-odstotna vključenost, v starosti 19–23 let 55-odstotna vključenost),
izboljševanje izobrazbene strukture in več vseživljenjskega učenja, 
-       
podaljševanje življenjske dobe, staranje in nadaljnje spreminjanje
strukture prebivalcev, posledica česar bo zmanjševanje deleža prebivalstva v
starosti 15–64 let ter povečevanje deleža prebivalstva v starosti nad 65 in nad
80 let, 
-       
hitrejši razvoj storitvenih dejavnosti, med javnimi storitvami zlasti v
zdravstvu, socialnem varstvu in izobraževanju, 
-       
hitrejši razvoj tržno usmerjenih storitev tudi na področju »socialnih« storitev
ter odpravljanje ovir na notranjem trgu EU, 
-       
deregulacija, decentralizacija in debirokratizacija države, usmeritev v
vzpostavitev sistemov, ko bo država oblikovala cilje, politiko in regulativo,
izvedbo pa bo vedno bolj prepuščala podjetniški javno-zasebni mreži
organizacij, ki uporabljajo javne in zasebne vire financiranja. 
Strategija razvoja Slovenije glede na navedeno opozarja, da
bo obdobje, ki je pred nami, v celotni socialni politiki zahtevalo
modernizacijo sistemov socialne zaščite, večjo ciljno usmerjenost ukrepov
socialne politike, zaradi demografskih sprememb pa posebno skrb za finančno
zdržnost in stabilnost sistemov, uveljavljanje različnih oblik javno-zasebnega
partnerstva, večjo stopnjo poslovne racionalizacije socialnih sistemov ter večjo
odgovornost posameznikov. Vse to velja tudi za področje socialnega varstva.
III. CILJI IN STRATEGIJE ZA DOSEGANJE CILJEV
Temeljni cilj politike socialnega varstva je posamezniku in
njegovi družini v primerih, ko si osnovne socialne varnosti ne more zagotoviti
sam, zagotoviti strokovno pomoč in nujne materialne vire za dostojno življenje
in omogočanje ohranitve človeškega dostojanstva. 
Ob upoštevanju temeljnega cilja in z izvajanjem tega NPSV
bodo nosilci tega programa (DZ RS, Vlada RS, MDDSZ in drugi nosilci)
uresničevali naslednje podrobnejše cilje:
1.
CILJ:      Prispevati k večji socialni vključenosti posameznikov in povezanosti
slovenske družbe
2.
CILJ:      Izboljšati dostop do storitev in programov
3.
CILJ:      Doseči večjo učinkovitost pri dodeljevanju denarne socialne pomoči
ter izboljšati kakovost storitev in programov ter hkrati povečati njihovo
ciljno usmerjenost in učinkovitost
4. CILJ:      Krepiti
strokovno avtonomijo, upravljavsko samostojnost in racionalno poslovanje na
področju socialnega varstva


1. CILJ:

Prispevati k večji socialni vključenosti posameznikov
  in povezanosti slovenske družbe


STRATEGIJE: 
A)    
promocija solidarnosti in zmanjševanje neenakosti na vseh področjih
življenja in dela ter razvijanje različnih oblik dobrodelnosti, 
B)    
promocija in razvoj prostovoljstva, 
C)   
usklajevanje politik in ukrepov na različnih področjih, ki vplivajo na
socialni položaj posameznika in njegove družine (usklajeno reševanje
večdimenzionalnih problemov revščine in socialne izključenosti), 
D)   
mobilizacija vseh oblikovalcev in izvajalcev politik na različnih ravneh
za doseganje skupnega cilja socialnega vključevanja, 
E)    
podpora družini in socialnim omrežjem pri skrbi za osebe, potrebne
pomoči, 
F)    
razvoj in uvajanje novih modelov skupnostne skrbi, 
G)    posebna skrb za
ranljive skupine prebivalstva: otroke, trpinčene otroke, spolno zlorabljene
otroke, odrasle, preživele žrtve spolnega napada v otroštvu, starejše, ki so
zaradi zdravstvenih ali drugih razlogov odvisni od pomoči, invalide, skupine z
večjim tveganjem za nastanek revščine, brezdomce, ljudi s težavami v duševnem
zdravju, ljudi s težavami zaradi odvisnosti, Rome, žrtve nasilja.


2. CILJ:

Izboljšati dostop do storitev in programov


STRATEGIJE: 
A)    
razvijati mrežo v skladu s potrebami uporabnikov, 
B)    
omogočati in spodbujati pluralnost izvajalcev in vstop novih izvajalcev
v sistem socialnega varstva ob poenostavitvi pogojev in postopkov, 
C)   
posebej skrbeti za regionalno uravnoteženost ponudbe in možnosti ter
uveljaviti sistem pomoči manj razvitim območjem v državi, 
D)   
spremeniti sistem financiranja in sredstva za plačljive storitve
zagotavljati neposredno uporabnikom, 
E)    
uvesti enovit sistem dolgotrajne oskrbe s povezanimi zdravstvenimi in
socialnimi storitvami za vse starostne skupine, ki potrebujejo oskrbo, 
F)     prenos
izvajalske funkcije na področju socialnovarstvenih zavodov z države na druge
subjekte (večja stopnja partnerstva države in lokalnih skupnosti ter civilne
družbe in zasebnega sektorja).


3. CILJ:

Doseči večjo učinkovitost pri dodeljevanju denarne
  socialne pomoči ter izboljšati kakovost storitev in programov ter hkrati
  povečati njihovo ciljno usmerjenost in učinkovitost


STRATEGIJE: 
A)    
zagotavljanje učinkovite pomoči v sistemu socialnega varstva ljudem, ki
so pomoči potrebni (tistim, ki so se znašli v socialnih težavah ali bi vanje
lahko zašli brez pomoči), 
B)    
individualiziranje izvajanja programov in storitev ter usklajevanje s
potrebami uporabnika po sistemu svetovanja in organiziranja pomoči, 
C)   
krepitev vključevanja uporabnikov socialnega varstva v aktivno reševanje
lastnih stisk in težav ter sooblikovanje strategij za izboljšanje življenjskih
možnosti, 
D)   
oblikovanje in izvajanje take politike denarnih prejemkov, ki spodbuja
lastno aktivnost upravičencev, 
E)    
prilagajanje standardov in normativov potrebam uporabnikov in razvoju
strok, 
F)     spodbujanje
razvoja kakovosti, učinkovitosti in inovativnosti na področju dejavnosti
socialnega varstva.


4. CILJ:

Krepiti strokovno avtonomijo, upravljavsko
  samostojnost in racionalno poslovanje na področju socialnega varstva 


STRATEGIJE: 
A)    
krepitev strokovne avtonomije izvajalcev na področju socialnega varstva,
B)    
decentralizacija in deregulacija sistemov na področju socialnega
varstva, 
C)   
sprememba vloge centrov za socialno delo pri usklajevanju in
financiranju storitev in programov, 
D)   
plačevanje dogovorjenih in izvedenih storitev ali programov, 
E)    
večja učinkovitost in racionalnost v upravljanju javnih zavodov.
IV. UKREPI ZA IZVAJANJE STRATEGIJ IN DOSEGANJE CILJEV
Strategije posameznih ciljev se
zaradi njihove večdimenzionalnosti medsebojno dopolnjujejo in prepletajo. Temu sledijo
tudi ukrepi, ki so navedeni znotraj posamezne strategije ali cilja. Zato jih je
treba obravnavati povezano, ker se vsebinsko dopolnjujejo.


1. CILJ:

Prispevati k večji socialni vključenosti posameznikov
  in povezanosti slovenske družbe


Cilj prispevati k večji socialni
vključenosti posameznikov in povezanosti slovenske družbe povezuje področje
socialnega varstva z drugimi področji, ki so pomembna za socialno politiko
države (delo in zaposlovanje, izobraževanje, zdravstvo, družinska politika,
stanovanjska politika). Socialno varstvo je področje, ki bo skrbelo za
usklajevanje in spremljanje učinkov ukrepov na različnih področjih, prav tako
pa tudi za oblikovanje ukrepov, ki so lastni področju socialnega varstva.
Strategija A:         Promocija
solidarnosti in zmanjševanje neenakosti na vseh področjih življenja in dela ter
razvijanje različnih oblik dobrodelnosti
Ukrepi: 
1.     
V načrtovalnih dokumentih države posebej določiti področja, ki morajo
temeljiti na načelih solidarnosti. 
2.     
Pripraviti poseben program dejavnosti za načrtno obveščanje javnosti in
državljanov o pomenu vrednot, ki temeljijo na solidarnosti, dobrodelnosti,
preprečevanju diskriminacije, zmanjševanju neenakosti in sožitju z drugimi. 
3.     
Razviti vzgojne modele za dobre medčloveške odnose in prostovoljstvo ter
njihovo vključitev v izobraževalne programe. 
4.     
Podpreti in sofinancirati preventivne programe, katerih namen je
preprečevanje ali zmanjševanje diskriminacije, nasilja, zlorab, osamljenosti in
drugih pojavov z neugodnimi socialnimi posledicami. 
5.     
Oblikovati in vpeljati nove modele medgeneracijskega sožitja.
Strategija B:         Promocija
in razvoj prostovoljstva
Ukrepi: 
1.     
Priprava predloga zakona o prostovoljstvu v sodelovanju z nevladnimi
organizacijami, tako da bodo postavljeni pravni temelji za spodbujanje in razvoj
dejavnosti. Vzporedno s tem pa tudi izvajanje dejavnosti, ki bodo prispevale k
uveljavitvi prostovoljstva kot vrednote in statusnega simbola. 
2.     
Spodbujanje raziskovanja posebnosti prostovoljnega dela v okviru
raziskovalnih programov v družboslovju. 
3.     
Priznavanje stroška za izobraževanje v ceno storitev, vodenje in
usklajevanje prostovoljnih sodelavcev z namenom, da prevzamejo izvajanje
storitev in programov, ki vsebujejo elemente samopomoči, družabništva in
spodbujanja socialnih veščin ter vključevanja v različne dejavnosti vsakdanjega
življenja. 
4.     
Uvedba podeljevanja državnega priznanja za prostovoljno delo na področju
socialnega varstva najbolj zaslužnim prostovoljnim delavcem ali skupinam
prostovoljnih sodelavcev enega programa ali izvajalca. 
5.     
Uvedba različnih finančnih spodbud za projekte z večjim deležem
vključenih prostovoljcev v preventivne in razvojne programe. 
6.     
Spodbujanje donatorstva na področju socialnovarstvenih storitev in
programov z uporabo ustreznih davčnih mehanizmov ali kako drugače (upoštevanje
donacij kot merila pri ocenjevanju poslovne odličnosti).
Strategija C:        Usklajevanje
politik in ukrepov na različnih področjih, ki vplivajo na socialni položaj
posameznika in njegove družine (usklajeno reševanje večdimenzionalnih problemov
revščine in socialne izključenosti)
Ukrepi: 
1.     
Ustanovitev medresorskega delovnega telesa, ki bo skrbelo za načrtovanje
in usklajevanje vseh tistih elementov socialne politike, ki spodbujajo socialni
razvoj in pomembno vplivajo na stopnjo socialne povezanosti, revščine in
socialne vključenosti prebivalcev. 
2.     
Uvedba sistema enotne vstopne točke za različne oblike socialnih
prejemkov (socialnih transferjev) in pomoči ter poenotenje elementov, ki
vplivajo na njihovo dodeljevanje. 
3.     
Usklajevanje izvajanja Nacionalnega akcijskega programa socialnega
vključevanja (NAP/vključevanje) za obdobje 2004–2006, priprava vsakoletnega
poročila o doseženem, čim širša vključenost raznih akterjev z izvajanjem
regijskih posvetov in priprava novega NAP/vključevanje za obdobje 2006–2009,
usklajevanje ministrstev in lokalnih organov, socialnih partnerjev in
nevladnega sektorja. 
4.     
Usklajevanje ukrepov v okviru evropskega socialnega modela in prenos ter
uporaba dobrih praks drugih držav.
Strategija D:        Mobilizacija
vseh oblikovalcev in izvajalcev politik na različnih ravneh za doseganje
skupnega cilja socialnega vključevanja
Ukrepi: 
1.     
Uvedba novega modela organiziranosti in pristojnosti načrtovalcev in
izvajalcev politike socialnega varstva, ki bo prispeval k učinkovitejšemu
izvajanju socialnega varstva (npr. center za socialno delo, v nadaljevanju
besedila: CSD, postane skupna izvajalska služba države in občine). 
2.     
Uvedba in spodbujanje posvetovanja uporabnikov in izvajalcev zaradi
dajanja pobud, ocenjevanja, predlaganja ukrepov in spremljanja dela ter učinkov
vseh izvajalcev socialnih programov, vključenih v lokalno usklajevanje, pri
čemer bodo na strani izvajalcev enakopravno zastopani izvajalci javnega,
zasebnega in nevladnega sektorja. 
3.     
Vzpostavitev in razvoj sodelovanja delodajalcev, delojemalcev in
nevladnih organizacij pri oblikovanju in izvajanju politik na različnih
področjih socialnega vključevanja.
Strategija E:         Podpora
družini in socialnim omrežjem pri skrbi za osebe, potrebne pomoči
Ukrepi: 
1.     
Prilagoditev finančnega nadomestila in subvencij, kot so: določen delež
nadomestila za izgubljeni zaslužek zaradi odsotnosti z dela zaradi negovanja
družinskega člana (tudi nega za starša in odraslo invalidno osebo), delno
kritje materialnih stroškov v zvezi z izvajanjem organiziranih oblik varstva. 
2.     
Uvedba novih oblik mobilne pomoči na domu za družine z osebo s posebnimi
potrebami. 
3.     
Razvoj programov za kratkotrajne oblike podpore in razbremenjevanje
družine ter uvedba dostopa v te programe kot pravico družine (npr. nadomestna
oskrba, ki bo oskrbovalcu, ki je prevzel skrb za osebo, potrebno pomoči,
omogočila krajši premor). 
4.     
Izvajanje različnih programov izobraževanja za osebe, ki skrbijo za
osebe potrebne pomoči (osebe z demenco, druge osebe s posebnimi potrebami), ki
bodo zagotavljali ustrezno seznanjanje svojcev z značilnostmi bolezenskih
stanj, s posebnimi potrebami in o ustreznem ravnanju ter oskrbi teh oseb. 
5.     
Poenotenje definicij družine in družinskih članov v različnih zakonih.
Strategija F:         Razvoj
in uvajanje novih modelov skupnostne skrbi
Ukrepi: 
1.     
Promovirati dobro prakso modelov skupnostne skrbi in sofinancirati
oziroma vzpostaviti modele financiranja preventivnih in razvojnih programov, ki
zagotavljajo delo z uporabnikom v domačem okolju ali v skupnosti. 
2.     
Za najmanj eno četrtino uporabnikov v sklopu mreže javne službe
institucionalnega varstva odraslih s posebnimi potrebami, ki so bili vključeni
v storitev pred letom 2006, do konca obdobja tega NPSV zagotoviti namestitev
zunaj institucije in na podlagi strokovnih analiz organizacijsko ter vsebinsko preoblikovati
del zavodov z različnimi skupinami uporabnikov v enovite zavode ali v manjše
bivalne enote, pri vseh pa sistematično zagotavljati pogoje za vključevanje v
domače okolje. 
3.     
Povezati in dopolniti sedanji sistem skrbi in varstva socialno ogroženih
otrok in mladostnikov, otrok in mladostnikov s težavami v odraščanju ali z
nesocialnim vedenjem v enovit, medsebojno povezan sistem načrtovanja in
izvajanja storitev ter programov. 
4.     
Projektno preskusiti model vodenja in spremljanja življenja in dela oseb
s posebnimi potrebami v domačem okolju v smislu podpiranja družine in oseb s
posebnimi potrebami pri vraščanju v socialno okolje ter pri delu in zaposlitvi
v običajnem delovnem okolju. 
5.     
V okviru javnih mrež zagotoviti predvsem širitev mreže storitev in programov
socialnega varstva, ki omogočajo skupnostno skrb, npr.: pomoč na domu, mobilne
pomoči, krizni ali interventni centri, dnevni centri, pomoč na daljavo,
organizirano prostovoljstvo, skupine za samopomoč, svetovalne pisarne in
zagovorništvo. 
6.     
Razviti model oskrbe v drugi družini in drugih organiziranih oblikah
skupnostne skrbi (za zagotavljanje primernega bivanja in oskrbe za starejše in
odrasle osebe, mlajše od 65 let).
Strategija G:        Posebna
skrb za ranljive skupine prebivalstva: otroke, trpinčene otroke, spolno
zlorabljene otroke, odrasle, preživele žrtve spolnega napada v otroštvu,
starejše, ki so zaradi zdravstvenih ali drugih razlogov odvisni od pomoči,
invalide, skupine z večjim tveganjem za nastanek revščine, brezdomce, ljudi s
težavami v duševnem zdravju, ljudi s težavami zaradi odvisnosti, Rome, žrtve
nasilja.
Ukrepi: 
1.     
Poleg vsem dostopnih storitev in splošnih programov ter oblik pomoči
posameznikom in družinam v socialni stiski se bodo razvijali posebni programi
za najbolj ranljive skupine prebivalstva, pri katerih so krizne življenjske
situacije pogostejše in bolj tvegane. Ti programi bodo organizirani kot javna
služba tako, da bodo vsem izvajalcem zagotovljeni enaki pogoji za delo. Pri
njihovem načrtovanju je treba okrepiti vlogo in vključenost družine kot celote
pri reševanju socialnih stisk ali pri izvajanju ukrepov za zaščito otrok.


2. CILJ:

Izboljšati dostop do storitev in programov


Dostop do storitev in programov
javne službe je za potencialnega uporabnika najpomembnejši element pri presoji
delovanja sistema. Zato je cilj izboljšati dostop do storitev in programov
pomemben z vidika udejanjanja načela enakosti in tudi z vidika uresničevanja
načela proste izbire. Izboljšanje dostopa bo omogočeno z boljšo ponudbo in
drugačnimi možnostmi za uveljavljanje storitev.
Strategija A:         Razvijati
mrežo v skladu s potrebami uporabnikov
Ukrepi: 
1.     
Mreže vsem dostopnih programov, storitev in pomoči, namenjenih vsakomur,
ki se znajde v socialni stiski ali težavi, bo država vzpostavljala po načelih
in vodilih iz tega programa v skladu z gospodarskimi in razvojnimi možnosti ter
ob upoštevanju mednarodnih smernic in priporočil ter podatkov iz razvojno
primerljivih okolij. Pri tem bo osnovno vodilo enaka dostopnost teh programov,
storitev in pomoči vsem uporabnikom ne glede na materialno sposobnost okolja, v
katerem živijo. 
2.     
V proces sprejemanja odločitev o vrstah in oblikah pomoči ter programov
v okviru javne službe za posebej ranljive skupine prebivalstva bodo prek
uporabniških združenj vključeni uporabniki, ki so sposobni predstaviti svoje
potrebe in interese. Na tem področju bo država organizirala mreže storitev po
načelih javne službe, vendar tako, da bodo uporabnikom zagotovljene pravice do
proste izbire, individualnih obravnav, kar največje neodvisnosti od izvajalca,
do vpliva na kakovost storitev in do vzpostavitve sistema preglednega merjenja
zadovoljstva uporabnikov. 
3.     
CSD in specializirani izvajalci bodo okrepili izvajanje prve socialne
pomoči za posamezne vrste uporabnikov, zlasti programe pomoči za otroke in
družine, starejše ljudi, osebe s posebnimi potrebami in s težavami v duševnem
zdravju ter marginalizirane skupine. V ta namen bodo izdelani ustrezni podporni
instrumenti in programi. 
4.     
Vzpostavitev centralne informacijsko-svetovalne točke za starejše, kjer
so uporabnikom storitev na voljo ažurne neodvisne informacije o ponudbi ter
svetovanje z različnih področij z namenom povečevanja socialne vključenosti. 
5.     
Z urejenim financiranjem prek CSD kot naročnikov storitev bomo
spodbujali razvoj samostojnih in specializiranih storitev ali programov
psihosocialne pomoči družini, temelječih na strokovnem vodenju, učenju
socialnih veščin in psihoterapevtskih ponudbah. 
6.     
Določili bomo vsebino in način ter pristojnosti delovanja
interdisciplinarnih kriznih timov za usklajeno strokovno delovanje v primeru
zlorab in zanemarjanja otrok ter v zakonodaji jasno opredeliti koordinacijsko
vlogo CSD in pravice udeleženih, predvsem otrok kot žrtev nasilja. 
7.     
V praksi bomo preskusili model za primernejšo obliko skrbništva
(profesionalno skrbništvo) za vse skupine uporabnikov. 
8.     
Pripravili bomo strategijo varstva starejših in v njenem okviru razvili
ter v praksi preskusili model medgeneracijskih centrov.
Strategija B:         Omogočati
in spodbujati pluralnost izvajalcev in vstop novih izvajalcev v sistem
socialnega varstva ob poenostavitvi pogojev in postopkov
Ukrepi: 
1.     
Ministrstvo za delo, družino in socialne zadeve bo javno objavljalo
namere o širitvi javne službe ali o predvidenih uvajanjih novih mrež za daljše
obdobje in s tem spodbudilo morebitne zasebne ali nevladne izvajalce, da se do
razpisa organizirajo in ustrezno pripravijo. 
2.     
Mrežo storitev in programov bomo širili s podeljevanjem koncesij ali z
verifikacijo programov, tako da bosta tudi še naprej v prvi vrsti zagotovljeni
strokovnost in kakovost, zahtevnost postopka pa ne bo ovira za morebitne
kandidate iz nevladnih in zasebnih organizacij. 
3.     
Pri gradnji potrebnih objektov bo država v sodelovanju z lokalnimi
skupnostmi izdelala sistem spodbud in različnih oblik sodelovanja s koncesionarji
s ciljem zagotavljati uporabnikom dostop do iste vrste storitev za primerljivo
ceno ne glede na to, kdo je izvajalec storitve. 
4.     
CSD bodo omogočili, da sodelovanje z zasebnimi ali nevladnimi izvajalci
storitev ali posameznih programov uredijo s posebnimi dogovori, ki vključujejo:
»sistem napotitve z napotnico«, spremljanje in nadzor nad izvajanjem programa
za posameznega uporabnika. 
5.     
Uredili bomo tudi sistem preverjanja temeljnih strokovnih izhodišč za
izvajanje programov javne službe, ki bo zagotavljal, da bodo programi izvajani
v skladu s strokovnimi doktrinami (strokovna verifikacija programa). 
6.     
Za doseganje večje učinkovitosti sistema socialnega varstva, razvoja
novih programov ter povezovanja z evropskimi partnerji bomo vpeljali institut
»svetovalca za mednarodne projekte«, ki bo svetoval pri pripravi projektov,
povezanih s črpanjem sredstev EU.
Strategija C:        Posebej
skrbeti za regionalno uravnoteženost ponudbe in možnosti ter uveljaviti sistem
pomoči manj razvitim območjem v državi
Ukrepi: 
1.     
Prednostno bomo obravnavali okolja in dele države, v katerih razvitost
izvajalcev ali dostopnost uporabnikov do storitev in programov javne službe ne
dosegata povprečne ravni države. 
2.     
Pri dograjevanju modelov financiranja dejavnosti bomo upoštevali
posebnosti posameznih okolij (npr. okolja z visoko stopnjo brezposelnosti, z
nadpovprečnim deležem starih ljudi, z zgodovinsko poseljenim romskim
prebivalstvom, razsežnost območja, obmejna lega, centri za tujce ipd.). 
3.     
Na območjih, ki znatno zaostajajo za državnim povprečjem, bomo zakonsko
določili merila za dodatna vlaganja iz državnega proračuna v infrastrukturo za
izvajanje socialnovarstvene dejavnosti, razvita okolja pa bomo spodbujali, da
iz lastnih virov pod ugodnejšimi pogoji vlagajo v ukrepe za zagotavljanje višje
ravni socialne varnosti svojega prebivalstva. 
4.     
Dopolnjevali bomo mrežo storitev na tistih območjih, kjer bodo potrebe
po posameznih socialnovarstvenih storitvah bistveno odstopale od povprečnega
stanja v državi. 
5.     
Razvijali bomo modele, ki bodo z uporabo informacijsko-telekomunikacijskih
tehnologij širile možnosti za podporo in pomoč različnim skupinam uporabnikov
ter hkrati presegale prostorske in časovne meje.
Strategija D:        Spremeniti
sistem financiranja in sredstva za plačljive storitve zagotavljati neposredno
uporabnikom
Ukrepi: 
1.     
Z zakonom bomo na novo določili, katere storitve in programi javne
službe so plačljivi in kateri brezplačni. 
2.     
Sistem financiranja bomo spremenili tako, da bo financer zagotavljal
sredstva za brezplačne storitve in programe izvajalcu, za plačljive pa
neposredno uporabniku (v denarju ali kot naročilnico), kjer bo to smotrno in
racionalno. 
3.     
Za plačljive storitve bomo z zakonom natančneje določili pravice
uporabnika in postopek njihovega uveljavljanja ter uvedli njihovo individualno
financiranje, kjer bo to smotrno in racionalno.
Strategija E:         Uvesti
enovit sistem dolgotrajne oskrbe s povezanimi zdravstvenimi in socialnimi
storitvami za vse starostne skupine, ki potrebujejo oskrbo
Ukrepi: 
1.     
Ministrstvo za delo, družino in socialne zadeve bo skupaj z Ministrstvom
za zdravje pripravilo zakon o zavarovanju za dolgotrajno oskrbo. 
2.     
Do konca obdobja, tj. do leta 2010, bomo zagotovili potrebne pogoje za
izvajanje enovitega sistema dolgotrajne oskrbe. 
3.     
V sodelovanju z Ministrstvom za zdravje in Ministrstvom za šolstvo in
šport bomo pripravili nov program izobraževanja kadrov za izvajanje integrirane
dolgotrajne oskrbe za različne skupine uporabnikov.
Strategija F:         Prenos
izvajalske funkcije na področju socialnovarstvenih zavodov z države na druge
subjekte (večja stopnja partnerstva države in lokalnih skupnosti ter civilne
družbe in zasebnega sektorja)
Ukrepi: 
1.     
Javno mrežo izvajalcev bomo oblikovali tako, da bodo v njej zastopani
javni zavodi, zasebniki in nevladne organizacije. Pri javnih zavodih, katerih
ustanoviteljica je država, bomo v določenem delu izvedli postopen prenos
izvajalske funkcije na druge subjekte, kot so pokrajine, občine, zasebniki in
nevladne organizacije. 
2.     
Na podlagi javnega razpisa bomo pripravili in v praksi preskusili model postopnega
prenosa izvajalske funkcije na področju socialnovarstvenih zavodov (na primeru
nekaj domov za starejše, posebnih socialnovarstvenih zavodov za odrasle in
varstveno-delovnih centrov) z države na druge subjekte s pogojem, da nov
subjekt prispeva k nadaljnjemu razvoju, večji kakovosti in širitvi mreže. 
3.     
Prenos izvajalske funkcije države na druge subjekte bomo izvedli kot
prenos izvajanja dejavnosti in ohranitve premoženja v lasti države.


3. CILJ:

Doseči večjo učinkovitost pri dodeljevanju denarne socialne
  pomoči ter izboljšati kakovost storitev in programov ter hkrati povečati
  njihovo ciljno usmerjenost in učinkovitost


Poleg boljšega dostopa do programov
in storitev sta za uporabnike pomembna zlasti standard in kakovost storitev ter
višina prejemkov, ki jih prejme v okviru sistema socialnega varstva. Cilj
doseči večjo učinkovitost pri dodeljevanju denarne socialne pomoči ter
izboljšati kakovost storitev in programov ter hkrati povečati ciljno
usmerjenost in učinkovitost jasno izraža namero, da se dosežena raven ne bo
zmanjševala, z različnimi ukrepi pa bomo poskrbeli, da bo učinek za uporabnika
večji in boljši.
Strategija A:         Zagotavljanje
učinkovite pomoči v sistemu socialnega varstva ljudem, ki so pomoči potrebni
(tistim, ki so se znašli v socialnih težavah ali bi vanje lahko zašli brez
pomoči)
Ukrepi: 
1.     
Revidirati sistem socialnovarstvenih storitev. 
2.     
Izdelati model spremljanja učinkov posameznih storitev in programov ter
ga kot pilotni projekt preskusiti na posameznih storitvah in programih. Osnovno
vodilo pri tem je: Vsakemu uporabniku v skladu z njegovimi potrebami, vendar ne
več, kakor potrebuje.
Strategija B:         Individualiziranje
izvajanja programov in storitev ter usklajevanje s potrebami uporabnika po
sistemu svetovanja in organiziranja pomoči
Ukrepi: 
1.     
Določitev postopka in metod sistema svetovanja in organiziranja
socialnih storitev. 
2.     
Uvedba individualnega načrtovanja pri izvajanju vseh programov in
storitev javne službe. Iz načrta morajo biti razvidni potrebe in predlogi
uporabnika, ki mora sodelovati, ter cilji, ki jih želimo doseči. 
3.     
Razvoj socialnih mrež, ki so sestavljene iz različnih izvajalcev
programov in specializiranih storitev, in njihovo usmerjanje in povezovanje s
strani CSD. Cilj celotne mreže je podpiranje uporabnika pri njegovem čim bolj
samostojnem delovanju. 
4.     
Razvoj sistema sprotnih plačil ali zgolj obračunov storitev, tako da
uporabniki sami v čim večji meri izberejo med cenovno in drugače različnimi
ponujenimi rešitvami.
Strategija C:        Krepitev
vključevanja uporabnikov socialnega varstva v aktivno reševanje lastnih stisk
in težav ter sooblikovanje strategij za izboljšanje življenjskih možnosti
Ukrepi: 
1.     
Sprememba standardov in normativov za izvajanje storitev, tako da bo
uporabnik kar najbolj vključen v izvajanje storitev in bo sodeloval ali sam
opravljal vsa opravila, ki jih je zmožen opravljati glede na svoje telesno in
duševno stanje. 
2.     
Pregled in posodobitev poimenovanja posameznih socialnovarstvenih
storitev. 
3.     
Uveljavitev nove ali dodatne oblike strokovnega dela, s katero bo uporabnikom
ponujena in zagotovljena možnost, da kar najbolj sami uveljavijo svoje
sposobnosti in vplivajo na izvajanje storitev in programov. 
4.     
Vzpostavitev podlage za uvedbo novih poklicnih profilov na nižjih
zahtevnostnih stopnjah – pomočnikov pri preprostih življenjskih opravilih, ki
bi skupaj z uporabnikom iskali in opravljali tudi navadne praktične rešitve. 
5.     
Vključitev prejemnikov socialne pomoči, ki so sposobni za delo, v
različne programe usposabljanja in delovnih aktivnosti ali družbenokoristnega
dela. 
6.     
Priprava in uvedba sistema, v katerem bodo imeli uporabniki večji vpliv
na oblikovanje kakovostnih storitev in programov ter bodo soudeleženi v
načrtovanju in ocenjevanju posameznih procesov. 
7.     
Usklajevanje standardov in normativov na področju socialnega varstva s
koristmi uporabnikov in spoznanji sodobne stroke, v skladu s tem pa tudi
ustrezno oblikovanje vrst in razmerij poklicnih profilov, ki bodo bolj
usmerjeni na specifičnosti socialnih institucij in njihovega poslanstva.
Strategija D:        Oblikovanje
in izvajanje take politike denarnih prejemkov, ki spodbuja lastno aktivnost
upravičencev
Ukrepi: 
1.     
Določitev enotnega postopka za vse prejemke in enotnega mesta za
uveljavljanje vseh pravic do denarnih prejemkov. 
2.     
Povečanje ciljne usmerjenosti k najnižjim dohodkovnim razredom in
preprečitev kopičenja prejemkov ali uvedba zgornje meje možnih prejemkov ter
poenotenje definicije družine in virov dohodka, ki se upoštevajo pri
ugotavljanju upravičenosti do prejemkov, odvisnih od dohodkov in premoženja. 
3.     
Zmanjšanje morebitnega nespodbudnega vpliva sistema socialnih
transferjev na prizadevanja poiskati si delo in ga tudi obdržati ter preprečiti
nastanek t. i. pasti revščine in/ali pasti brezposelnosti. 
4.     
Uvedba vrstnega reda pri uveljavljanju pravic in upoštevanju različnih
virov dohodka pri ugotavljanju upravičenosti do posamezne pravice. 
5.     
Uvedba preglednega sistema reguliranih priložnostnih kratkotrajnih
občasnih del, ki se lahko opravljajo prostovoljno ali pa tudi za plačilo. 
6.     
Za brezposelne, ki so aktivni iskalci zaposlitve in so brez dohodkov ali
pa so njihovi dohodki pod ravnijo minimalnega dohodka, uvesti pravico do
denarne socialne pomoči po drugačnem postopku in z dodatnim pogojem, da je
upravičenec ves čas prejemanja aktiven iskalec zaposlitve in je pripravljen sprejeti
zaposlitev ali se vključiti v opravljanje družbenokoristnega dela ali v drugo
obliko aktivnosti, kar v postopku odločanja ugotavljajo uradi za delo. 
7.     
Racionalizacija podeljevanja socialnih transferjev za doseganje večje
učinkovitosti. 
8.     
Razvoj sistema za večje aktiviranje prejemnikov denarnih socialnih
pomoči (socialnih transferjev nasploh) s povečanim preusmerjanjem iz pasivnih
ukrepov v aktivne (subvencije za zaposlitev, različne oblike delovne
aktivnosti, preučitev možnosti t. i. sofinanciranja z mikrokrediti ipd.). 
9.     
Povezava evidenc in pridobivanje podatkov o vlagateljih/upravičencih do
socialnih transferjev (ob ustrezni ureditvi pravnih in tehničnih pogojev za
pridobivanje ali uporabo podatkov) za potrebe samega odločanja in spremljanja v
času podeljevanja socialnih transferjev (večja ažurnost in boljša dostopnost do
podatkov). 
10.  
Poglobiti sodelovanje med uradi za delo in CSD za doseganje večje
učinkovitosti pri dodeljevanju denarnih socialnih pomoči.
Strategija E:         Prilagajanje
standardov in normativov potrebam uporabnikov in razvoju strok
Ukrepi: 
1.     
Dopolnitev pravilnika o standardih in normativih socialnovarstvenih
storitev tako, da bodo bolj upoštevane posebnosti uporabnikov in različne
stopnje socialne stiske ter določitev minimalnih meril za vstop v storitev in
njihovo izvajanje. 
2.     
Izboljšanje tehničnih standardov za izvajanje storitev javne službe s
poudarkom na zagotavljanju zasebnosti pri vseh storitvah, ki vključujejo
bivanje (več enoposteljnih sob, lastnih prostorov za osebno higieno ipd.), omogočanje
večje individualnosti (možnost lastnega pohištva, domače živali ipd.),
prilagoditev tehničnih standardov potrebam uporabnikov z demenco in podobnimi
stanji (ustrezna ureditev prostorov, ki omogoča lažjo orientacijo, uporabo
sodobnih tehničnih pripomočkov za zaznavanje gibanja ipd.). 
3.     
Osebam, ki bi potrebovale institucionalno varstvo, zagotoviti finančno
pomoč za prilagoditev bivalnih prostorov, ki bi jim omogočali večjo
samostojnost in mobilnost ter dali možnost, da tako lahko še naprej bivajo v
svojem domačem okolju.
Strategija F:         Spodbujanje
razvoja kakovosti, učinkovitosti in inovativnosti na področju dejavnosti
socialnega varstva
Ukrepi: 
1.     
Uvedli bomo sistem ocenjevanja kakovosti (odličnosti) in vsako leto
izbrali najboljše izvajalce storitev in programov. 
2.     
Z vsakoletnimi razpisi bomo spodbujali izvajalce neinstitucionalnih
socialnovarstvenih storitev in programov k razvoju takih inovativnih projektov,
ki bodo prispevali k izboljšanju kakovosti in učinkovitosti obstoječih storitev
in programov ali k razvoju novih programov ali storitev. Letno bomo izbrali
določeno število najboljših projektov, za katere bomo zagotovili zagonska
sredstva za začetek njihovega izvajanja in sredstva za delovanje za obdobje
dveh let. 
3.     
Z vsakoletnimi razpisi bomo spodbujali izvajalce inovativnih projektov
na področju institucionalnega varstva, da bodo s svojimi idejami omogočali
povečanje kakovosti, sodobnejše koncepte in večjo prilagojenost dejanskim
potrebam uporabnikov. Na leto bomo izvedli vsaj en projekt, za katerega bo
država zagotovila del nepovratnih sredstev.


4. CILJ:

Krepiti strokovno avtonomijo, upravljavsko
  samostojnost in racionalno poslovanje na področju socialnega varstva 


Ukrepi za izvedbo tega cilja so
namenjeni zlasti izvajalcem v sistemu socialnega varstva, njihov končni cilj pa
je zagotoviti boljšo storitev uporabnikom. Izvajalcem storitev in programov
javne mreže bo država, ki je odgovorna za stanje in razvoj, določila jasne
cilje, ki jih morajo doseči v določenem razvojnem obdobju, vodstveni ekipi pa bo
dala možnost za izbor in iskanje najustreznejših rešitev, ki bodo zagotavljale
uresničitev cilja. Nadzorno funkcijo bodo sproti opravljali upravni odbori ali
nadzorni sveti, odgovorni za izvajanje usmeritev iz nacionalnega programa.
Strategija A:         Krepitev
strokovne avtonomije izvajalcev na področju socialnega varstva
Ukrepi: 
1.     
Izdelati in izvajati programe usposabljanja in strokovnega
izpopolnjevanja, ki bodo vplivali na izvajanje prednostnih nalog politike
socialnega varstva, povečati obseg inštruktažnega svetovanja in supervizije ter
v te namene zagotoviti dodatna finančna sredstva. 
2.     
Določiti širše pristojnosti strokovnega sveta socialnega varstva pri
odločanju o strokovnih vprašanjih. 
3.     
Ustrezno urediti financiranje pripravništva na področju socialnega varstva.
4.     
Določiti širše pristojnosti izvajalcem s področja socialnega varstva pri
odločanju o poslovnih in strokovnih vprašanjih izvajanja dejavnosti.
Strategija B:         Decentralizacija
in deregulacija sistemov na področju socialnega varstva
Ukrepi: 
1.     
Vzpostavitev enovitega sistema vodenja rezultatov in prikazovanja ter
ocenjevanja učinkov, ki so podlaga za morebitno ukrepanje na državni ravni. 
2.     
Zakonsko zavezati občine, da v večji meri sooblikujejo in odgovarjajo za
socialni položaj prebivalstva na svojem območju ter jih spodbujati, da poleg
storitev in programov, ki jih zagotavlja zakon o socialnem varstvu, razvijajo
še druge socialne programe. 
3.     
Deregulacija postopkov upravljanja institucij, finančnih sredstev/virov,
vodenja razvojne politike in avtonomnost pri kadrovanju ter zmanjšanje obsega
in števila različnih soglasij. 
4.     
V ceno storitve v socialnovarstvenih zavodih vključiti celotno
amortizacijo in sredstva za investicijsko vzdrževanje ter za njihovo materialno
krepitev omogočiti vlaganje zasebnega kapitala v njihov razvoj.
Strategija C:        Sprememba
vloge centrov za socialno delo pri usklajevanju in financiranju storitev in
programov
Ukrepi: 
1.     
Sprememba nalog, ki jih izvajajo centri za socialno delo (CSD), tako da
se: 
- 
spremeni vrsta in obseg storitev (CSD izvajajo socialno preventivo, prvo
socialno pomoč ter svetovanje in organiziranje pomoči), 
- 
spremeni vrsta in obseg javnih pooblastil (zlasti na področju
družinskega prava in odločanja o socialnih transferjih), 
- 
dodajo nove naloge (spremljanje socialnega stanja v okolju – socialni
monitoring, spodbujanje in razvoj socialnih programov, usklajevanje izvajalske
mreže, financiranje in spremljanje izvajanja programov) ter 
- 
postopoma prenese izvajanje programov javne službe na druge izvajalce. 
2.     
Določiti nove pristojnosti CSD pri napotitvah uporabnikov k izvajalcem
programov in storitev javne službe na področju socialnega varstva tako, da so
ti dolžni sprejeti uporabnika, ki ga je k njim napotil CSD, pri čemer je pri
napotitvi obvezno treba upoštevati željo uporabnika in njegovo izbiro storitve
ali programa ali njegovo odločitev, da se ne bo odločil za vključitev v nobeno
od možnih storitev ali programov. 
3.     
Izvesti prenos odločanja o nekaterih ukrepih iz naslova družinskega
prava s CSD na sodišča z možnostjo sprejemanja začasnih ukrepov CSD. 
4.     
Normativno opredeliti funkcijo osrednjega koordinatorja vseh ključnih
izvajalcev in določiti mehanizme za izvajanje usklajevalne vloge CSD v lokalni
skupnosti. 
5.     
Na novo opredeliti obseg in vrsto storitev javne službe, ki so izključno
v pristojnosti CSD, za vse preostale storitve in programe pa z javnimi razpisi
dobiti usposobljene in ustrezne izvajalce. 
6.     
Zagotoviti, da lokalni CSD zaradi večje učinkovitosti ostanejo še naprej
samostojni pravni subjekti ali z drugimi mehanizmi zagotoviti njihovo strokovno
avtonomijo. 
7.     
Zagotoviti druge mehanizme, s katerimi bodo CSD postali skupna
izvajalska služba države in lokalne skupnosti. 
8.     
Vzpostaviti sistem obveznega sklepanja pogodb med CSD in verificiranimi
izvajalci posameznih storitev ali programov ter izdelati sistem napotnic, ki so
podlaga za izvajanje in plačevanje individualnih programov. 
9.     
Določiti neposredno odgovornost CSD, da v lokalni skupnosti, v kateri ni
preventivnega ali razvojnega programa, vzpostavi vsaj en tak program glede na
posebnosti okolja ali obseg problematike. 
10.  
Zagotoviti podlage, da bodo CSD prevzeli odgovornost za spodbujanje in
uvajanje novih programov in izvajalcev storitev ter programov socialnega
varstva, vključevanje izvajalcev v mrežo pri razreševanju posameznega primera,
vodenje primera na ravni mreže in nadzorovanje dela izvajalcev v mreži. 
11.  
Za financiranje storitev in programov, ki so za uporabnika brezplačni,
bodo CSD pogodbenim (pod)izvajalcem sredstva za financiranje zagotovili iz
javnih virov na podlagi enotnih meril. 
12.  
Omogočiti pogoje, da se izvajanje posebno zahtevnih storitev ali
storitev, ki jih uporablja zelo majhno število uporabnikov lokalne skupnosti
ali pri katerih je mogoče doseči večjo učinkovitost, če se organizirajo na
regionalni ravni, organizira na regionalni ravni (za več CSD skupaj). 
13.  
Organizirati nekatere servisne dejavnosti izvajalcev, ki niso neposredno
vezane na izvajanje storitev, kot so npr. vzdrževanje računalniških programov,
notranji revizor ipd., po regionalnem načelu. 
14.  
Pripraviti reorganizacijo CSD v skladu z izhodišči v drugih ukrepih in
jo na modelu preskusiti.
Strategija D:        Plačevanje
dogovorjenih in izvedenih storitev ali programov
Ukrepi: 
1.     
Uvesti sistem plačila oziroma doplačila (pod)izvajalcem storitev ali programov
za opravljeno delo za uporabnika, ki ga je napotil CSD. 
2.     
Spodbujati razvoj specializiranih izvajalcev raznih terapevtskih
storitev (za zasvojene, žrtve spolnega ali drugega nasilja, ljudi s težavami v
partnerskih odnosih, s hujšimi težavami pri odraščanju, družine z invalidom
ipd.), ki bi delovali na ravni regij. 
3.     
Pri storitvah javne službe uvesti možnost plačila na podlagi
diferenciranega standarda in obsega izbranih in izvedenih storitev.
Strategija E:         Večja
učinkovitost in racionalnost v upravljanju javnih zavodov
Ukrepi: 
1.     
Vodstvenim ekipam javnih zavodov omogočiti samostojno sprejemanje
ukrepov in iskanja rešitev, ki prispevajo k boljšemu in učinkovitejšemu delu
ter finančni racionalizaciji. 
2.     
Vodstvene ekipe finančno stimulirati za primere, če pridobijo sredstva
za izvajanje programov ali za izboljšanje kakovosti storitev za uporabnike iz
drugih virov oziroma iz »nejavnih sredstev«. 
3.     
Predpisati in uvesti povezovanje informacijskih sistemov in izmenjavo
informacij, ki jih potrebujejo izvajalci na področju socialnega varstva. 
4.     
Uvesti model sprotnega ocenjevanja izvajalcev in njihovo delo vrednotiti
po merilih modela odličnosti. Odličnost uveljaviti kot prestižno priznanje, ki
ga lahko na leto prejme le nekaj izvajalcev, ki poslujejo po merilih podobno
kakor pri pridobivanju standardov po modelih kakovosti in vodenja.
V. MERILA ZA RAZVOJ MREŽE JAVNE SLUŽBE
V sklopu mreže javne službe se na področju socialnega varstva
izvajajo (1) socialnovarstvene storitve, (2) javni programi in (3) javna
pooblastila. 
NPSV določa merila za vzpostavitev javne mreže
socialnovarstvenih storitev in programov, ki so na voljo posameznikom in
družinam, kadar se znajdejo v socialnih stiskah ali materialnih težavah. Na
podlagi teh meril bodo izvajalci organizirali storitve in programe za
preprečevanje socialne izključenosti ranljivih skupin prebivalstva. 
Izhodišča za dinamiko vzpostavljanja in dograjevanja javne
mreže bo določala vlada z razvojnimi in proračunskimi dokumenti. 
Natančnejšo izvedbo za posamezne socialnovarstvene storitve
in programe določi minister, pristojen za socialno varstvo. 
(1) JAVNE SOCIALNOVARSTVENE STORITVE 
A) KOLIČINSKA MERILA: 
V nadaljevanju so določena merila za nove storitve in
programe, predvidene v tem NPSV, in za sedanje, ki se bodo izvajali tudi v
obdobju do leta 2010. 
1. SOCIALNA PREVENTIVA 
Normiran obseg: 
5-odstotni delež javnih sredstev, namenjenih izvajanju
storitev v javni mreži na področju socialnega varstva. 
Učinek: 
Možnost vključitve 10% celotnega prebivalstva v preventivne
programe. 
2. PRVA SOCIALNA POMOČ 
2.1 Splošna 
Normiran obseg: 
Splošna prva socialna pomoč se organizira kot kratkotrajna
strokovna pomoč uporabnikom, ki se znajdejo v akutni socialni stiski ali kot
nujen ukrep za zaščito najbolj ogroženih posameznikov. 
Učinek: 
Vsak delovni dan dostopna storitev na CSD, ki jo izvaja en
strokovni delavec na 25.000 prebivalcev. 
2.2 Specialistična 
Normiran obseg: 
-       
organizirana kot krizni center neprekinjeno z možnostjo kratkotrajne
namestitve za območje z najmanj 150.000 prebivalcev. 
Učinek: 
Zagotovitev pogojev za delovanje 10 kriznih centrov na
območju celotne države. 
3. SVETOVANJE IN ORGANIZIRANJE SOCIALNE POMOČI 
3.1 Svetovanje in organiziranje socialne pomoči posameznikom
s težavami v duševnem zdravju, žrtvam nasilja, invalidom, osebam z raznimi
oblikami zasvojenosti, storilcem kaznivih dejanj ipd. 
Normiran obseg: 
Storitev se organizira v vsakem CSD v obsegu 1
strokovni delavec na 40.000 prebivalcev. 
3.2 Svetovanje in organiziranje socialne pomoči družini pri
vzgoji in varstvu otrok. 
Normiran obseg: 
Storitev se organizira v vsakem CSD v obsegu 1
strokovni delavec na vsakih 5000 družin z mladoletnimi otroki. 
3.3 Svetovanje in organiziranje socialne pomoči družini z osebo
z motnjo v duševnem ali telesnem razvoju. 
Normiran obseg: 
Storitev se organizira v vsakem CSD v obsegu 1
strokovni delavec na vsakih 100 družin z osebo z motnjo v duševnem ali telesnem
razvoju, ki ni vključena v redne programe. 
4. STORITVE POMOČI NA DOMU IN MOBILNE POMOČI – storitve pomoči
družini na domu in mobilne pomoči, s katerimi se upravičencem zagotovi kakovost
življenja v njihovem bivalnem okolju 
Normiran obseg: 
-       
zagotovi se socialna oskrba na domu za najmanj 3% oseb, starih 65 in več
let ter za najmanj 0,05% drugih odraslih oseb, ki potrebujejo pomoč na domu ali
mobilno pomoč zaradi duševne, telesne ali senzorne motnje, hude bolezni ali iz
drugih razlogov. 
Učinek: 
-       
zagotovljena socialna oskrba na domu za vsaj 10.000 oseb, starih nad 65
let, in za vsaj 900 drugih odraslih oseb. 
5. INSTITUCIONALNO VARSTVO 
5.1 Storitve institucionalnega varstva otrok in mladostnikov,
prikrajšanih za normalno družinsko življenje, ki zaradi težav v odraščanju ali
zaradi neugodnih pogojev ne morejo živeti pri starših 
Normiran obseg: 
-       
ohranitev sedanjega števila rejniških družin, ki nudijo varstvo in
vzgojo otrokom in mladoletnikom, za katere ne skrbijo starši. 
Učinek: 
-       
organiziranje življenja za vse otroke in mladoletnike, ki nimajo pogojev
za vzgojo in varstvo v lastni družini, stare do 18 let oziroma do 26 let,
zaradi nadaljevanja šolanja. 
5.2 Storitve institucionalnega varstva otrok in mladostnikov z
zmerno, težjo ali težko razvojno motnjo v zavodu, dnevnem varstvu, drugi
družini ali v drugi organizirani obliki, namenjeni razbremenitvi družine 
Normiran obseg: 
-       
zagotoviti zmogljivosti za vključitev 20% vseh otrok in mladoletnikov z
zmerno, težjo ali težko razvojno motnjo. 
Učinek: 
-       
zagotoviti najmanj 500 mest za otroke, mladostnike in odrasle osebe,
stare od 1 do 26 let. 
5.3 Storitve institucionalnega varstva starejših oseb 
5.3.1 Organizirano varstvo v dnevnih centrih 
Normiran obseg: 
-       
vključenih najmanj 0,3% starejših oseb, starih 65 let in več, ki
potrebujejo dnevno organizirano varstvo. 
Učinek: 
-       
zagotovljenih vsaj 1000 mest. 
5.3.2 Varstvo in oskrba v domovih za starejše osebe 
Normiran obseg: 
-       
vključenih najmanj 5% prebivalcev, starih 65 let in več. 
Učinek: 
-       
zagotovljenih vsaj 16.600 mest za celodnevno obravnavo in vsaj 300 mest
za kratkotrajne namestitve. 
5.3.3 Oskrba v drugi družini 
Normiran obseg: 
-       
vključenih najmanj 0,3% prebivalcev, starih 65 let in več. 
Učinek: 
-       
zagotovljenih vsaj 1000 mest za oskrbo v drugi družini. 
5.3.4 Oskrba v oskrbovanih stanovanjih za starejše osebe kot
posebna oblika pomoči na domu 
Normiran obseg: 
-       
vključenih najmanj 0,5% prebivalcev, starih 65 let in več. 
Učinek: 
-       
zagotovljene storitve za vsaj 1660 stanovalcev oskrbovanih stanovanj, od
tega 1300 novih. 
5.4 Storitve institucionalnega varstva posebnih skupin odraslega
prebivalstva 
5.4.1 Institucionalno varstvo odraslih oseb z dolgotrajnimi
težavami v duševnem zdravju 
Normiran obseg: 
-       
vključenih najmanj 0,10% prebivalcev, starih od 20 do 64 let, ki imajo
dolgotrajnejše težave v duševnem zdravju. 
Učinek: 
-       
zagotovljenih vsaj 1350 mest, od tega 25% mest za različne oblike
organizirane nastanitve v skupnosti. 
5.4.2 Institucionalno varstvo odraslih oseb z motnjami duševnem
razvoju in z več motnjami, ki niso vključene v storitev vodenja varstva in
zaposlitve pod posebnimi pogoji 
Normiran obseg: 
-       
vključenih najmanj 0,135% prebivalcev, starih od 20 do 64 let, z
motnjami duševnem razvoju in z več motnjami. 
Učinek: 
-       
zagotovljenih vsaj 1800 mest, od tega 25% mest za različne oblike
organizirane nastanitve v skupnosti. 
5.4.3 Institucionalno varstvo odraslih oseb, ki imajo težko gibalno
in senzorno motnjo ter poškodbo glave 
Normiran obseg: 
-       
vključenih najmanj 0,025% prebivalcev, starih od 20 do 60 let, ki zaradi
telesne, duševne ali senzorne motnje potrebujejo nastanitev in oskrbo v
posebnem socialnovarstvenem zavodu ali v različnih oblikah nastanitve v
skupnosti. 
Učinek: 
-       
zagotovljenih vsaj 300 mest, od tega vsaj 25% mest za različne oblike
organizirane nastanitve v skupnosti. 
5.4.4 Institucionalno varstvo oseb z motnjami v telesnem in
duševnem razvoju, ki so vključene v storitev varstveno-delovnih centrov in
potrebujejo organizirano oskrbo in varstvo 
Normiran obseg: 
-       
vključenih 35% vseh, ki so vključeni v programe varstveno-delovnih
centrov in potrebujejo nastanitev ter oskrbo v zavodu, drugi družini ali
bivanjski skupnosti. 
Učinek: 
-       
zagotovljenih vsaj 1100 mest za celodnevno obravnavo, od tega 30% v
stanovanjskih skupinah. 
6. STORITVE VODENJA IN VARSTVA TER ZAPOSLITVE POD POSEBNIMI
POGOJI 
Normiran obseg: 
-       
vključenih najmanj 36% odraslih oseb s statusom invalida po zakonu o družbenem
varstvu telesno in duševno prizadetih. 
Učinek: 
-       
zagotovljenih vsaj 3153 mest v varstveno-delovnih centrih. 
Število neposrednih izvajalcev posameznih storitev je v
primerih, ko ti niso posebej navedeni v tem NPSV, določeno z veljavnim
pravilnikom o standardih in normativih socialnovarstvenih storitev. Kadrovski
normativi, določeni z navedenim pravilnikom, se bodo prilagajali razvoju stroke
in potrebam uporabnikov. Za storitve, za katere kadrovski normativi in
strokovni standardi še niso določeni, je število neposrednih izvajalcev
okvirno, natančneje pa bo določeno na podlagi dopolnitev pravilnika po
uveljavitvi NPSV. 
B) ORGANIZACIJSKA MERILA 
Na ravni lokalnih skupnosti se organizirajo naslednje
socialnovarstvene storitve in pomoči: 
-       
pomoč na domu in mobilna pomoč za starejše in invalidne osebe, kronično
bolne otroke in otroke z motnjami v telesnem in duševnem razvoju ter pomoč, ki
jo izvajajo družinski pomočniki. 
Za območje upravne enote se organizirajo naslednje
socialnovarstvene storitve: 
-       
programi socialne preventive, 
-       
prva socialna pomoč kot samostojna storitev, 
-       
svetovanje in organiziranje socialne pomoči družini z osebo z motnjo v
duševnem in telesnem razvoju, 
-       
svetovanje in organiziranje socialne pomoči družini pri vzgoji in
varstvu otrok, 
-       
institucionalno varstvo starejših oseb, 
-       
varstvo, vodenje in zaposlitev pod posebnimi pogoji, 
-       
organiziranje skupnostnih akcij. 
Za območja več upravnih enot se organizirajo naslednje
socialnovarstvene storitve: 
-       
svetovanje in organiziranje socialne pomoči posameznikom s težavami v
duševnem zdravju, žrtvam nasilja, odraslim s posebnimi potrebami, osebam z
različnimi oblikami zasvojenosti, storilcem kaznivih dejanj ipd., 
-       
institucionalno varstvo za odrasle s posebnimi potrebami, 
-       
institucionalno varstvo oseb, vključenih v storitve varstva, vodenja in
zaposlitve pod posebnimi pogoji, 
-       
varstvo otrok in mladostnikov, prikrajšanih za normalno družinsko
življenje, 
-       
prva socialna pomoč v obliki kriznega centra za interventne in
kratkotrajne namestitve, 
-       
druge oblike institucionalnega varstva otrok in mladostnikov z zmerno,
težjo ali težko motnjo v razvoju. 
Za območje države se organizira socialnovarstvena storitev
institucionalno varstvo otrok in mladostnikov z zmerno, težjo in težko motnjo v
duševnem razvoju. 
Ne glede na določila o količinskih merilih v točki A) se
lahko za območje upravne enote storitve socialne preventive, prve socialne
pomoči, svetovanje in organizacija socialne pomoči organizirajo tako, da je
število izvajalcev za posamezno storitev prilagojeno značilnostim
socialnovarstvene problematike območja, vendar tako, da skupno število
izvajalcev na tem območju ustreza količinskim merilom. 
C) KAKOVOSTNA MERILA: 
Minimalni standardi kakovosti in obsega posamezne storitve so
določeni pravilnikom o standardih in normativih socialnovarstvenih storitev, ki
ga v skladu z zakonom in strokovnimi spoznanji določi minister, pristojen za
socialno varstvo. Podrobnejše standarde lahko skladno z zakonom določijo
skupnosti posameznih izvajalcev storitev. 
(2) JAVNI SOCIALNOVARSTVENI PROGRAMI 
Javni socialnovarstveni programi so dopolnilo k
socialnovarstvenim storitvam. Njihovi izvajalci so predvsem nevladne in
humanitarne organizacije ter zasebniki, na področju programov za invalide pa
zlasti invalidske organizacije. Programi so namenjeni reševanju socialnih stisk
posameznikov in skupin, in sicer tako, da kar najbolj upoštevajo potrebe
uporabnikov in konkretne potrebe lokalnega okolja, v katerem se izvajajo.
Njihovo financiranje zagotavljajo država, lokalna skupnost in uporabniki ali
drugi zainteresirani subjekti. 
Za izvajanje javnih programov bo pogoj strokovna verifikacija
programov in sprotno ocenjevanje programov, vključenih v mrežo. Razvojni in
eksperimentalni programi socialnega varstva, ki so bili do 2005 sofinancirani
na podlagi sklepa o večletnem sofinanciranju, lahko po uspešni verifikaciji
postanejo javni socialnovarstveni programi. Za vse programe, ki so že
sofinancirani na podlagi sklepa o večletnem sofinanciranju velja, da bodo v
letu 2006 sofinancirani na podlagi že veljavnega mnenja Socialne zbornice
Slovenije. S postopkom verifikacije programov se bo začelo leta 2007, kar bo
tudi pogoj za vključevanje v mrežo javnih socialnovarstvenih programov –
programi, ki so že vključeni v sedanje sofinanciranje za daljše časovno
obdobje, pa morajo pridobiti verifikacijo programa najpozneje do 31. 12. 2007. 
A) KOLIČINSKA IN ORGANIZACIJSKA MERILA: 
1.     
Mreža materinskih domov in zavetišč za ženske s skupno okvirno
zmogljivostjo 350 mest v vseh regijah. S tem bo vzpostavljena in pokrita mreža
materinskih domov in zavetišč za ženske na celotnem območju Slovenije. 
2.     
Mreža stanovanjskih skupin za osebe z dolgotrajnimi težavami v duševnem
zdravju s skupno zmogljivostjo najmanj 200 mest, mreža dnevnih centrov za redne
ali občasne uporabnike s skupno zmogljivostjo najmanj 350 mest ter mreža
centrov za svetovanje in zagovorništvo za osebe z dolgotrajnimi težavami v
duševnem zdravju, ki zagotavlja pokritost po statističnih regijah. 
3.     
Mreža programov za podporno bivanje pri neodvisnem življenju invalidov s
skupno zmogljivostjo najmanj 200 mest in mreža drugih specializiranih programov
za organizacijo in spodbujanje neodvisnega življenja invalidov ter osebne
asistence invalidov. 
4.     
Mreža terapevtskih skupnosti in drugih programov, ki omogočajo
nastanitev za uživalce drog, z okvirno zmogljivostjo 280 mest, skupaj s
pripadajočimi mrežami sprejemnih in dnevnih centrov (za motiviranje in pripravo
uporabnikov na vstop v terapevtske skupnosti), centrov za reintegracijo
abstinentov v družbo, programov za vzporedno terapevtsko pomoč družinam
uživalcev drog ter terapevtskim skupnostim alternativnih programov za uživalce
drog. 
5.     
Mreža terapevtskih programov in drugih programov za urejanje socialnih
stisk zaradi alkoholizma in drugih oblik zasvojenosti za 200 uporabnikov. 
6.     
Mreža 15 regionalnih medgeneracijskih središč z mrežo socialnih
programov za kakovostno življenje v starosti in sožitje med generacijami v
lokalni skupnosti. 
7.     
Mreža specializiranih preventivnih programov s skupno okvirno
zmogljivostjo 50 mest za kratkotrajno dnevno ali celodnevno obravnavo za
otroke, prikrajšane za normalno družinsko življenje in otroke ter mladoletnike,
ki doživljajo nasilje ali spolne zlorabe. 
8.     
Mreža sprejemališč in zavetišč za brezdomce s skupno zmogljivostjo
najmanj 250 mest v vseh statističnih regijah. 
9.     
Mreža specializiranih terapevtskih programov psihosocialne pomoči
otrokom, odraslim ali družinam, namenjena razreševanju medsebojnih osebnostnih
problemov – na 50.000 prebivalcev približno en specialist. 
10.  
Mreža sprejemališč in zavetišč za brezdomne uživalce nedovoljenih drog s
skupno zmogljivostjo najmanj 80 mest v vseh statističnih regijah. 
B) KAKOVOSTNA MERILA: 
Za programe javne službe so predpisane splošne smernice
(pogoji) za njihovo izvajanje, ki jih določi ministrstvo, pristojno za socialno
varstvo. Vsak program javne službe mora pred začetkom izvajanja pridobiti
strokovno verifikacijo, ki jo opravi Socialna zbornica Slovenije. Vsi programi
so vključeni v sistem rednega nacionalnega ocenjevanja. 
(3) JAVNA POOBLASTILA 
A) KOLIČINSKA, ORGANIZACIJSKA IN KAKOVOSTNA MERILA: 
Med najpomembnejša javna pooblastila in naloge ter ukrepe, ki
jih izvajalcem socialnega varstva nalagajo zakoni in drugi predpisi, spadajo: 
a)    
javna pooblastila in naloge, določene v zakonu o socialnem varstvu in v
zakonu o starševskem varstvu in družinskih prejemkih, 
b)    
programi, strokovna opravila, ukrepi in odločitve, ki jih določajo zakon
o zakonski zvezi in družinskih razmerjih ali ratificirane mednarodne pogodbe, 
c)    
programi, naloge in ukrepi, ki jih določajo kazenski zakon, zakon o
kazenskem postopku in zakon o izvrševanju kazenskih sankcij, 
d)    
naloge, ki jih določajo posamezni zakoni na področju invalidskega
varstva, 
e)    
naloge, ki jih določajo zakoni na področju izobraževanja in
usposabljanja otrok in mladostnikov s posebnimi potrebami, 
f)     
naloge, ki jih določajo zakoni na področju notranjih zadev, varstva
tujcev in na drugih pravnih področjih. 
Izvajanje javnih pooblastil in drugih nalog ter ukrepov bo
država organizirala v sodelovanju z občinami v centrih za socialno delo, in
sicer za eno ali več upravnih enot. Merila za določitev obsega in neposrednih
izvajalcev bo v posebnem aktu določil minister, pristojen za socialno varstvo.
Do sprejetja tega akta, ki bo opredelil tudi standarde kakovosti, veljajo za
določitev kadrovskega normativa in financiranje javnih pooblastil in drugih
nalog merila, ki so določena v NPSV do leta 2005.
VI. IZHODIŠČA ZA VZPOSTAVITEV MREŽE RAZVOJNIH IN
EKSPERIMENTALNIH PROGRAMOV, KI JIH BO S SKUPNIM PROGRAMOM SPODBUJALA IN SOFINANCIRALA
DRŽAVA
Poleg javnih socialnovarstvenih storitev in programov, ki jih
določa zakon kot javno službo, predstavljajo pomemben delež celovitega sistema
socialnega varstva tudi razni razvojni in eksperimentalni programi, ki
dopolnjujejo javno službo ali pa ji ponujajo alternativo. Nosilci teh programov
so civilna združenja, nevladne organizacije in zasebniki. 
Njihovi programi temeljijo na neprofitnih načelih,
vključujejo oblike prostovoljnega dela in dobrodelnosti. 
Država bo v sodelovanju z lokalnimi skupnostmi, zasebniki in
civilno družbo vzpostavila in dogradila racionalno, dogovorjene in pregledne
nacionalne mreže teh programov, zato jih bo spodbujala in sofinancirala. Njihov
izbor bo temeljil na javnih razpisih, učinke pa bodo spremljali ocenjevalci.
Programi, ki jih bo država podpirala na tem področju v naslednjem obdobju, so: 
1.     
Mreža ekip za svetovanje po telefonu otrokom, mladostnikom in drugim
osebam v osebnih stiskah.Vzpostavitev vsaj treh različnih vrst programov
svetovanja po telefonu za različne starostne populacije na celotnem ozemlju
države. Svetovanje ljudem v stiski, otrokom in ženskam, žrtvam nasilja. 
2.     
Mreža nizkopražnih programov za uživalce drog, mreža centrov za
svetovanje in socialno rehabilitacijo zasvojenih s prepovedanimi drogami,
potrebnih vsakodnevne obravnave, ki zagotavlja regijsko pokritost po
statističnih regijah. 
3.     
Mreža terapevtskih programov in drugih programov za urejanje socialnih
stisk zaradi alkoholizma in drugih oblik zasvojenosti. 
4.     
Mreža približno 1300 medgeneracijskih in drugih skupin za samopomoč ter
drugih programov, ki v bivalnem okolju skrbijo za zmanjševanje socialne
izključenosti starih: 
- 
programi ozaveščanja celotnega prebivalstva o nalogah in možnostih za
kakovostno življenje v starosti in sožitje med generacijami ter povezovanje
vseh treh generacij v družbi, 
- 
programi za razvoj zagovorništva za stare ljudi in programi varstva
proti nasilju in zlorabi starih ljudi, 
- 
predupokojitveni program za zaposlene pred upokojitvijo ob sodelovanju z
delodajalcem, 
- 
programi za usposabljanje mlade generacije za poznavanje starosti in za
medgeneracijsko sožitje s starimi ljudmi, 
- 
programi za samoorganizirane oblike samopomoči v pripravi na življenje v
starosti, 
- 
razvoj ponudbe izobraževalnih programov za starejše v Sloveniji. 
5.     
Mreža centrov za psihosocialno pomoč žrtvam nasilja, ki zagotavlja
regijsko pokritost po statističnih regijah. 
6.     
Mreža centrov za kratkotrajno dnevno ali celodnevno obravnavo in oskrbo
otrok in mladoletnikov, prikrajšanih za normalno družinsko življenje, ter
specializiranih preventivnih programov, namenjenih otrokom in mladostnikom s
težavami v odraščanju, ki zagotavlja regijsko pokritost po statističnih
regijah. 
7.     
Mreža drugih programov, ki so namenjeni odpravljanju socialnih stisk, ki
niso del drugih razpisanih programov (Romi, azilanti, begunci, bivši zaporniki
…). 
Poleg sofinanciranja navedenih mrež bo ministrstvo pristojno
za socialno varstvo spodbujalo vzpostavljanje novih mrež in programov ter
zagotavljalo ustrezen del sredstev pri zagotavljanju prostorskih in drugih
pogojev za začetek njihovega delovanja. 
Pri razvoju in vzpostavitvi mrež iz prejšnjega odstavka bo
ministrstvo pristojno za socialno varstvo upoštevalo navedeni okvirni obseg
posamezne mreže ter potrebe in možnosti razvoja v posameznih okoljih. 
Na navedenih področjih bo možno sofinanciranje programov za
krajše ali daljše časovno obdobje na podlagi opredelitve v javnih razpisih. 
Prednost bodo imeli programi nacionalnega pomena, prednostna
področja pa bodo določena z vsakoletnimi razpisi.
VII. OCENA FINANČNIH UČINKOV
1. Postopek vrednotenja finančnih posledic 
V Tabeli 1 – Finančne projekcije uresničevanja NPSV 2006 do
2010 so zajete okvirne ocene potrebnih javnih sredstev, ki so posledica: 
-       
potrebne širitve mreže socialnovarstvenih storitev in programov in
izboljšanja njihove dostopnosti širšemu krogu uporabnikov, 
-       
potrebnih investicij v objekte, kjer se bodo izvajale nove
socialnovarstvene storitve in programi, pri tem pa se bo poskušalo nove
kapacitete institucionalnega varstva starejših zagotavljati prvenstveno z
vlaganji s strani privatnega kapitala, 
-       
potrebnih novih zaposlitev za izvajalce socialnovarstvenih storitev in
programov. 
Elementi, ki so bili upoštevani pri določanju potrebnih
sredstev, so: 
-       
stroški socialne oskrbe (stroški izvajanja socialne oskrbe na podlagi
veljavnih cen, ki se financirajo iz proračuna ministrstva, pristojnega za
socialno varstvo), 
-       
stroški zdravstvene oskrbe (stroški izvajanja zdravstvene oskrbe, ki jih
pokriva Zavod za zdravstveno zavarovanje Slovenije), 
-       
stroški novih zaposlitev na področju socialnega varstva, 
-       
stroški prispevkov občin (financiranje socialnovarstvenih storitev,
prispevki občin pri plačevanju storitev materialno ogroženih občanov), 
-       
stroški države in občin za (so)financiranja programov socialnega
varstva. 
Ocene temeljijo na upoštevanju dejanskega stanja in
razpoložljivih podatkov ter na povprečnih vrednostih stroškov. V manjšem delu,
kjer natančni podatki niso bili na voljo, pa so oblikovane na podlagi
izkustvenih ocen. 
Pri tem je treba opozoriti, da se finančne posledice iz
predhodnega leta v približno enakem obsegu prenašajo tudi v naslednje leto (za
izvajanje razširjene socialnovarstvene dejavnosti, razen investicij), zato tudi
te podatke, ki prispevajo k večji preglednosti, navajamo v zadnjem stolpcu
tabele. 
2. Vpliv NPSV 2006 do 2010 na javne finance in sodelujoče
financerje 
2.1 Ministrstvo za delo, družino in socialne zadeve (v
nadaljevanju MDDSZ) 
V finančnih posledicah NPSV do 2010, ki vključujejo
nadaljevanje in širitev dejavnosti socialnega varstva ter inflacijska gibanja,
se predvideva, da se bodo odhodki proračuna povečali s 57,7 milijarde SIT v
letu 2005 na dobrih 70 milijard v letu 2010. Indeks rasti je 122, vendar je
bistveno nižji od predvidenega indeksa rasti bruto domačega proizvoda (BDP),
predviden v razvojnem scenariju strategije razvoja Slovenije, po katerem indeks
rasti BDP znaša 146. Kljub uvajanju dodatnih sredstev v sistem socialnega
varstva se relativni delež teh sredstev, ki ga zagotavlja MDDSZ v BDP zmanjša z
0,88% na 0,73% zaradi predvidene visoke rasti BDP. 
Na dvig izdatkov za socialno varstvo vsekakor vplivajo znane
potrebe in staranje družbe, ki ga tako kakor v Sloveniji beležijo tudi v mnogih
drugih razvitih družbah oziroma državah, saj imamo podobne demografske
projekcije, kot jih imajo mnoge države EU. Koeficient starostne odvisnosti se
je po zadnjih podatkih povečal za skoraj 47% in za Slovenijo znaša 22 (na 100
delovno sposobnih prebivalcev je 22 prebivalcev starih 65 let ali več). Delež
starejših od 65 let je tudi že presegel delež mlajših od 15 let. S staranjem
družbe pa so potrebni tudi večji izdatki za socialno varstvo. 
Po podatkih Evropske komisije (EK) je bil v EU povprečni
delež sredstev za dolgotrajno oskrbo v povprečju 1,3% BDP. Za Slovenijo je za
isto obdobje razpoložljivi podatek kazal le 0,7-odstotni delež, vendar se je
dvignil in po novejših izračunih za leto 2004 znaša 0,95% BDP. Pričakuje se, da
se bo postopoma še povečal, saj bo treba zagotoviti ustrezno socialno in
zdravstveno oskrbo za vedno starejše prebivalstvo. 
Prav tako je potrebno opozoriti, da je Slovenija na podlagi
podatkov evropskega sistema statistik na področju socialne zaščite (ESSPROS),
kjer so všteti vsi izdatki za socialno zaščito, v letu 2003 zabeležila padec
deleža teh sredstev v BDP s 25,4% na 24,8% BDP, kar nas je oddaljilo od EU
povprečja, ki se je gibalo za petnajsterico EU okrog 27% BDP. Najnovejši
podatki, po EUROSTAT-u pa so za Slovenijo še bolj neugodni. Saj Slovenija danes
zaostaja za povprečjem petindvajseterice držav EU še za dodaten odstotek v
deležu BDP. Slovenija namenja za socialno zaščito svojih državljanov 24,8% BDP,
medtem ko EU25 v povprečju namenja za isti namen že kar 28% BDP. To pa pomeni,
da bi Slovenija morala svojo maso finančnih sredstev za socialno zaščito
povečati skoraj za 13% (ali za cca 190 milijard na letni ravni), da bi ulovila
današnje povprečje EU. 
Zato je naloga države, da ne dopusti nadaljnjega padanja
deleža sredstev v BDP in zagotavlja vsaj sredstva, ki so predvidena v finančni
projekciji izvajanja NPSV v naslednjih štirih letih. 
Izračuni in predvidene aktivnosti oziroma širitve dejavnosti
s področja socialnega varstva temeljijo na znanih in realnih potrebah, ki jih
je MDDSZ v času javne razprave o NPSV pojasnilo in utemeljilo vsem udeležencem.
Javna razprava je namreč pokazala, da uporabniki storitev, svojci, izvajalci
storitev in stroka s področja socialnega varstva v nekaterih delih NPSV
zagovarjajo bistveno večje potrebe. Prav tu je MDDSZ poskušalo z vsemi doseči
določen kompromis in uskladitev stališč, saj se je jasno zavedalo, da so tudi
finančne zmogljivosti pomemben dejavnik. 
Zaradi vsega so bile pripravljene natančne finančne
posledice, na podlagi katerih so tudi udeleženci javne razprave pristali na
določen kompromis. Pri pripravi finančnih posledic je MDDSZ upoštevalo veljavne
projekcije iz Razvojnega scenarija strategije razvoja Slovenije kot krovnega in
ključnega razvojnega dokumenta, saj drugih projekcij ni bilo možno upoštevati. 
MDDSZ se jasno zaveda, da je NPSV izrednega pomena, vendar pa
hkrati razume finančne omejitve, ki jih pogojuje dogajanje v prihodnji letih,
zlasti gospodarska rast in racionalno poraba proračunskih sredstev, zato se
bodo tudi finančna sredstva predvidena v NPSV prilagajala dejanskim možnostim z
namenom, da se doseže možna uresničitev zastavljenih ciljev s področja
socialnega varstva in tako izvajajo ustavne določbe o socialni državi. V tem
smislu bo MDDSZ, kar se da, v največji meri omogočalo vlaganje v razvoj mreže
socialnega varstva tudi privatnemu kapitalu (sedanja projekcija vključuje
najmanj 60% vlaganje privatnega kapitala v zagotavljanje prostorskih pogojev za
izvajanje storitev institucionalnega varstva starejših, iz proračuna RS pa bodo
lahko zagotovljena sredstva za ta namen v skladu s proračunskimi možnostmi
vsakega proračunskega leta). 
2.2 Občinski proračuni za področje socialnega varstva 
NPSV 2006 do 2010 prinaša finančne posledice tudi na ravni
občin, ki sodelujejo pri (so)financiranju socialnega varstva na lokalni ravni.
Izračuni kažejo, da se bodo občinska sredstva povečala, ob predpostavki, da se
zakonodaja ne bi spreminjala, s sedanjih 10,5 milijarde na dobrih 14 milijard.
Indeks rasti za obdobje 2005 do 2010 znaša 136, delež teh sredstev v BDP pa naj
bi se z 0,16% zmanjšal na 0,15%. 
2.3 Izdatki Zavoda za zdravstveno zavarovanje za
uporabnike socialnega varstva 
NPSV 2006–2010 bo prinesel tudi finančne posledice za Zavod
za zdravstveno zavarovanje (ZZZS), ki krije stroške zdravstvene oskrbe
uporabnikov socialnega varstva. Izračuni kažejo, da se bodo sredstva ZZZS
povečala s sedanjih 19,5 milijarde na dobrih 26 milijard. Indeks rasti za
obdobje 2005–2010 znaša 135, delež teh sredstev v BDP pa naj bi se z 0,30%
zmanjšal na 0,28%. 
Na zgoraj navedene izdatke občin in Zavoda za zdravstveno
zavarovanje za socialno in zdravstveno oskrbo bo pomembno vplivala spremenjena
ureditev področja dolgotrajne oskrbe, ki bo po novem urejeno s posebnim zakonom
o zavarovanju za dolgotrajno oskrbo. V primeru sprejema nove zakonodaje (ki je
v programu Vlade RS za leto 2006), bi bile občine in Zavod za zdravstveno
zavarovanje razbremenjene tovrstnih plačil, saj bi bila za ta namen
ustanovljena posebna blagajna. 
3. Pojasnila k tabelam od 1 do 7 
Tabela 1 prikazuje višino potrebnih sredstev za vsako leto
izvajanja NPSV posebej iz različnih virov financiranja: proračuna MDDSZ
(stolpca A in B), ZZZS (stolpec C), občin (stolpec D) in vseh virov
financiranja skupaj (stolpec E). Zaradi že sprejetega Proračuna RS za leto 2006
finančnih posledic zaradi širitve socialno varstvene mreže ni. 
Tabela 2: 
-       
v stolpcu 2 prikazuje gibanja sredstev potrebnih za širitev
socialnovarstvene dejavnosti po NPSV 2006-2010, 
-       
v stolpcu 3 prikazuje gibanje s proračuni predvidenih finančnih sredstev
za financiranje dejavnosti socialnega varstva brez upoštevanja širitev, ki
izhajajo iz NPSV 2006-2010, 
-       
v stolpcu 4 prikazuje oceno znižanja porabe proračunskih sredstev za
denarne socialne pomoči, 
-       
v stolpcu 5 je prikazana vsota vseh potrebnih sredstev za uresničevanje
NPSV 2006-2010, ki jih mora s proračunom zagotoviti MDDSZ. 
-       
Iz te in tabele 3 pa je tudi razvidno gibanje sredstev za uresničevanje
NPSV 2006-2010 v deležu bruto domačega proizvoda. 
Tabela 1: Finančne projekcije uresničevanja NPSV po
letih za obdobje od 2006 do 2010 (v mio SIT, v tekočih cenah) 


 

Leto 

Sistem socialnega
  varstva (zaposlitve in socialna oskrba) 

Investicije na
  področju socialnega varstva 

Zdravstveni sistem
  (zdravstvena nega) 

Stroški občin
  (prispevki in sofinanciranje programov soc. varstva) 

Skupaj letno (MDDSZ, ZZZS,
  OBČINE) 


 

 

A 

B 

C 

D 

E 


1

2006 

ni fin. posledic 

ni fin. posledic 

ni fin. posledic 

ni fin. posledic 

ni fin. posledic 


2

2007 

1.345 

4.844 

1.046 

582 

7.816 


3

2008 

1.239 

4.844 

1.060 

581 

7.724 


4

2009 

1.202 

4.844 

1.060 

582 

7.688 


5

2010 

1.082 

4.844 

1.060 

564 

7.550 


 

Skupaj 

4.868 

19.374 

4.227 

2.310 

30.778 


Tabela 2: Sredstva za socialno varstvo (obstoječi in
razširjeni obseg po NPSV do 2010), proračun MDDSZ (v tekočih cenah, upoštevana
napovedana poprečna inflacija)


 

Skupaj sredstva za
  širitev po NPSV do 2010 

Proračunska sredstva
  za socialno varstvo 

Ocena znižanja porabe
  proračunskih sredstev (zaradi znižanja anketne brezposelnosti in učinkov
  spremenjene zakonodaje) 

Potrebna sredstva za
  socialno varstvo (vključena sredstva za širitev in upoštevano znižanje porabe
  proračunskih sredstev) 


1 

2 

3 

4 

5=2+3-4 


2005 

0 

57.757 

0 

57.757 


2006 

0 

57.800 

862 

56.938 


2007 

6.188 

57.247 

1.497 

61.938 


2008 

7.459 

58.678 

1.380 

64.758 


2009 

8.727 

60.145 

1.397 

67.475 


2010 

9.906 

61.649 

1.271 

70.283 


Tabela 3: Delež sredstev za socialno varstvo
(vključno s sredstvi za širitev) v BDP - (v tekočih cenah, upoštevana
napovedana poprečna inflacija)


 

Potrebna sredstva za
  socialno varstvo (vključena sredstva za širitev in upoštevano znižanje porabe
  proračunskih sredstev) 

BDP (po Strategiji
  razvoja Slovenije) 

Delež v BDP 


1 

4 

 

 


2005 

57.757 

6.571.200 

0,8789 


2006 

56.938 

7.039.800 

0,8088 


2007 

61.938 

7.571.100 

0,8181 


2008 

64.758 

8.161.100 

0,7935 


2009 

67.475 

8.844.599 

0,7629 


2010 

70.283 

9.589.800 

0,7329 


 



Indeks rasti 

121,69 

145,94 

83,38 


Tabela 4: Sredstva za socialno varstvo (obstoječi in
razširjeni obseg po NPSV do 2010), sredstva OBČIN na področju socialnega varstva


 

skupaj sredstva za
  širitev

sredstva za socialno
  varstvo (z valorizacijo) 

potrebna sredstva za
  socialno var­stvo (vključena sredstva za širitev) 


1 

2 

3 

4=2+3 
 

2005 

0 

10.500 

10.500 
 

2006 

0 

10.742 

10.742 
 

2007 

582 

10.999 

11.582 
 

2008 

1.178 

11.263 

12.441 
 

2009 

1.789 

11.545 

13.334 
 

2010 

2.398 

11.833 

14.231 
 






Tabela 5: Delež sredstev za socialno varstvo
(vključno s sredstvi za širitev) v BDP - upoštevana valorizacija z inflacijo


 

potrebna sredstva za
  socialno varstvo (vključena sredstva za širitev) 

BDP (po Strategiji
  razvoja Slovenije) 

delež v BDP 


1 

2 

3 

4 


2005 

10.500 

6.571.200 

0,1598 


2006 

10.742 

7.039.800 

0,1526 


2007 

11.582 

7.571.100 

0,1530 


2008 

12.441 

8.161.100 

0,1524 


2009 

13.334 

8.844.599 

0,1508 


2010 

14.231 

9.589.800 

0,1484 


Indeks rasti 

135,54 

145,94 

92,87 


Tabela 6: Sredstva za socialno varstvo (obstoječi in
razširjeni obseg po NPSV do 2010), sredstva ZZZS na področju socialnega varstva


 

Skupaj sredstva za
  širitev 

Sredstva za socialno
  varstvo (z valorizacijo) 

Potrebna sredstva za
  socialno var­stvo (vključena sredstva za širitev) 


1 

2 

3 

4=2+3 


2005 

0 

19.550 

19.550 


2006 

0 

20.000 

20.000 


2007 

1.046 

20.480 

21.526 


2008 

2.131 

20.971 

23.102 


2009 

3.245 

21.495 

24.740 


2010 

4.386 

22.033 

26.419 


Tabela 7: Delež sredstev za socialno varstvo
(vključno s sredstvi za širitev) v BDP - upoštevana valorizacija z inflacijo


 

Potrebna sredstva za
  socialno varstvo (vključena sredstva za širitev) 

BDP (po Strategiji
  razvoja Slovenije) 

Delež v BDP 


1 

2 

3 

4 


2005 

19.550 

6.571.200 

0,2975 


2006 

20.000 

7.039.800 

0,2841 


2007 

21.526 

7.571.100 

0,2843 


2008 

23.102 

8.161.100 

0,2831 


2009 

24.740 

8.844.599 

0,2797 


2010 

26.419 

9.589.800 

0,2755 


 

 

 

 


Indeks rasti 

135,13 

145,94 

92,60 


VIII. NAČIN URESNIČEVANJA IN SPREMLJANJE IZVAJANJA NPSV
Doseganje ciljev, ki jih določa NPSV se bo v okviru
posameznih strategij in ukrepov izvajalo postopoma. Poleg meril bodo seveda na
izvajanje vplivala tudi razpoložljiva sredstva in potrebe, ki bodo nastajale v
obdobju izvajanja NPSV. Za potrebe uresničevanja NPSV bodo pripravljeni
posamični akcijski načrti (na ravni države, pokrajine, lokalne skupnosti in
izvajalcev) ali pa bo NPSV zajet in usklajen v okviru priprave in izvajanja
drugih delovnih načrtov (npr. delovni načrt o socialnem vključevanju). 
Ne glede na samo izvedbo bo treba na podlagi ciljev,
strategij in ukrepov v takih akcijskih načrtih jasno opredeliti in zajeti
podatke o nalogah in dejavnostih, njihovih nosilcih, drugih udeležencih,
časovnem okviru izvedbe, potrebnih finančnih sredstvih ipd. 
Naloge posameznih nosilcev 
DRŽAVNI ZBOR: 
-       
sprejme nacionalni program in spremembe veljavne zakonodaje, 
-       
skrbi, da se v drugih področnih zakonih določijo ukrepi za preprečevanje
nastajanja socialnovarstvene problematike, 
-       
spremlja uresničevanje dogovorjenih ciljev iz tega programa, 
-       
določa letne prednostne naloge ob sprejemanju državnega proračuna in
drugih ukrepov ekonomske in socialne politike. 
VLADA REPUBLIKE SLOVENIJE: 
-       
sprejema akte v skladu s tem NPSV, 
-       
skrbi za izvajanje programa in sprejema ukrepe, potrebne za uresničitev
ciljev, 
-       
pripravlja in predlaga potrebne spremembe zakonodaje, 
-       
usklajuje dejavnosti za vzpostavitev mreže javnih služb in skrbi za
njihovo organiziranost, 
-       
ustanavlja javne socialnovarstvene zavode in opravlja naloge
ustanovitelja, 
-       
zagotavlja financiranje dejavnosti in socialnovarstvenih dajatev iz
proračuna Republike Slovenije, 
-       
spodbuja razvoj nevladnega sektorja in sofinancira naloge skupnega
programa, 
-       
predpiše merila za oprostitev plačil storitev, 
-       
skrbi za usklajevanje ukrepov, ki sodijo v pristojnost različnih
ministrstev, 
-       
poroča državnemu zboru o uresničevanju programa. 
MINISTRSTVO, PRISTOJNO ZA SOCIALNO VARSTVO: 
-       
vodi strokovne priprave in usklajuje predloge zakonskih sprememb, 
-       
predpiše normative in standarde storitev po zakonu, 
-       
izdaja izvršilne predpise v skladu z zakonom, 
-       
ugotavlja izpolnjevanje pogojev za izvajanje javne službe, 
-       
razpisuje javne natečaje za podelitev koncesij in sklepa pogodbe o koncesijah
za storitve iz pristojnosti države, 
-       
spremlja uresničevanje programa, odgovarja za stanje in za delo javnih
izvajalcev, 
-       
organizira in opravlja upravni in strokovni nadzor, 
-       
razpisuje javne razpise za financiranje oziroma sofinanciranje javnih programov
in programov, ki dopolnjujejo mrežo javne službe in sklepa ustrezne pogodbe z
izvajalci. 
OBČINA: 
-       
zagotavlja izvajanje storitev iz okvira javne službe, za katero je
pristojna po zakonu, 
-       
razpisuje javne natečaje za podelitev koncesij in sklepa pogodbe o
koncesijah za storitve iz svoje pristojnosti, 
-       
zagotavlja sredstva za plačila oskrbnih stroškov v socialnovarstvenih
zavodih za starejše in osebe s posebnimi potrebami, ki so deloma ali v celoti
oproščene plačil po posebnih merilih, 
-       
zagotavlja sredstva za (do)plačilo pomoči na domu in družinskega
pomočnika, 
-       
pospešuje in organizira dejavnosti in programe socialnega varstva po
zakonu o lokalni samoupravi. 
STROKOVNI SVET SOCIALNEGA VARSTVA: 
-       
spremlja politiko in razvoj dejavnosti, daje pobude in mnenja ministru, 
-       
daje soglasje k izvedbenim aktom (akcijskim načrtom na ravni države)
nacionalnega programa, 
-       
spremlja potrebe na področju socialnega varstva in predlaga ukrepe, 
-       
predlaga in spremlja programe znanstveno-raziskovalnih nalog. 
SOCIALNA ZBORNICA: 
-       
skrbi za povezanost, razvoj in strokovni dvig socialnovarstvene
dejavnosti, 
-       
izvaja javna pooblastila in druge naloge, določene z zakonom, 
-       
skrbi za uresničevanje kodeksa etičnih načel izvajalcev nalog, 
-       
verificira socialnovarstvene programe. 
INŠTITUT ZA SOCIALNO VARSTVO: 
-       
opravlja informacijske, analitične, strokovno-dokumentacijske in
programske naloge, 
-       
usklajuje in pospešuje temeljno, aplikativno in razvojno raziskovalno
delo na področju socialnega varstva, 
-       
spremlja razvoj dejavnosti in učinke sprejetih ukrepov ter pripravlja
strokovne ocene in podlage za delovanje države na področju socialnega varstva. 
VISOKOŠOLSKI IN RAZISKOVALNI ZAVODI: 
-       
skrbijo za temeljno izobraževanje kadrov, ki izvajajo strokovne naloge
in storitve, 
-       
skrbijo za razvoj stroke in promocijo strokovnih in raziskovalnih
dosežkov. 
IZVAJALCI SOCIALNOVARSTVENIH STORITEV: 
-       
opravljajo storitve, za katere so ustanovljeni, 
-       
skrbijo za kakovost storitev in napredek dejavnosti, 
-       
pripravljajo lastne akcijske načrte za uresničevanje tega NPSV, 
-       
centri za socialno delo bodo postali stičišče različnih izvajalcev in
usmerjevalci uporabnikov v različne programe pomoči. 
SKUPNOSTI IZVAJALCEV SOCIALNOVARSTVENIH STORITEV: 
-       
izvajajo javna pooblastila in druge naloge, določene z zakonom. 
CIVILNA IN PROSTOVOLJSKA ZDRUŽENJA TER UPORABNIŠKE
ORGANIZACIJE: 
-       
sodelujejo pri načrtovanju in izvajanju ukrepov ter organizirajo razne
dejavnosti v skupnosti, 
-       
spremljajo uresničevanje programa in opozarjajo na učinke ter predlagajo
dopolnitve ali spremembe, 
-       
dajejo pobude za uvajanje novih dejavnosti.
Št. 540-01/91-3/110
Ljubljana, dne 31. marca 2006
EPA 662-IV
Predsednik 
Državnega zbora 
Republike Slovenije 
France Cukjati, dr. med., l.r.