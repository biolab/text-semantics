I. SPLOŠNE DOLOČBE
1. člen
(predmet urejanja)
Pravila za delovanje trga z elektriko (v nadaljnjem besedilu:
pravila) podrobneje urejajo način izvajanja nalog gospodarske javne službe
dejavnost operaterja trga z elektriko v delu, ki se nanaša na:
-       
upravljanje bilančne sheme trga z elektriko;
-       
evidentiranje pogodb o članstvu v bilančni shemi, obratovalnih napovedi
in zaprtih pogodb;
-       
izvajanje bilančnega obračuna;
-       
izvajanje obračuna in poravnave poslov, povezanih z nalogami iz
prejšnjih alinej in
-       
zbiranje, analizo in objavo podatkov z namenom zagotavljanja preglednosti
delovanja trga z elektriko.
2. člen
(pomen izrazov)
(1) Posamezni izrazi, uporabljeni v teh pravilih, imajo
naslednji pomen:
1.     
bilančna podskupina: je skupina članov bilančne sheme, ki se ustanovi za
namene dobave izravnalne energije, poslovanja odgovornega bilančne podskupine
na trgu z elektriko z ureditvijo bilančne odgovornosti ter obvladovanja in
upravljanja s tveganji odstopanj odgovornega in članov bilančne podskupine in
kot taka predstavlja agregacijski subjekt znotraj bilančne skupine oziroma
podskupine;
2.     
bilančna pripadnost: je pripadnost prevzemno-predajnega mesta
posameznemu članu bilančne sheme, ki se ustanovi z evidentiranjem odprte
pogodbe;
3.     
bilančna shema: je hierarhična ureditev trga z elektriko, kjer so
razmerja med člani bilančne sheme ter vodenje bilanc prilivov in odlivov članov
bilančne sheme enolično določeni s pogodbami o članstvu v bilančni shemi;
4.     
bilančna skupina: je skupina članov bilančne sheme, ki jo zastopa
odgovorni bilančne skupine in ki se ustanovi za namene dobave izravnalne
energije, poslovanja odgovornega bilančne skupine na trgu z elektriko z
ureditvijo bilančne odgovornosti, obvladovanja in upravljanja s tveganji
odstopanj odgovornega in hierarhično nižjih članov bilančne skupine ter kot
taka predstavlja subjekt bilančnega obračuna;
5.     
bilančni obračun: je obračun bilanc bilančnih skupin, v okviru katerega
se določijo količine odstopanj, izračunane s primerjavo tržnega plana bilančnih
skupin in njihove celotne realizacije, vsebuje pa tudi finančne vrednosti
odstopanj;
6.     
celotna obratovalna napoved bilančne skupine: je agregirana obratovalna
napoved bilančne skupine, ki jo izračuna operater trga s seštevanjem
evidentiranih obratovalnih napovedi prevzemno-predajnih mest, ki pripadajo
bilančni skupini in hierarhično nižjim članom bilančne skupine;
7.     
člani bilančne sheme: so odgovorni bilančnih skupin in odgovorni
bilančnih podskupin;
8.     
depozitni račun: je račun, ki ga operater trga odpre pri poravnalni
banki in je namenjen predložitvi finančnih kritij udeležencev finančne
poravnave;
9.     
energetska borza: je organizirana izmenjava povpraševanj po nakupu s
ponudbami po dobavi elektrike in energentov ter trgovanje s standardiziranimi
produkti za dan časovni okvir, ki pod enakimi pogoji omogoča sodelovanje
vsakemu borznemu članu ter zagotavlja pregledno in nediskriminatorno
oblikovanje cene za posamezni posel;
10.  
evidenca odprtih pogodb: je enolična evidenca veljavno evidentiranih
odprtih pogodb, katere sestavna dela sta seznam prevzemno-predajnih mest in
njihova pripadnost posameznemu članu bilančne sheme skupaj s pripadajočimi
identifikatorji entitet;
11.  
evidenca pogodb o članstvu v bilančni shemi: je evidenca veljavno
evidentiranih bilančnih pogodb in pogodb o izravnavi, katere sestavni del sta
seznam članov bilančne sheme in bilančna shema;
12.  
evidenca zaprtih pogodb z uporabo čezmejnih prenosnih zmogljivosti: je
seznam evidentiranih zaprtih pogodb z uporabo čezmejnih prenosnih zmogljivosti
na posamezni meji z drugim sistemskim operaterjem prenosnega omrežja;
13.  
evidenca zaprtih pogodb: je evidenca veljavno evidentiranih zaprtih
pogodb;
14.  
evidentiranje: je vpis pravno relevantnih dejstev pogodbenih in
navidezno pogodbenih odnosov članov bilančne sheme v register trga z elektriko;
15.  
finančno kritje: je jamstvo, ki ga morajo predložiti udeleženci finančne
poravnave za zagotavljanje izvršitve njihovih finančnih obveznosti;
16.  
gibljivo finančno kritje: je finančno kritje, ki ga morajo predložiti
udeleženci finančne poravnave in ga operater trga izračunava na osnovi dodatne
izpostavljenosti udeleženca finančne poravnave;
17.  
izjava o sklenitvi pogodbe o izravnavi: je izjava, ki je podlaga za
uvrstitev posameznih hierarhično nižjih članov bilančne skupine ali podskupine
v bilančno shemo in ki jo podpišejo oseba, ki vstopa v bilančno shemo in
obstoječi član bilančne sheme ter v primeru vključitve v bilančno podskupino
tudi hierarhično nadrejeni odgovorni bilančne skupine;
18.  
končni vozni red: je okvirni vozni red, dopolnjen z morebitnimi vnosi
podatkov o tehničnih ovirah in sistemskih storitvah s strani sistemskega
operaterja;
19.  
obratovalna napoved: je napoved oddaje in odjema elektrike člana
bilančne sheme za prevzemno-predajno mesto ali skupino prevzemno-predajnih
mest, za katere ima sklenjeno odprto pogodbo;
20.  
odgovorni bilančne podskupine: je pravna ali fizična oseba, ki s
sklenitvijo pogodbe o izravnavi ustanovi bilančno podskupino, za katero je
odgovorna hierarhično višjemu članu bilančne sheme in operaterju trga v procesu
prijave zaprtih pogodb in obratovalnih napovedi, v procesu izravnave odstopanj in
bilančnega obračuna ter v procesu izmenjave potrebnih informacij z operaterjem
trga;
21.  
odgovorni bilančne skupine: je pravna ali fizična oseba, ki s
sklenitvijo bilančne pogodbe ustanovi bilančno skupino, za katero je odgovorna
operaterju trga v procesu prijave zaprtih pogodb in obratovalnih napovedi, v
procesu izravnave odstopanj in bilančnega obračuna ter v procesu izmenjave
potrebnih informacij z operaterjem trga;
22.  
okvirni vozni red: je vozni red prenosnega in distribucijskega omrežja,
ki ga na podlagi evidentiranih zaprtih pogodb in obratovalnih napovedi sestavi
operater trga in ga pošlje sistemskemu operaterju;
23.  
osnovno finančno kritje: je finančno kritje za pokrivanje finančnih
obveznosti udeleženca finančne poravnave, ki izhajajo iz bilančnega obračuna;
24.  
poravnalna banka: je poslovna banka, preko katere poteka finančna
poravnava obveznosti, ki izhajajo iz bilančnega obračuna in pri kateri se
vodijo finančna kritja predložena v obliki denarnih depozitov;
25.  
poravnalni dan: je dan, določen za poravnavo finančnih obveznosti
bilančnega obračuna;
26.  
poravnalni račun: je račun, odprt pri poravnalni banki, preko katerega
se izvajajo vsa vplačila in izplačila iz naslova finančne poravnave bilančnega
obračuna;
27.  
preostali diagram: je preostali diagram odjema distribucijskega območja,
z uporabo katerega se oceni odjem nemerjenih odjemalcev in predstavlja
preostanek odjema elektrike, po odštetju vrednosti ocenjenih izgub ter
realiziranega odjema vseh merjenih odjemalcev od celotnega odjema
distribucijskega območja;
28.  
račun: je pri finančni poravnavi bilančnega obračuna račun ali dobropis;
29.  
register trga z elektriko: je evidenca, v kateri se v skladu s pravili
evidentirajo pogodbe o članstvu v bilančni shemi, odprte pogodbe in zaprte
pogodbe;
30.  
trg z elektriko: je trg z elektriko v Republiki Sloveniji, ki je
hierarhično urejen v bilančno shemo, v kateri so razmerja med člani bilančne
sheme ter vodenje bilanc prilivov in odlivov članov bilančne sheme enolično
določena s pogodbami o članstvu v bilančni shemi;
31.  
tržni plan: je plan pozicije posameznega člana bilančne sheme na trgu z
elektriko za vsak obračunski interval, ki je rezultat vseh sklenjenih zaprtih
pogodb člana bilančne sheme in hierarhično nižjih članov bilančne sheme, ki ga
izdela operater trga na podlagi evidentiranih zaprtih pogodb;
32.  
udeleženec finančne poravnave: je odgovorni bilančne skupine, ki je
odgovoren za poravnavo finančnih obveznosti v skladu s temi pravili;
33.  
udeleženec trga z elektriko: je pravna ali fizična oseba, ki posluje na
trgu z elektriko;
34.  
vozni red izmenjav s tujino: je agregiran vozni red izmenjav elektrike s
sosednjimi omrežji, ki se izračuna s seštevanjem evidentiranih zaprtih pogodb z
uporabo čezmejnih prenosnih zmogljivosti na posamezni meji z drugimi
sistemskimi operaterji prenosnega omrežja;
35.  
vozni red prenosnega omrežja: je agregiran vozni red prenosnega omrežja,
ki ga izračuna operater trga s seštevanjem evidentiranih obratovalnih napovedi
vseh prevzemno-predajnih mest na prenosnemu omrežju;
36.  
vozni red območij distribucijskega omrežja: je agregiran vozni red
območij distribucijskega omrežja, ki ga izračuna operater trga s seštevanjem
evidentiranih obratovalnih napovedi vseh prevzemno-predajnih mest na posameznem
območju distribucijskega omrežja.
(2) Izrazi, uporabljeni v teh pravilih, katerih pomen ni
določen v prejšnjem odstavku, imajo enak pomen, kot ga določa Energetski zakon.
II. TRG Z ELEKTRIKO
3. člen
(udeleženci trga z elektriko)
(1) Udeleženci trga z elektriko so:
-       
proizvajalec;
-       
odjemalec;
-       
trgovec;
-       
dobavitelj;
-       
izvajalec dejavnosti energetske borze in
-       
sistemski operater, distribucijski operater in operater trga kot
izvajalci gospodarskih javnih služb v okviru in za namene izvajanja
gospodarskih javnih služb.
(2) Udeleženci trga z elektriko, ki želijo aktivno
poslovati na trgu z elektriko in s tem prevzeti odgovornost za izravnavo
odstopanj in finančno poravnavo bilančnega obračuna v primeru neizravnane
bilance, se morajo uvrstiti v bilančno shemo.
(3) Operater trga lahko s sklepom uvrsti v bilančno
shemo udeleženca trga z elektriko, če je njegovo članstvo v bilančni shemi
obvezno na podlagi Energetskega zakona. Sklep ima enak učinek kot bilančna
pogodba in v takem primeru glede pravic in obveznosti pogodbenih strank v
celoti nadomesti bilančno pogodbo.
4. člen
(ureditev trga z elektriko)
(1) Na trgu z elektriko se posluje:
-       
s pogodbami o članstvu v bilančni shemi;
-       
z odprtimi in zaprtimi pogodbami;
-       
na terminskem, dnevnem in znotraj-dnevnem trgu;
-       
na izravnalnem trgu in drugih trgih sistemskih storitev.
(2) Temeljne vrste pravnih razmerij na trgu z elektriko
predstavljajo naslednje pogodbe:
-       
pogodbe o članstvu v bilančni shemi;
-       
odprte pogodbe in
-       
zaprte pogodbe.
5. člen
(operater trga z elektriko)
(1) Operater trga upravlja trg z elektriko v Republiki
Sloveniji.
(2) Operater trga na elektronski način objavlja tržno
pomembne podatke na področju oskrbe z elektriko.
(3) Operater trga skrbi za učinkovito komunikacijo s
člani bilančne sheme. V ta namen lahko povabi člane bilančne sheme na skupno
obravnavo določenih zadev v zvezi z upravljanjem trga z elektriko.
6. člen
(register trga z elektriko)
(1) Register trga z elektriko je temeljni element trga z
elektriko, na podlagi katerega se vrši izpolnitev blagovnega dela sklenjenih
poslov z elektriko.
(2) Pogodbe o članstvu v bilančni shemi, odprte pogodbe
in zaprte pogodbe, ki niso sklenjene in evidentirane v registru trga z
elektriko v skladu s temi pravili, štejejo za neobstoječe.
7. člen
(ravnanje na trgu z elektriko)
(1) Člani bilančne sheme morajo ravnati kot dobri
strokovnjaki, v skladu z dobrimi poslovnimi običaji in pri svojem nastopanju na
trgu z elektriko ne smejo uporabljati neprimernih oziroma nerazumnih poslovnih
metod ali nedovoljenih poslovnih praks.
(2) Člani bilančne sheme morajo operaterju trga na
njegovo zahtevo v roku osmih delovnih dni dostaviti vse informacije oziroma
dokumentacijo o delovanju na trgu z elektriko, vključno s pogodbami, ki jih je
član bilančne sheme sklenil na trgu z elektriko in ki so pomembne za
zagotavljanje nemotenega delovanja trga z elektriko in upravljanje tveganj trga
z elektriko kot celote.
8. člen
(informacijski sistem operaterja trga)
(1) Informacijski sistem operaterja trga je računalniško
podprt informacijski sistem, ki omogoča izmenjavo podatkov z operaterjem trga v
skladu z veljavnimi predpisi.
(2) Dostop do informacijskega sistema operaterja trga in
njegova uporaba sta mogoča z osebnimi identifikacijskimi elementi, ki omogočajo
uporabo v okviru pooblastil.
(3) Osebne identifikacijske elemente lahko uporabljajo
le njihovi imetniki, katerim so bili izdani in ki jih morajo varovati pred
dostopom tretjih oseb oziroma jim jih nikakor ne smejo razkriti. Morebitne
kršitve je potrebno takoj javiti operaterju trga.
(4) Za zlorabe zaradi neustreznega varovanja osebnih
identifikacijskih elementov je odgovoren imetnik, katerega osebni
identifikacijski element je zlorabljen oziroma uslužbenec operaterja trga, če
je soodgovoren za zlorabo.
(5) Morebitne napake, tehnične težave ali težave pri
delu z informacijskim sistemom operaterja trga člani bilančne sheme operaterju
trga sporočajo neposredno preko telefona, faksa ali elektronske pošte. Opise
morebitnih napak in tehničnih težav so člani bilančne sheme dolžni čim prej
dostaviti operaterju trga v pisni obliki.
(6) Operater trga vzdržuje in hkrati modernizira informacijski
sistem. Operater trga mora o večjih spremembah obvestiti člane bilančne sheme
najmanj 30 dni pred uveljavitvijo sprememb, razen če razlog nujnosti terja
krajši rok.
(7) Člani bilančne sheme so sami odgovorni za delovanje in
vzdrževanje svojega informacijskega sistema oziroma strojne in programske ter
komunikacijske opreme na ravni, ki omogoča ustrezno komunikacijo z
informacijskim sistemom operaterja trga.
(8) Za vso komunikacijo, kjer ta pravila določajo
elektronsko pošto, se šteje, da je veljavna le komunikacija s strani
pooblaščene osebe člana bilančne sheme. Operater trga lahko določi, da se za
vso ali nekatero komunikacijo s člani bilančne sheme, kjer ta pravila določajo
elektronsko pošto, namesto elektronske pošte uporabi informacijski sistem
operaterja trga. O tem operater trga člane bilančne sheme obvesti po
elektronski pošti vsaj 30 dni pred uveljavitvijo.
9. člen
(storitve v zvezi s sporočanjem in diseminacijo informacij o
delovanju omrežij)
(1) Elektrooperaterji so v zvezi s posredovanjem
informacij in podatkov, ki so potrebni za izvajanje nalog operaterja trga in za
transparentno delovanje trga z elektriko operaterju trga dolžni posredovati
zlasti:
-       
podatke o članih bilančne sheme, ki imajo sklenjene pogodbe o dobavi
regulacijske energije s sistemskim operaterjem in trajanje teh pogodb;
-       
podatke o tehničnih značilnostih zagotavljanja regulacijske energije;
-       
podatke o izravnavi sistema po poslih in intervalih;
-       
preostali diagram po posameznih distribucijskih območjih;
-       
inštalirane moči prevzemno-predajnih mest;
-       
uporabljene pravice uporabe čezmejnih prenosnih zmogljivosti;
-       
količine realiziranih izmenjav elektrike na mejah s sosednjimi sistemskimi
operaterji prenosnih omrežij;
-       
izvršeno omejevanje obtežb in sprememba bazne moči in
-       
izgube elektrike v omrežju.
(2) Elektrooperaterji sprotno javno objavljajo podatke o
načrtovanih remontih, izpadih, načrtovanem razvoju omrežja in načrtovanih
količinah čezmejnih prenosnih zmogljivosti.
10. člen
(zagotavljanje planskih podatkov s strani
elektrooperaterjev)
(1) Elektrooperaterji operaterju trga posredujejo
podatke o planskih količinah prevzete delovne energije vsako leto najkasneje do
30. septembra za prihodnje leto.
(2) Operater trga predpiše podrobnejši način
posredovanja podatkov in način izdaje računov z navodili.
11. člen
(zagotavljanje podatkov s strani drugih upravljavcev zbirk
podatkov)
(1) Drugi upravljavci javnih zbirk podatkov (na primer:
elektrooperaterji, Agencija Republike Slovenije za javnopravne evidence in
storitve, Agencija RS za okolje) so operaterju trga kot upravljavcu javnih
zbirk podatkov dolžni brezplačno zagotoviti podatke, ki jih operater trga
potrebuje za namen izvajanja nalog operaterja trga.
(2) V kolikor je mogoč dostop do podatkov na elektronski
način (npr. preko spletnega servisa) morajo osebe iz prejšnjega odstavka,
operaterju trga omogočiti brezplačen elektronski dostop do podatkov.
12. člen
(dolžina obračunskega intervala in obračunskega obdobja)
(1) Obračunski interval, ki določa časovno enoto
napovedi zaprtih pogodb in obratovalnih napovedi ter izračuna bilančnega obračuna,
je dolg 15 minut.
(2) Obračunsko obdobje, ki določa pogostost izračuna
bilančnega obračuna, zajema en koledarski mesec.
III. BILANČNA SHEMA
13. člen
(članstvo v bilančni shemi)
(1) Član bilančne sheme je vsaka fizična ali pravna
oseba, ki jo operater trga uvrsti v bilančno shemo na njegovo zahtevo in na
podlagi pogodbe o članstvu v bilančni shemi.
(2) Sistemski operater je član bilančne sheme v okviru
izvajanja gospodarske javne službe dejavnosti sistemskega operaterja.
(3) Distribucijski operater je član bilančne sheme v
okviru izvajanja gospodarske javne službe dejavnosti distribucijskega
operaterja.
(4) Operater trga je član bilančne sheme v okviru
izvajanja gospodarske javne službe dejavnost operaterja trga z elektriko.
(5) Izvajalec dejavnosti energetske borze je član
bilančne sheme za namene zagotavljanja izravnanosti bilance poslov, sklenjenih
na energetski borzi.
(6) Operater zaprtega distribucijskega sistema je član
bilančne sheme v okviru izvajanja nalog upravljanja zaprtega distribucijskega
sistema.
(7) Operater trga lahko za namene izvajanja posameznih
nalog iz obsega gospodarske javne službe v bilančno shemo uvrsti posamezne
člane bilančne sheme s posebnim statusom.
(8) Bilančne skupine in podskupine sestavljajo odgovorni
bilančne skupine oziroma podskupine ter poljubno mnogo hierarhično nižjih
članov bilančne skupine oziroma podskupine.
(9) Vsak ponudnik storitev izravnave, ki sistemskemu
operaterju dobavlja izravnalno moč oziroma energijo, mora biti član bilančne
sheme. Ponudniki storitev morajo v primeru storitev, ki posegajo v
prevzemno-predajna mesta, ki pripadajo drugemu članu bilančne sheme, zagotoviti
obveščanje zadevnega člana, ki temu omogoča pravočasne ukrepe glede korekcije
pozicij na trgu.
1. Pogodbe o članstvu v bilančni shemi
14. člen
(pogodbe o članstvu v bilančni shem in kategorije članstva)
(1) Pogodbe o članstvu v bilančni shemi so bilančne
pogodbe in pogodbe o izravnavi, ki predstavljajo podlago za uvrstitev fizične
ali pravne osebe v bilančno shemo.
(2) Glede na vrsto pogodbe o članstvu v bilančni shemi
se člani bilančne sheme razvrščajo v dve kategoriji članstva:
-       
neposredno članstvo, če je temelj uvrstitve pravne ali fizične osebe v
bilančno shemo bilančna pogodba in
-       
posredno članstvo, če je temelj uvrstitve pravne ali fizične osebe v
bilančno shemo pogodba o izravnavi.
15. člen
(pogoji za sklenitev bilančne pogodbe)
(1) Pravna ali fizična oseba, ki želi postati član
bilančne sheme mora pred sklenitvijo bilančne pogodbe operaterju trga
predložiti zahtevo za uvrstitev v bilančno shemo iz 33. člena teh pravil,
skupaj z naslednjimi dokazili:
-       
dokazilo o davčni registraciji oziroma identifikaciji za DDV, če je
vlagatelj zavezanec za DDV;
-       
izpis iz sodnega ali enakovrednega registra, ki vključuje zadnje
spremembe, razen v primeru, da lahko operater trga sam brezplačno pridobi
izpisek iz slovenske javne elektronske evidence in
-       
kopijo bilance stanja in izkaza uspeha podjetja oziroma letno poročilo
za zadnja tri leta poslovanja oziroma v primeru krajšega obdobja poslovanja za
celotni čas poslovanja, ki izkazujejo kratkoročno plačilno sposobnost,
trajnejšo likvidnost in dolgoročno plačilno sposobnost, kot tudi kapitalsko
ustreznost, skladno z določbami Zakona o finančnem poslovanju, postopkih zaradi
insolventnosti in prisilnem prenehanju.
(2) Član bilančne sheme mora operaterja trga redno
obveščati o vseh spremembah podatkov, ki so jih predložili ob uvrstitvi v
bilančno shemo.
(3) Operater trga lahko kadarkoli zahteva od člana
bilančne sheme, da v roku osmih delovnih dni posreduje ustrezna dokazila o
izpolnjevanju pogojev za članstvo v bilančni shemi.
16. člen
(bilančna pogodba)
(1) Bilančna pogodba je pravni posel ali drugo razmerje,
s katerim pravna ali fizična oseba z operaterjem trga uredi dobavo izravnalne
energije in finančno poravnavo odstopanj v primeru neizravnane bilance, s čimer
se pravna ali fizična oseba uvrsti v bilančno shemo kot odgovorni bilančne
skupine in pridobi status člana bilančne sheme.
(2) Bilančna pogodba ureja celoto vseh razmerij v zvezi
z ugotavljanjem, obračunavanjem in odgovornostjo za plačilo odstopanj ter
odgovornega bilančne skupine uvršča v bilančno shemo.
(3) Bilančna pogodba vsebuje naslednje obvezne
sestavine:
-       
določbe o finančni poravnavi bilančnega obračuna;
-       
določbe o obveznem obveščanju operaterja trga o sklenitvi pogodbe o
izravnavi in
-       
določbo, da bo bilančna pogodba vpisana v evidenco pogodb o članstvu v
bilančni shemi v roku 5 delovnih dni od izpolnitve vseh pogojev za uvrstitev v
bilančno shemo ter bo s tem dnem začela učinkovati.
(4) Za datum pričetka učinkovanja bilančne pogodbe šteje
dan vpisa v evidenco pogodb o članstvu v bilančni shemi. Pravna ali fizična
oseba se v bilančno shemo uvrsti z vpisom v evidenco pogodb o članstvu v
bilančni shemi. O vpisu v evidenco jo operater trga pisno obvesti po
elektronski pošti.
(5) Na podlagi bilančnih pogodb se v bilančno shemo
uvrstijo tudi:
-       
elektrooperaterji, pri čemer je predmet bilančne pogodbe izravnava
odstopanj elektrooperaterja in s tem uvrstitev v bilančno shemo kot odgovornega
bilančne skupine. Ta bilančna pogodba omejuje poslovanje elektrooperaterja na
trgu z elektriko izključno na opravljanje gospodarske javne službe dejavnosti
elektrooperaterja in
-       
izvajalec dejavnosti energetske borze, pri čemer je predmet bilančne
pogodbe evidentiranje poslov z elektriko sklenjenih na energetski borzi in s
tem uvrstitev v bilančno shemo kot odgovornega bilančne skupine, v okviru
katere jamči za izravnano bilanco vseh poslov z elektriko, ki so sklenjeni na
energetski borzi.
17. člen
(sklenitev dogovora o načinu izdaje računov)
Pravna ali fizična oseba je ob sklenitvi bilančne pogodbe
dolžna skleniti tudi dogovor o načinu izdaje računov, s katerim se operater
trga in član bilančne sheme dogovorita, da operater trga v imenu in za račun
člana bilančne sheme izdaja račune za odstopanja.
18. člen
(bilančna skupina)
(1) Bilančna skupina se ustanovi na podlagi bilančne
pogodbe, razen v primerih, ko se v skladu s pravili lahko ustanovi na podlagi
sklepa operaterja trga, ki v takem primeru v celoti nadomesti bilančno pogodbo.
(2) Bilančno skupino predstavlja odgovorni bilančne
skupine, ki je odgovoren predvsem za:
-       
prijavo pogodb o izravnavi s predložitvijo izjav o sklenitvi pogodbe o
izravnavi, ki so podlaga za ustanovitev posameznih hierarhično nižjih bilančnih
podskupin;
-       
ustrezno prilagoditev finančnih kritij na poziv operaterja trga;
-       
prijavo sklenjenih zaprtih pogodb za celotno bilančno skupino pri
operaterju trga;
-       
prijavo obratovalnih napovedi prevzemno-predajnih mest operaterju trga,
ki pripadajo njemu samemu oziroma hierarhično nižjim članom bilančne skupine;
-       
sklenitev dogovora o načinu izdaje računov;
-       
finančno poravnavo bilančnega obračuna bilančne skupine;
-       
spoštovanje obveznosti iz naslova finančne poravnave bilančnega obračuna
in
-       
posredovanje podatkov in dokumentacije na zahtevo operaterja trga na
podlagi teh pravil.
(3) Določbe tega člena se smiselno uporabljajo tudi za
bilančne skupine ustanovljene na podlagi sklepa operaterja trga.
19. člen
(pogodba o izravnavi)
(1) Odgovorni bilančne skupine, odgovorni bilančne
podskupine ali oseba, ki vstopa v bilančno shemo je o sklenitvi pogodbe o
izravnavi, ki je podlaga za uvrstitev posameznih hierarhično nižjih članov
bilančne skupine ali podskupine v bilančno shemo, dolžan obvestiti operaterja
trga in predložiti izjavo o sklenitvi pogodbe o izravnavi ter zahtevo za
uvrstitev v bilančno shemo iz 33. člena teh pravil.
(2) Pogodba o izravnavi je pravni posel ali drugo
razmerje, s katerim pravna ali fizična oseba s članom bilančne sheme uredi
dobavo izravnalne energije in poravnavo v primeru neizravnane bilance, s čimer
se pravna ali fizična oseba uvrsti v bilančno shemo kot odgovorni bilančne
podskupine in pridobi status člana bilančne sheme.
(3) Člane bilančne sheme s posebnim statusom lahko
operater trga uvrsti v bilančno shemo kot bilančne podskupine na podlagi
sklepa, ki v takem primeru v celoti nadomesti pogodbo o izravnavi, pri čemer je
namen ustanovitve potreba po ločenem vodenju bilance poslov iz naslova
posameznih nalog gospodarskih javnih služb.
(4) Pogodba o izravnavi mora vsebovati naslednje obvezne
sestavine:
-       
datum pričetka veljavnosti pogodbe o izravnavi z določbo, da ta pogodba
prične veljati najprej s trenutkom vpisa bistvenih sestavin v evidenco pogodb o
članstvu v bilančni shemi;
-       
datum prenehanja veljavnosti pogodbe o izravnavi ali določba, da velja
za nedoločen čas, skupaj z določbo, da tudi v primeru odstopa od pogodbe o
izravnavi ta ne more prenehati učinkovati pred roki, določenimi v 39. in
41. členu teh pravil;
-       
določbe o razlogih za odpoved z odpovednim rokom, ki mora zadostiti
pogojem nastopa izvršilnega dne iz 41. člena teh pravil ter 39. člena
teh pravil;
-       
klavzulo, da član bilančne sheme želi uvrstiti hierarhično nižjega člana
bilančne sheme v svojo bilančno skupino ali podskupino kot odgovornega
hierarhično nižje bilančne podskupine in
-       
klavzulo, da se bilanca bilančne podskupine hierarhično nižjega člana
bilančne sheme izravnava preko bilance bilančne skupine ali podskupine
hierarhično višjega člana bilančne sheme.
(5) V primeru, da katera izmed zahtevanih obveznih
sestavin iz prejšnjega odstavka ni v skladu s pravili, veljajo v tem delu
neposredno pravila.
(6) Obrazec izjave o sklenitvi pogodbe o izravnavi
operater trga objavi na svoji spletni strani. S podpisom izjave o sklenitvi
pogodbe o izravnavi stranki pogodbe jamčita, da je vsebina pogodbe skladna s
pravili.
(7) V primeru, da odgovorni bilančne podskupine v svojo
podskupino uvršča hierarhično podrejenega člana bilančne sheme, nadrejeni
odgovorni bilančne skupine s podpisom izjave iz prejšnjega odstavka soglaša z
uvrstitvijo hierarhično nižjega člana bilančne skupine v bilančno podskupino.
(8) Operater trga lahko na podlagi drugega odstavka
7. člena pravil kljub predložitvi izjave iz šestega odstavka tega člena
zahteva predložitev celotne pogodbe o izravnavi.
(9) Elektrooperaterji in operater trga ne smejo sprejeti
drugih pravnih ali fizičnih oseb v svojo bilančno skupino.
20. člen
(bilančna podskupina)
(1) Bilančna podskupina se ustanovi na podlagi pogodbe o
izravnavi.
(2) Bilančno podskupino predstavlja odgovorni bilančne
podskupine, ki je odgovoren predvsem za:
-       
izmenjavo podatkov z odgovornim bilančne skupine ali podskupine;
-       
prijavo sklenjenih zaprtih pogodb odgovornemu bilančne skupine ali
podskupine, katere član je;
-       
prijavo obratovalnih napovedi prevzemno-predajnih mest, ki pripadajo
njemu samemu oziroma članom bilančne sheme v njegovi bilančni podskupini,
odgovornemu bilančne skupine ali podskupine, katere član je in
-       
prijavo sklenjenih pogodb o dobavi končnemu odjemalcu, pogodb o odkupu
od proizvajalca oziroma obvestil o lastni oskrbi pristojnim elektrooperaterjem.
21. člen
(prehod med bilančnimi skupinami oziroma bilančnimi
podskupinami)
(1) Do prehoda članov bilančne sheme med bilančnimi skupinami
oziroma podskupinami pride v naslednjih primerih:
-       
prehod zaradi odpovedi bilančne pogodbe s sklenitvijo pogodbe o
izravnavi;
-       
prehod zaradi izteka, odstopa ali odpovedi pogodbe o izravnavi s
sklenitvijo bilančne pogodbe ali nove pogodbe o izravnavi ter
-       
v drugih primerih v okviru izvajanja nalog operaterja trga.
(2) S prehodom med bilančnimi skupinami oziroma
podskupinami člana bilančne sheme:
-       
ki je odgovorni bilančne skupine ali podskupine, se razmerja z njegovimi
podrejenimi člani ne spremenijo;
-       
ki je dobavitelj, se razmerja z dotedanjimi odjemalci oziroma
proizvajalci ne spremenijo;
-       
ki oskrbuje lastna prevzemno-predajna mesta, se oskrba teh
prevzemno-predajnih mest ne spremeni.
(3) V primeru prehoda člana bilančne sheme s hierarhično
nižjimi člani bilančne sheme med bilančnimi skupinami oziroma podskupinami,
mora odgovorni bilančne skupine, v katero vstopa član bilančne sheme,
operaterju trga posredovati nove izjave o sklenitvi pogodbe o izravnavi za
hierarhično podrejene člane bilančne sheme.
(4) Izvršilni dan v primeru prehoda med bilančnimi
skupinami je določen skladno z 41. členom teh pravil.
2. Odprte pogodbe o dobavi
22. člen
(vrste odprtih pogodb o dobavi)
(1) Odprte pogodbe o dobavi so pogodbe o dobavi končnim
odjemalcem, pogodbe o odkupu od proizvajalcev in navidezne odprte pogodbe.
(2) Odprte pogodbe o dobavi določajo pripadnost
prevzemno-predajnih mest.
(3) Realizacija prevzemno-predajnih mest se upošteva v
bilanci člana bilančne sheme, kateremu bilančno pripada.
(4) Realizacija prevzemno-predajnega mesta, ki ima več
dobaviteljev, se upošteva v bilanci člana bilančne sheme, kateremu bilančno
pripada, v deležu, ki ga dobavitelj pokriva.
23. člen
(odprta pogodba o dobavi)
(1) Odprto pogodbo o dobavi lahko z lastnikom oziroma nosilcem
prevzemno-predajnega mesta sklene le član bilančne sheme.
(2) Odprta pogodba o dobavi vsebuje naslednje obvezne
sestavine:
-       
identifikacijske označbe prevzemno-predajnih mest, ki so predmet dobave;
-       
datum pričetka veljavnosti z določbo, da pogodba prične veljati najprej
s trenutkom vpisa bistvenih sestavin v evidenco odprtih pogodb;
-       
datum prenehanja veljavnosti ali določba, da velja za nedoločen čas;
-       
določbe o razlogih za odpoved z odpovednimi roki;
-       
določbe o obveščanju pristojnih elektrooperaterjev in
-       
delež bilančne pripadnosti, če prevzemno-predajno mesto pripada več
dobaviteljem.
(3) Odpoved odprte pogodbe o dobavi prične v smislu
bilančne pripadnosti učinkovati na podlagi vpisa v evidenco odprtih pogodb
skladno s sistemskimi obratovalnimi navodili.
24. člen
(navidezne odprte pogodbe)
(1) Navidezne odprte pogodbe so pravni posli ali druga
razmerja, ki nastanejo na podlagi:
-       
dejstva, da je prevzemno-predajno mesto del omrežja oziroma je
priključeno na omrežje, ki ga upravlja elektrooperater in da to
prevzemno-predajno mesto nima bilančne pripadnosti drugemu članu bilančne
sheme;
-       
dejstva, da prevzemno-predajno mesto razmejuje ali dve omrežji, ki ju
upravljata različna sistemska operaterja ali dve distribucijski območji, ki ju
upravlja isti distribucijski operater,
-       
obvestila o lastni oskrbi;
-       
nastopa posledic zasilne oskrbe v evidenci odprtih pogodb ali
-       
nastopa posledic nujne oskrbe v evidenci odprtih pogodb.
(2) Dejstvo, da je prevzemno-predajno mesto del omrežja,
ki ga upravlja elektrooperater in da to prevzemno-predajno mesto nima bilančne
pripadnosti drugemu članu bilančne sheme je informacija, ki izvira iz evidence
odprtih pogodb.
(3) Prevzemno-predajno mesto, ki razmejuje dve omrežji, ki
ju upravljata različna sistemska operaterja, ali ki razmejuje dve območji
distribucijskega omrežja, se za potrebe bilančnega obračuna šteje kot del obeh
omrežij ali območij.
25. člen
(obvestilo o lastni oskrbi)
(1) Obvestilo o lastni oskrbi je izjava člana bilančne
sheme, da bo v izjavi določena lastna prevzemno-predajna mesta sam oskrboval.
(2) Obvestilo hkrati določa pripadnost navedenih
prevzemno-predajnih mest članu bilančne sheme, v čigar bilanci se realizacija
teh prevzemno-predajnih mest upošteva v primarni vrednosti.
(3) Obvestilo o lastni oskrbi vsebuje naslednje obvezne
vsebine:
-       
identifikacijska označba člana bilančne sheme;
-       
prevzemno-predajna mesta, ki so predmet lastne oskrbe in
-       
datum pričetka veljavnosti z določbo, da obvestilo prične veljati
najprej s trenutkom vpisa bistvenih sestavin v evidenco odprtih pogodb.
(4) Glede prevzemno-predajnih mest lastne oskrbe ima
član bilančne sheme v smislu teh pravil status dobavitelja.
26. člen
(zasilna oskrba)
(1) Pravila v okviru zasilne oskrbe določajo pravice in
obveznosti udeležencev trga ob določenih izrednih dogodkih na trgu z elektriko.
(2) Določbe teh pravil o zasilni oskrbi ne posegajo v
pravice in obveznosti pravnih ali fizičnih oseb v zvezi s sklenitvijo pogodbe o
dobavi končnemu odjemalcu na podlagi določb o zasilni oskrbi, ki izvirajo iz
sistemskih obratovalnih navodil.
27. člen
(razlogi za nastop zasilne oskrbe)
(1) Razlogi za nastop zasilne oskrbe prevzemno-predajnih
mest so:
-       
prenehanje veljavnosti bilančne pogodbe odgovornega bilančne skupine, v
kateri so imela prevzemno-predajna mesta bilančno pripadnost njemu ali
hierarhično nižjim članom bilančne skupine, brez izvršenega prehoda odgovornega
bilančne skupine v drugo bilančno skupino ali podskupino;
-       
prenehanje veljavnosti pogodbe o izravnavi odgovornega bilančne
podskupine, v kateri so imela prevzemno-predajna mesta bilančno pripadnost
njemu ali hierarhično nižjim članom bilančne podskupine, brez izvršenega
prehoda odgovornega bilančne podskupine v drugo bilančno skupino ali podskupino
oziroma brez ustanovitve lastne bilančne skupine.
(2) Posledice zasilne oskrbe v evidenci odprtih pogodb
nastopijo z vsako ugotovitvijo nepripadnosti posameznega prevzemno-predajnega
mesta na distribucijskem omrežju skladno s prejšnjim odstavkom.
(3) Distribucijski operater obvesti operaterja trga o
obstoju zasilne oskrbe.
28. člen
(ranljivi odjemalci in nujna oskrba)
(1) V okviru nujne oskrbe po teh pravilih so urejena
razmerja, ki nastanejo ob ugotovitvi nepripadnosti prevzemno-predajnega mesta
in izpolnjenosti pogojev za nujno oskrbo v evidenci odprtih pogodb.
(2) Določbe teh pravil o nujni oskrbi ne posegajo v druge
pravice in obveznosti distribucijskega operaterja in odjemalcev, ki izvirajo iz
sistemskih obratovalnih navodil distribucijskega operaterja, na katerega
območje je prevzemno-predajno mesto v nujni oskrbi priključeno.
29. člen
(posledice nastopa zasilne oskrbe in nujne oskrbe v evidenci
odprtih pogodb)
(1) V primeru nastopa zasilne oskrbe ali nujne oskrbe
prevzemno-predajnega mesta se distribucijski operater, na katerega omrežje je
prevzemno-predajno mesto priključeno, šteje za dobavitelja končnemu odjemalcu
na podlagi zasilne ali nujne oskrbe.
(2) Z nastopom posledic zasilne ali nujne oskrbe se
dejanska realizacija prevzemno-predajnega mesta upošteva v bilanci
distribucijskega operaterja, na katerega distribucijskem območju je
prevzemno-predajno mesto priključeno.
(3) Ob nastopu zasilne ali nujne oskrbe
prevzemno-predajnega mesta brez registracijskih meritev ali katerih
registracijski interval je daljši od obračunskega intervala, distribucijski
operater nemudoma opravi odčitek merilnih mest na njem. Odčitek na takem
merilnem mestu distribucijski operater opravi tudi ob prenehanju zasilne ali
nujne oskrbe.
30. člen
(prevzemno-predajna mesta brez veljavnih odprtih pogodb o
dobavi)
(1) Sistemski operater mora odklopiti prevzemno-predajna
mesta na prenosnem omrežju, ki nimajo bilančne pripadnosti enemu izmed članov
bilančne sheme.
(2) Distribucijski operater mora odklopiti proizvajalca,
ki je priključen na njegov sistem in ki nima veljavne odprte pogodbe o odkupu
od proizvajalca.
(3) V primeru da prevzemno-predajno mesto nima
dobavitelja in ga elektrooperater ne odklopi, to prevzemno-predajno mesto
bilančno pripada temu elektrooperaterju.
31. člen
(pripadnost prevzemno-predajnega mesta)
(1) Pripadnost prevzemno-predajnega mesta je določena s:
-       
pogodbo o dobavi končnemu odjemalcu;
-       
pogodbo o odkupu od proizvajalca;
-       
obvestilom o lastni oskrbi;
-       
omrežjem, katerega območja razmejuje oziroma omrežjema, ki ju razmejuje;
-       
nastopom zasilne oskrbe;
-       
nastopom nujne oskrbe ali
-       
pripadnostjo elektrooperaterju skladno s 30. členom teh pravil.
(2) Prevzemno-predajno mesto, priključeno na prenosno omrežje
in prevzemno-predajno mesto, priključeno na distribucijsko omrežje, ki ima
priključno moč višjo od 40 MW, lahko pripada več dobaviteljem.
Prevzemno-predajno mesto, priključeno na distribucijsko omrežje, ki ima
priključno moč manjšo ali enako 40 MW, lahko istočasno pripada samo enemu
dobavitelju.
(3) Za prevzemno-predajna mesta, ki imajo več kot enega
dobavitelja, morajo biti deleži dobaviteljev znani vnaprej in njihova skupna
vrednost mora v vsakem obračunskem obdobju znašati 100 %. V primeru, da je
skupna vrednost deležev dobaviteljev manjša ali večja od 100 %, se šteje, da
prevzemno-predajno mesto nima dobavitelja.
(4) Prevzemno-predajna mesta so lahko del dveh različnih
omrežij elektrooperaterjev, v primeru da:
-       
razmejujejo omrežji različnih elektrooperaterjev;
-       
razmejujejo omrežji elektrooperaterja in sosednjega tujega
elektrooperaterja.
(5) Prevzemno-predajno mesto je lahko del dveh različnih
območij distribucijskega operaterja, v primeru, da razmejuje dve območji istega
distribucijskega operaterja.
(6) V primeru, ko prevzemno-predajno mesto nudi
sistemske storitve preko člana bilančne sheme, ki mu bilančno ne pripada, mora
nosilec prevzemno-predajnega mesta nudenje sistemskih storitev sporočiti
dobavitelju, ki mu bilančno pripada in ga o izvedenih storitvah sproti
obveščati.
3. Zaprte pogodbe
32. člen
(zaprta pogodba)
(1) Zaprta pogodba je:
-       
pogodba, ki jo član bilančne sheme sklene z drugim članom bilančne sheme
za dobavo elektrike znotraj Slovenije ali
-       
pogodba, ki jo član bilančne sheme sklene za dobavo elektrike z uporabo
čezmejnih prenosnih zmogljivosti z udeležencem sosednjega trga.
(2) Med zaprte pogodbe sodijo tudi zaprte pogodbe z
uporabo čezmejnih prenosnih zmogljivosti, ki štejejo kot zaprte pogodbe za
dobavo elektrike preko meja Republike Slovenije, in vključujejo tudi uporabo
pravic čezmejnih prenosnih zmogljivosti.
(3) Čezmejni prenos elektrike člana bilančne sheme, ki
je istočasno udeleženec sosednjega trga, katerega predmet je prenos določenih
količin elektrike v določenih obračunskih intervalih z uporabo čezmejnih
prenosnih zmogljivosti, šteje kot zaprta pogodba.
4. Postopek pridobitve članstva v bilančni shemi
33. člen
(zahteva za uvrstitev v bilančno shemo)
(1) Zahteva za uvrstitev v bilančno shemo se vloži pisno
po pošti ali neposredno pri operaterju trga.
(2) Obrazec zahteve predpiše operater trga in objavi na
svoji spletni strani.
(3) Zahtevi morajo biti priložena dokazila, ki so
določena s 15. oziroma 19. členom teh pravil ter druge listine, s katerimi
vlagatelj zahteve dokazuje, da izpolnjuje pogoje za uvrstitev v bilančno shemo.
(4) Operater trga na obrazcu zahteve za namene enolične
identifikacije subjekta predpiše identifikacijsko označbo, ki jo mora imeti
pravna ali fizična oseba, ki želi postati član bilančne sheme in ki se jo
uporablja skladno s pravili uporabe identifikacijske označbe.
34. člen
(preverjanje pogojev za uvrstitev v bilančno shemo)
(1) Operater trga po prejemu zahteve najprej preveri:
-       
ali je zahteva vložena na predpisanem obrazcu,
-       
ali so v zahtevi navedeni vsi potrebni podatki,
-       
ali so zahtevi priložena vsa zahtevana dokazila in
-       
ali je v primeru zahteve za uvrstitev udeleženca trga kot odgovornega
bilančne podskupine prejeta izjava o podpisu pogodbe o izravnavi.
(2) V kolikor zahteva ne izpolnjuje pogojev iz
prejšnjega odstavka, operater trga pozove vlagatelja, da v primernem roku
odpravi pomanjkljivosti.
(3) V kolikor vlagatelj v roku odpravi pomanjkljivosti,
šteje, da je bila zahteva vložena takrat, ko je bila vloga popolna.
(4) V kolikor vlagatelj pomanjkljivosti ne odpravi v
roku, ki ga določi operater trga, operater trga vlagatelja pisno obvesti o
neizpolnjevanju pogojev in šteje, kot da zahteva ni bila vložena.
(5) V kolikor je bilo po opravljenem postopku iz prvega
do četrtega odstavka tega člena ugotovljeno, da zahteva izpolnjuje pogoje iz
prvega odstavka tega člena, operater trga opravi tudi vsebinski pregled.
(6) Operater trga o zahtevi odloči najpozneje v roku
enega meseca od prejema popolne zahteve, in sicer:
-       
ugodi zahtevi, če ugotovi, da so izpolnjeni vsi predpisani pogoji ter v
primeru vloge za pridobitev statusa odgovornega bilančne skupine vlagatelju
pošlje v podpis bilančno pogodbo, oziroma v primeru vloge za pridobitev statusa
odgovornega bilančne podskupine vlagatelja vpiše v evidenco pogodb o članstvu v
bilančni shemi kot odgovornega bilančne podskupine ter o tem vlagatelja pisno
obvesti ali
-       
zavrne zahtevo, če pri vsebinskem pregledu ugotovi, da niso izpolnjeni
vsi predpisani pogoji ter o tem vlagatelja pisno obvesti.
(7) Vlagatelj je dolžan v roku dveh mesecev od datuma
prejema s strani operaterja trga bilančno pogodbo podpisati ter sklenjeno
pogodbo poslati s priporočeno poštno pošiljko na naslov operaterja trga. V
primeru, da operater trga v predpisanem roku ne prejme podpisane bilančne
pogodbe, se šteje, da je vlagatelj odstopil od zahteve za vstop v bilančno
shemo oziroma šteje ta bilančna pogodba za razvezano.
(8) Vlagatelj mora predložiti zahtevana finančna kritja
najkasneje v roku treh mesecev od datuma sklenitve bilančne pogodbe, sicer
bilančna pogodba šteje za razvezano.
(9) Operater trga vpiše novega odgovornega bilančne
skupine kot člana v evidenco pogodb o članstvu v bilančni shemi v roku 5
delovnih dni od izpolnitve zadnjega izmed naslednjih pogojev: sklenjene
bilančne pogodbe, sklenjenega dogovora o načinu izdaje računov in predloženega
zahtevanega finančnega kritja.
(10) Operater trga vpiše novega odgovornega bilančne
podskupine kot člana v evidenco pogodb o članstvu v bilančni shemi najkasneje v
roku 5 delovnih dni od izpolnitve vseh predpisanih pogojev.
(11) Za izvršilni dan vstopa v bilančno shemo se šteje
dan vpisa v evidenco pogodb iz prejšnjega odstavka.
(12) Uvrstitev novega člana bilančne sheme v bilančno
shemo operater trga javno objavi na spletni strani.
35. člen
(objektivna odgovornost članov bilančne sheme)
Član bilančne sheme je objektivno odgovoren za izgubo oziroma
škodo (vključno z nastalimi stroški postopka), ki jo povzroči s kršenjem
veljavnih pravil.
5. Omejitev delovanja v bilančni shemi
36. člen
(začasno tehnično onemogočanje delovanja na trgu z
elektriko)
(1) Operater trga lahko članu bilančne sheme začasno
tehnično onemogoči delovanje na trgu z elektriko:
-       
če ne izpolni zapadlih finančnih obveznosti;
-       
če ne predloži finančnih kritij zahtevanih s strani operaterja trga;
-       
če na poziv operaterja trga ne sklene aneksa k bilančni pogodbi, s
katerim se zagotovi skladnost vsebine pogodbe s pravili;
-       
če član bilančne sheme ne ravna v skladu z drugim odstavkom 7. člena teh
pravil;
-       
če ne zagotavlja tehničnih, kadrovskih in drugih pogojev, ki jih mora
zagotoviti za uporabo informacijskega sistema operaterja trga oziroma
poravnalnega sistema;
-       
na zahtevo sistemskega operaterja v primeru, da bi delovanje člana
bilančne sheme lahko ogrozilo stabilnost delovanja elektroenergetskega sistema;
-       
če operater trga odpove bilančno pogodbo skladno s to pogodbo in Pravili
za delovanje trga z elektriko ob nastopu razlogov za odpoved bilančne pogodbe s
strani operaterja trga ali
-       
na zahtevo Agencije za energijo.
(2) Začasno tehnično onemogočanje delovanja na trgu z
elektriko se nemudoma vpiše v evidenco o članstvu v bilančni shemi ter traja
dokler niso odpravljeni razlogi iz prejšnjega odstavka. O vsakem primeru
začasnega tehničnega onemogočanja delovanja operater trga po elektronski pošti
obvesti odgovornega bilančne skupine, sistemskega operaterja in Agencijo za
energijo.
(3) V primeru začasnega tehničnega onemogočanja
delovanja na trgu z elektriko ima odgovorni bilančne skupine možnost vložiti
zahtevo za odločitev v sporu z operaterjem trga na Agencijo za energijo, v roku
15 dni od datuma, ko je bilo poslano obvestilo iz prejšnjega odstavka tega
člena po postopku iz 414. do 419. člena Energetskega zakona.
(4) V primeru začasnega tehničnega onemogočanja
delovanja na trgu z elektriko se članom prepreči prijava zaprtih pogodb,
katerih stranka je član, ki mu je bilo začasno tehnično onemogočeno delovanje
na trgu, za obdobje trajanja omejenega delovanja, in objavi ukrep na spletni
strani operaterja trga. Zaprte pogodbe, ki so bile evidentirane s članom kot
stranko pogodbe, se iz evidence odstranijo, in sicer z učinkovanjem ukrepa
začasnega tehničnega onemogočanja delovanja na trgu z elektriko. O tem se po
elektronski poti obvesti vse člane bilančne sheme, ki so bili navedeni kot
partnerji v odstranjenih zaprtih pogodbah.
6. Prenehanje članstva v bilančni shemi
37. člen
(prenehanje članstva v bilančni shemi)
(1) Članstvo v bilančni shemi članu preneha z dnem vpisa
prenehanja članstva v bilančni shemi v evidenco pogodb o članstvu v bilančni
shemi skladno s temi pravili ter drugimi veljavnimi predpisi.
(2) Prenehanje članstva v bilančni shemi operater trga
objavi na svoji spletni strani in hkrati o tem po elektronski poti obvesti
elektrooperaterje.
(3) V primeru prenehanja članstva v bilančni shemi se
določbe bilančne pogodbe uporabljajo do poravnave vseh obveznosti, ki so
nastale na podlagi veljavne bilančne pogodbe.
38. člen
(odpoved bilančne pogodbe)
(1) Operater trga lahko odpove odgovornemu bilančne
skupine bilančno pogodbo, na podlagi obrazložene odpovedi bilančne pogodbe brez
odpovednega roka z učinkom od trenutka vpisa prenehanja članstva v bilančni
shemi v evidenco pogodb o članstvu v bilančni shemi:
-       
če je bil član bilančne sheme sprejet na podlagi neresničnih oziroma
napačnih podatkov;
-       
če nastopijo pravne posledice začetka stečaja oziroma likvidacije člana
bilančne sheme;
-       
če član bilančne sheme ne omogoči pregleda dokumentacije v zvezi s
posli, ki jih je sklenil na trgu z elektriko;
-       
če član bilančne sheme krši določbe veljavnih predpisov na področju trga
z elektriko ali določbe drugih veljavnih predpisov, ki imajo lahko vpliv na
sposobnost člana bilančne sheme, da deluje v skladu s temi pravili;
-       
če član bilančne sheme ne izpolnjuje svojih obveznosti po bilančni
pogodbi;
-       
če član bilančne sheme na podlagi opozorila operaterja trga ne ukrepa v
primeru, da podrejeni člani bilančne sheme kršijo ta pravila oziroma na podlagi
opozorila operaterja trga ne odpove pogodbe o izravnavi;
-       
če na poziv operaterja trga ne sklene aneksa k bilančni pogodbi, s
katerim se zagotovi skladnost vsebine pogodbe s pravili, ali
-       
če član bilančne sheme na kakršen koli drug način krši ta pravila.
(2) V primeru, da odgovornemu bilančne skupine
hierarhično podrejena bilančna podskupina krši določbe veljavnih predpisov na
področju trga z elektriko ali določbe drugih veljavnih predpisov, ki imajo
lahko vpliv na sposobnost člana bilančne sheme, da deluje v skladu s temi
pravili, operater trga odgovornega bilančne skupine opozori na kršitve in
zahteva odpravo teh. V primeru, da se kršitve ne odpravijo, mora odgovorni bilančne
skupine na podlagi opozorila operaterja trga takemu članu odpovedati pogodbo o
izravnavi oziroma urediti odpoved pogodbe o izravnavi med podrejenimi člani
bilančne sheme z namenom prenehanja članstva kršitelja. Če kljub opozorilu
operaterja trga kršitve niso odpravljene, lahko operater trga odpove bilančno
pogodbo sklenjeno z odgovornim bilančne skupine.
(3) Odgovorni bilančne skupine lahko odpove bilančno
pogodbo, pri čemer odpoved učinkuje le, če ima na dan izstopa iz bilančne sheme
izpolnjene in poravnane vse odprte obveznosti do operaterja trga ter:
-       
nima hierarhično nižjih članov bilančne skupine, ni dobavitelj nobenemu
odjemalcu oziroma proizvajalcu in ne oskrbuje lastnih prevzemno-predajnih mest,
s čimer preneha biti član bilančne sheme, ali
-       
sklene pogodbo o izravnavi, ki je novi temelj njegovega članstva v
bilančni skupini ali podskupini, s čimer postane odgovorni bilančne podskupine.
(4) Odpoved bilančne pogodbe s strani odgovornega
bilančne skupine začne učinkovati z dnem vpisa odpovedi v evidenco pogodb o
članstvu v bilančni shemi. Vpis odpovedi v evidenco pogodb o članstvu se opravi
v roku 5 delovnih dni od prejema obvestila o odpovedi bilančne pogodbe.
(5) V primeru odpovedi pogodbe s strani odgovornega
bilančne skupine lahko ta v sami odpovedi bilančne pogodbe navede želeni dan
vpisa v evidenco pogodb o članstvu v bilančni shemi, ki hkrati pomeni datum
učinkovanja odpovedi bilančne pogodbe, ki pa v nobenem primeru ne more biti
določen prej, kot poteče rok 5 delovnih dni iz prejšnjega odstavka.
(6) Predložena finančna kritja odgovornega bilančne
skupine morajo ostati v veljavi oziroma lahko operater trga zadrži predložena
finančna kritja do izpolnitve morebitnih obveznosti iz naslova bilančnega
obračuna vključno s poračunom bilančnega obračuna.
(7) V primeru prehoda iz bilančne skupine v bilančno
podskupino mora za potrebe kritja finančnih obveznosti iz naslova letnega
poračuna odgovorni bilančne podskupine predložiti izjavo odgovornega bilančne
skupine, v katero se uvršča, da se smejo finančna kritja odgovornega bilančne
skupine uporabiti tudi za kritje obveznosti iz naslova letnega poračuna
odgovornega bilančne podskupine. V tem primeru operater trga vrne finančna
kritja iz prejšnjega odstavka v roku treh delovnih dni po izpolnitvi vseh
obveznosti iz naslova bilančnega obračuna.
(8) Izjava iz prejšnjega odstavka ostane v veljavi tudi
v primeru prenehanja članstva odgovornega bilančne podskupine v bilančni skupini
dajalca izjave, razen če jo nadomesti z drugo izjavo podano skladno z določbo
prejšnjega odstavka.
(9) V primeru odpovedi pogodbe o članstvu v bilančni
shemi ali razveze pogodbe o članstvu v bilančni shemi se vse zaprte pogodbe,
vpisane v evidenco zaprtih pogodb, v katerih je ena izmed pogodbenih strank
izključeni član bilančne sheme, štejejo za razvezane, in sicer od dneva
prenehanja članstva.
39. člen
(odpoved pogodbe o izravnavi)
(1) Odgovorni bilančne
skupine ali podskupine lahko odstopi od pogodbe oziroma odpove pogodbo o
izravnavi v skladu s pogodbeno dogovorjenimi odpovednimi razlogi hierarhično
nižjemu članu bilančne sheme. V kolikor ima hierarhično nižji član na dan
vložene odpovedi oziroma odstopa tudi sebi podrejene člane bilančne podskupine
oziroma je dobavitelj odjemalcem ali proizvajalcem, odpoved oziroma odstop
lahko začne učinkovati prvega dne v mesecu, ki nastopi najmanj tri mesece
kasneje šteto od dne, ko je operater trga o tem obveščen. Status dobavitelja
operater trga preveri pri pristojnem elektrooperaterju.
(2) Odgovorni bilančne
podskupine lahko odstopi od pogodbe oziroma odpove pogodbo o izravnavi
hierarhično višjemu članu bilančne sheme v skladu s pogodbeno dogovorjenimi
odpovednimi razlogi in pod pogojem, da:
-       
nima članov bilančne podskupine, ni dobavitelj nobenemu odjemalcu
oziroma proizvajalcu in ne oskrbuje lastnih prevzemno-predajnih mest, s čimer
preneha biti član bilančne sheme, ali
-       
sklene bilančno pogodbo z operaterjem trga oziroma sklene novo pogodbo o
izravnavi z drugim članom bilančne sheme, ki je temelj njegovega članstva v
bilančni skupini ali podskupini, s čimer ohrani status člana bilančne sheme.
(3) Odgovorni bilančne
skupine ali podskupine mora o prenehanju veljavnosti pogodbe o izravnavi, ki jo
je sklenil s hierarhično nižjim članom bilančne sheme, obvestiti operaterja
trga in morebitnega hierarhično nadrejenega odgovornega bilančne skupine.
(4) Odstop oziroma
odpoved pogodbe o izravnavi začne učinkovati z dnem vpisa odpovedi v evidenco
pogodb o članstvu v bilančni shemi. Vpis se opravi najkasneje v roku petih
delovnih dni od prejema obvestila iz prejšnjega odstavka oziroma skladno z
drugo povedjo prvega odstavka tega člena.
(5) V primeru odstopa
oziroma odpovedi pogodbe o izravnavi lahko odgovorni bilančne skupine operaterju
trga sporoči želeni dan vpisa v evidenco pogodb o članstvu v bilančni shemi, ki
je bil dogovorjen med strankama pogodbe o izravnavi, ki hkrati pomeni datum
učinkovanja odstopa oziroma odpovedi pogodbe o izravnavi in ki v nobenem
primeru ne more biti določen prej, kot poteče rok iz prejšnjega odstavka.
40. člen
(drugi razlogi za prenehanje članstva v bilančni shemi)
(1) Članstvo v bilančni shemi preneha tudi:
-       
s smrtjo člana bilančne sheme oziroma z izbrisom iz sodnega ali drugega
registra člana bilančne sheme;
-       
z izdajo prepovedi opravljanja dejavnosti članu bilančne sheme;
-       
z izdajo inšpekcijske odločbe, s katero se članu bilančne sheme
onemogoči delovanje na trgu z elektriko, ali
-       
s sporazumno razvezo bilančne pogodbe oziroma pogodbe o izravnavi.
(2) V primeru iz prve alineje prejšnjega odstavka se
dejstvo prenehanja članstva evidentira na dan nastopa dogodka, v drugih
primerih pa na dan, ko je operater trga obveščen o razlogu za prenehanje
članstva v bilančni shemi.
(3) V primeru, da je na podlagi določil tega člena
prenehalo članstvo odgovornemu bilančne skupine, šteje sklenjena bilančna pogodba
za razvezano na dan vpisa dejstva iz prejšnjega odstavka v evidenco pogodb o
članstvu v bilančni shemi.
7. Izvršilni dnevi sprememb v bilančni shemi
41. člen
(izvršilni dnevi sprememb v bilančni shemi)
(1) Za izvršilni dan v
postopku pridobitve, spremembe ali prenehanja članstva se šteje dan vpisa v
evidenco pogodb o članstvu v bilančni shemi.
(2) V primeru
podaljšanja veljavnosti pogodbe o izravnavi mora biti operater trga o tem
obveščen najmanj tri mesece pred iztekom veljavnosti pogodbe o izravnavi.
(3) V primeru:
-       
prehoda med bilančnimi skupinami oziroma podskupinami zaradi odpovedi
bilančne pogodbe s sklenitvijo pogodbe o izravnavi ali
-       
prehoda zaradi izteka, odstopa ali odpovedi pogodbe o izravnavi s
sklenitvijo bilančne pogodbe ali nove pogodbe o izravnavi 
začne prehod
učinkovati na podlagi vpisa v evidenco pogodb o članstvu v bilančni shemi, ki
se opravi prvega dne v mesecu, ki nastopi najmanj dva meseca kasneje od
trenutka izpolnitve vseh pogojev za vpis v evidenco oziroma prvi dan meseca
dogovorjenega med operaterjem trga in članom bilančne sheme, če ta dan nastopi
kasneje.
(4) Član bilančne sheme
lahko z operaterjem trga postopkovno ureja dokumentacijo glede podaljšanja
veljavnosti obstoječega temelja uvrstitve v bilančno shemo oziroma prehoda ne
glede na trenutno obliko članstva v bilančni shemi. V določenem trenutku pa je
lahko uvrščen v bilančno shemo le na eni podlagi, z izjemo članov s posebnim
statusom.
(5) V primerih prehodov
članov bilančne sheme s posebnim statusom začne prehod učinkovati na podlagi
vpisa v evidenco pogodb o članstvu v bilančni shemi, ki se opravi:
-       
prvi dan meseca, ki sledi mesecu izpolnitve vseh pogojev za vpis v
evidenco, ali
-       
prvi dan meseca dogovorjenega med operaterjem trga in članom bilančne
sheme, če ta dan nastopi kasneje.
(6) V kolikor lahko
zaradi nepravočasnega podaljšanja pogodbe, prehoda oziroma drugega razloga
pride do izgube statusa člana bilančne sheme, operater trga o tem po
elektronski pošti obvesti Agencijo za energijo ter elektrooperaterje, slednji
pa obvestijo bilančno pripadne odjemalce in proizvajalce. Operater trga
navedeni razlog tudi javno zabeleži v evidenci članstva bilančne sheme na svoji
spletni strani, vključno z opozorilom o možnosti nastopa zasilne oskrbe.
Operater trga enako obvesti navedene deležnike tudi v primeru prenehanja
razloga.
IV. EVIDENTIRANJE POGODB
42. člen
(evidentiranje pogodb o članstvu v bilančni shemi)
(1) Seznam članov bilančne sheme po kategorijah članstva
se sproti objavlja na spletnih straneh operaterja trga. Podatki o posameznem
članu bilančne sheme vsebujejo najmanj:
-       
firmo oziroma ime člana bilančne sheme;
-       
identifikacijske oznake člana bilančne sheme in
-       
kategorijo članstva v bilančni shemi.
(2) Vse spremembe v evidencah so posledica vpisov
operaterja trga na podlagi obvestila člana bilančne sheme o pričetku, spremembi
ali prenehanju veljavnosti pogodb o članstvu v bilančni shemi. Operater trga
lahko zavrne vpis spremembe v evidenco na podlagi prejetega obvestila, ker je
to nepopolno oziroma ne vsebuje vseh zahtevanih podatkov ali ker ga je poslala za
to nepristojna oseba, pri čemer člana bilančne sheme o tem obvesti.
(3) Vsaka v evidenco vpisana sprememba učinkuje z dnem
vpisa v evidenco, ki se šteje za izvršilni dan.
(4) V evidenco se poleg osnovnih vsebin vpisujejo tudi
podatki v zvezi z obveznimi sestavinami pogodb o članstvu v bilančni shemi.
43. člen
(način prijave zaprtih pogodb in obratovalnih napovedi)
(1) Prijava zaprtih pogodb in obratovalnih napovedi
poteka preko informacijskega sistema operaterja trga.
(2) Izjemoma, če vnos zaprte pogodbe ali obratovalnih napovedi
zaradi tehničnih težav informacijskega sistema operaterja trga ni mogoč, lahko
odgovorni bilančne skupine prijavo zaprtih pogodb ali obratovalnih napovedi
pošlje na uradni elektronski naslov ali faks operaterja trga. Taka prijava
zaprtih pogodb ali obratovalnih napovedi postane veljavna, ko jo operater trga
sprejme in potrdi prejem.
1. Evidentiranje odprtih pogodb
44. člen
(evidentiranje odprtih pogodb)
(1) Vse spremembe v evidencah odprtih pogodb so
posledica vpisov pristojnih elektrooperaterjev na podlagi popolnega obvestila
člana bilančne sheme o pričetku, spremembi ali prenehanju veljavnosti odprtih
pogodb.
(2) Evidenco odprtih pogodb in vse z njimi povezane
podatke vodijo elektrooperaterji še pet let po njihovem nastanku.
(3) Vsaka v evidenco vpisana sprememba učinkuje z
nastopom izvršilnega dne.
(4) Evidenca odprtih pogodb obsega najmanj naslednje
podatke:
-       
seznam prevzemno-predajnih mest in
-       
bilančna pripadnost posameznemu članu bilančne sheme.
(5) Elektrooperater mora zagotavljati sledljivost
sprememb v evidenci odprtih pogodb na način, da je omogočena podrobna revizija:
-       
vnosa sprememb v evidenco (zgodovina sprememb evidence) in
-       
datumov veljavnosti posameznih podatkov, vpisanih v evidenco (zgodovina
stanja, ki ga evidenca izpričuje) za vsak posamezni vnos v evidenco.
(6) Elektrooperaterji omogočajo operaterju trga sproten
in neomejen dostop do evidence odprtih pogodb, vseh sprememb v evidenci odprtih
pogodb ter z njimi povezanimi podatki.
45. člen
(izvršitev menjave pripadnosti prevzemno-predajnih mest)
(1) Do menjave pripadnosti prevzemno-predajnih mest
pride v naslednjih primerih:
-       
pripadnost na podlagi sklenitve pogodbe o dobavi končnemu odjemalcu,
pogodbe o odkupu od proizvajalca ali obvestila o lastni oskrbi
prevzemno-predajnega mesta, ki do tedaj ni bilo oskrbovano;
-       
redna menjava pripadnosti na podlagi nove odprte pogodbe;
-       
nastop ali prenehanje posledic zasilne ali nujne oskrbe, ali
-       
pripadnost elektrooperaterju v primeru neobstoja pogodbe o dobavi
končnemu odjemalcu, pogodbe o odkupu od proizvajalca ali obvestila o lastni
oskrbi prevzemno-predajnega mesta.
(2) Izvršitev menjave pripadnosti prevzemno-predajnih mest
učinkuje na bilančno shemo, ko je menjava vpisana v evidenco odprtih pogodb in
nastopi izvršilni dan, ki ga na podlagi prejema popolnega obvestila o veljavni
odprti pogodbi pristojni elektrooperater določi v skladu s sistemskimi
obratovalnimi navodili.
(3) V primeru tehnične možnosti zagotavljanja izbire
dobavitelja s strani uporabnikov storitve polnjenja električnih vozil na istem
prevzemno predajnem mestu v okviru storitev polnjenja električnih vozil lahko
operater trga zagotovi prerazporeditev realizacije dobave električne energije
med dobavitelje, ki so na tem prevzemno-predajnem mestu dobavljali elektriko
končnim odjemalcem.
(4) Upravljavec storitev polnjenja oziroma
prevzemno-predajnih mest iz prejšnjega odstavka mora posredovati operaterju trga
obračunske podatke v predpisanem formatu za namene prerazporeditve realizacije
za namene nalog iz prejšnjega odstavka.
(5) Operater trga lahko določi podrobnejša navodila za
izpolnjevanje nalog iz tega člena, ki jih objavi na svoji spletni strani.
2. Evidentiranje zaprtih pogodb
46. člen
(evidenca zaprtih pogodb)
(1) Vse spremembe v evidenci zaprtih pogodb so posledica
vpisov operaterja trga o bistvenih sestavinah in njihovih spremembah na podlagi
prejema popolne prijave člana bilančne sheme ali vnosa operaterja trga.
(2) Operater trga lahko zavrne vpis spremembe oziroma
prijave zaprte pogodbe v evidenco zaprtih pogodb na podlagi prejete prijave, v
kolikor je ta nepopolna oziroma ne vsebuje vseh zahtevanih podatkov, ni bila
poslana pravočasno ali jo je poslala za to nepristojna oseba, o čemer člana
bilančne sheme obvesti prek povratnega obvestila.
(3) Operater trga potrjuje prejem popolne prijave s
strani člana bilančne sheme s povratnim obvestilom, s prejemom pa za člana
bilančne sheme postane nesporno, da je vsebina prijave v evidenci zaprtih
pogodb vpisana.
47. člen
(odgovorni za prijavo zaprtih pogodb)
Odgovorni bilančne skupine je odgovoren za prijavo vseh
zaprtih pogodb, ki jih sklene bodisi sam bodisi člani njegove bilančne skupine.
48. člen
(pogoji za evidentiranje zaprtih pogodb)
(1) Zaprta pogodba se v evidenco zaprtih pogodb vpiše na
podlagi prejema popolne prijave člana bilančne sheme ali vpisa operaterja trga.
(2) Zaprta pogodba z uporabo čezmejnih prenosnih
zmogljivosti se v evidenco zaprtih pogodb vpiše na podlagi prejema popolne
prijave člana bilančne sheme in potrditve sistemskega operaterja o vsebini
prijave člana bilančne sheme.
(3) Izvršena regulacija, izvršeno omejevanje obtežb in
sprememba bazne moči se v evidenco zaprtih pogodb vpišejo na podlagi prejema
popolne prijave sistemskega operaterja.
49. člen
(obveznost prijave zaprtih pogodb)
Prijaviti se morajo vse zaprte pogodbe.
50. člen
(prijava zaprtih pogodb med člani bilančne sheme)
(1) Vsaka zaprta pogodba mora biti evidentirana pri
operaterju trga.
(2) Vsaka zaprta pogodba se lahko evidentira le med
dvema članoma bilančne sheme.
(3) Vsako zaprto pogodbo prijavita obe pogodbeni
stranki, razen zaprtih pogodb med pogodbenimi strankami iz iste bilančne skupine,
ki se jih prijavi le enkrat s strani odgovornega bilančne skupine.
(4) Vsako zaprto pogodbo z uporabo čezmejnih prenosnih zmogljivosti
v informacijski sistem operaterja trga prijavi tista pogodbena stranka, ki
pogodbo sklene kot član bilančne sheme v Republiki Sloveniji.
51. člen
(ukrepanje v primeru neusklajenosti prijave)
(1) V primeru neusklajenosti prijave med pogodbenima
strankama operater trga pogodbeni stranki pozove k odpravi neusklajenosti.
(2) V kolikor se ob prijavi zaprte pogodbe pogodbeni
stranki sami ne moreta uskladiti, operater trga ne sprejme prijave pogodbe
oziroma se prijava ne upošteva in se upošteva količina, ki je enaka nič.
(3) V kolikor se pogodbeni stranki o prijavi zaprte
pogodbe sami ne moreta uskladiti in je ena od pogodbenih strank izvajalec dejavnosti
energetske borze, operater trga kot veljavno prijavo upošteva tisto, ki je bila
prijavljena s strani izvajalca dejavnosti energetske borze.
52. člen
(vsebina evidentiranja zaprtih pogodb)
(1) V evidenci zaprtih pogodb se evidentira predvsem
naslednje bistvene sestavine posamezne zaprte pogodbe:
a)    
za vse zaprte pogodbe:
- 
identifikacijska označba članov bilančne sheme, na čigar bilanco zaprta
pogodba neposredno učinkuje;
- 
količine dobavljene elektrike v posameznem obračunskem intervalu in
- 
vsebina in čas prejema popolnih prijav oziroma vnosov operaterja trga in
potrditev prijav, ki so podlaga za vpis zaprte pogodbe;
b)    
za zaprte pogodbe z uporabo čezmejnih prenosnih zmogljivosti poleg
navedenega tudi številko odobritve uporabljenih pravic uporabe čezmejnih
prenosnih zmogljivosti.
(2) Prijavljene količine v zaprtih pogodbah morajo biti
podane v MW. Vse vrednosti morajo biti zaokrožene na tri decimalna mesta.
(3) Prijavljene količine v zaprtih pogodbah z uporabo
čezmejnih prenosnih zmogljivostih morajo biti podane v MW. Vse vrednosti morajo
biti zaokrožene na celo število.
(4) Smer izmenjave elektrike je določena glede na status
pogodbenih strank (prodajalec – kupec). Prijavljene vrednosti po zaprtih
pogodbah imajo lahko samo pozitiven predznak.
53. člen
(učinkovanje evidentiranih zaprtih pogodb)
(1) Evidentirana zaprta pogodba učinkuje na bilanco obeh
članov bilančne sheme s trenutkom vpisa v evidenco zaprtih pogodb, in sicer
tako, da se evidentirane količine dobavljene elektrike v posameznem obračunskem
intervalu upoštevajo kot priliv ali odliv v bilanci člana bilančne sheme.
(2) Zaprte pogodbe z uporabo čezmejnih prenosnih
zmogljivosti na evidenco zaprtih pogodb učinkujejo kot zaprta pogodba, sklenjena
med članom bilančne sheme in sistemskim operaterjem.
(3) Poseganje elektrooperaterjev v pravice in obveznosti
članov bilančne sheme, ki izhajajo iz evidentiranih zaprtih in odprtih pogodb,
v primerih omejevanja obtežb, zmanjševanja izmenjave elektrike med člani
bilančne sheme, redukcij in preklica pravic uporabe čezmejnih prenosnih
zmogljivosti, se uredi z ustreznim vpisom zaprtih pogodb v bilance članov
bilančne sheme.
(4) Vsak vpis prilivov ali odlivov v bilanci člana
bilančne sheme iz prejšnjega odstavka mora imeti recipročno nasproten vpis v
bilanci elektrooperaterjev.
54. člen
(evidenca pravic uporabe čezmejnih prenosnih zmogljivosti)
(1) Evidenco pravic uporabe čezmejnih prenosnih
zmogljivosti in vse z njimi povezane podatke vodi sistemski operater.
(2) Za namene izvajanja nalog operaterja trga mora
sistemski operater operaterju trga omogočati sproten in neomejen dostop do
evidence pravic uporabe čezmejnih prenosnih zmogljivosti.
55. člen
(dolžnosti sistemskega operaterja v zvezi z zaprtimi
pogodbami z uporabo čezmejnih prenosnih zmogljivosti)
Sistemski operater je dolžan glede zaprtih pogodb z uporabo čezmejnih
prenosnih zmogljivosti preveriti pravico do uporabe pridobljenih čezmejnih
prenosnih zmogljivosti.
56. člen
(spremembe v evidenci zaprtih pogodb zaradi poslov v okviru
regulacije elektroenergetskega sistema)
Spremembe v evidenci zaprtih pogodb, ki so potrebne zaradi
izvajanja regulacije elektroenergetskega sistema, se uredi na podlagi:
-       
podatkov, ki jih operater trga prejme od sistemskega operaterja o
izvršenem procesu povrnitev frekvence in procesu nadomestitve rezerve ter
izvršenih omejitvah obtežb, oziroma
-       
prijave zaprtih pogodb za izveden proces povrnitev frekvence in proces
nadomestitve rezerve ter izvršene omejitve obtežb.
57. člen
(tržni plan)
(1) Tržni plan je osnova za bilančni obračun.
(2) Člani bilančne sheme, ki nimajo pripadajočih
prevzemno-predajnih mest, morajo imeti tržni plan enak 0 MW v vseh obračunskih
intervalih.
(3) V primeru, da po preteku roka za prijavo sprememb
zaprtih pogodb tržni plan bilančne skupine, ki nima pripadajočih
prevzemno-predajnih mest, ni enak 0 MW v vseh obračunskih intervalih, se šteje,
da je odgovorni bilančne skupine prijavil napovedana odstopanja.
3. Obratovalne napovedi
58. člen
(odgovorni za prijavo obratovalnih napovedi)
(1) Odgovorni bilančne skupine je odgovoren za prijavo
obratovalnih napovedi za vsa prevzemno-predajna mesta, ki pripadajo njemu
samemu ali hierarhično nižjim članom njegove bilančne skupine.
(2) Za člana bilančne sheme se lahko obratovalne
napovedi prijavi le na prevzemno-predajna mesta, ki mu pripadajo.
59. člen
(prijava obratovalnih napovedi)
(1) Obratovalno napoved je potrebno prijaviti posebej za
vsak obračunski interval.
(2) Prijavljene količine v obratovalnih napovedih morajo
biti podane v MW. Vse vrednosti morajo biti zaokrožene na tri decimalna mesta.
(3) Obratovalno napoved je potrebno prijaviti ločeno za
prevzemno-predajna mesta na prenosnem omrežju, ki jih članu bilančne sheme
dodeli operater trga.
(4) Obratovalne napovedi prevzemno-predajnih mest
priključenih na distribucijsko omrežje, razen prevzemno-predajnih mest, prek
katerih se ponuja oziroma dobavlja elektrika na izravnalnem trgu z elektriko,
se lahko prijavi agregirano za posamezno območje distribucijskega omrežja,
razen če operater trga določi drugače.
(5) Obratovalne napovedi je potrebno posredovati ločeno za
oddajo in odjem, pri čemer lahko operater trga določi, da se oddaja poda ločeno
tudi po vrsti proizvodne enote za prevzemno-predajna mesta, ki jih članu
bilančne sheme dodeli operater trga.
(6) Prevzemno-predajna mesta za prijavo obratovalnih
napovedi dodeli operater trga članu bilančne sheme na podlagi evidence odprtih
pogodb elektrooperaterjev, ki določajo bilančno pripadnost prevzemno-predajnega
mesta. Število prevzemno-predajnih mest, ki jih lahko ima član bilančne sheme,
ni omejeno.
(7) Odgovorni bilančne skupine si mora prizadevati, da
je celotna obratovalna napoved bilančne skupine, ki ima pripadajoča prevzemno-predajna
mesta, v vsakem obračunskem intervalu enaka tržnemu planu bilančne skupine.
Odgovorni bilančne skupine mora v primeru neusklajenosti prijave posredovati operaterju
trga informacije o vzroku za neusklajenost prijave ter predvidenih ukrepih za
odpravo neusklajenosti.
4. Kontrola, usklajevanje in roki za prijavo
60. člen
(kontrola prijave zaprtih pogodb in obratovalnih napovedi)
(1) Prijava zaprtih pogodb in obratovalnih napovedi je
usklajena, če je izračunana vrednost tržnega plana v vsakem obračunskem
intervalu enaka celotni obratovalni napovedi bilančne skupine.
(2) Operater trga v času prijave tržnega plana in
obratovalni napovedi, z namenom ugotavljanja skladnosti prijave, preverja
skladnost prijavljenih tržnih planov z obratovalnimi napovedmi.
(3) V primeru neusklajenosti med tržnim planom in
obratovalno napovedjo člana bilančne sheme lahko operater trga od odgovornega
bilančne skupine zahteva popravek prijave zaprtih pogodb oziroma obratovalnih
napovedi.
61. člen
(navodila in roki za prijavo zaprtih pogodb in obratovalnih
napovedi)
(1) Zaprte pogodbe in obratovalne napovedi se morajo
prijaviti najmanj za naslednji dan.
(2) Rok za prijavo zaprtih pogodb in obratovalnih
napovedi, rok za prijavo sprememb zaprtih pogodb in obratovalnih napovedi ter
dodatna navodila glede prijave in obveščanja operater trga objavi na svoji
spletni strani. Vsaka sprememba rokov za prijavo sprememb zaprtih pogodb in
obratovalnih napovedi mora biti objavljena vsaj 1 mesec pred uveljavitvijo
sprememb.
(3) Zaprte pogodbe in obratovalne napovedi, ki niso
prijavljene v skladu z roki iz prejšnjega odstavka tega člena, se ne
evidentirajo in štejejo za neobstoječe.
5. Vozni red prenosnega omrežja
62. člen
(okvirni vozni red)
Okvirni vozni red sestavljajo:
-       
vozni red prenosnega omrežja;
-       
vozni redi območij distribucijskega omrežja;
-       
vozni red izmenjav s tujino;
-       
tržni plani članov bilančne sheme in
-       
evidenca zaprtih pogodb z uporabo čezmejnih prenosnih zmogljivosti.
63. člen
(čas oddaje okvirnega voznega reda)
(1) Operater trga izdela in pošlje okvirni vozni red
sistemskemu operaterju najkasneje 30 minut po poteku roka za prijavo zaprtih
pogodb in obratovalnih napovedi.
(2) V primeru, da sistemski operater v roku 30 minut od
posredovanja okvirnega voznega reda ne sporoči ugotovljenih nepravilnosti ali
tehničnih ovir v okvirnem obratovalnem voznem redu operaterju trga, šteje, da
je potrdil vsebino okvirnega voznega reda.
64. člen
(končni vozni red)
(1) Končni vozni red je osnova za obratovanje
elektroenergetskega sistema.
(2) Končni vozni red sistemski operater posreduje
operaterju trga.
(3) V kolikor sistemski operater ne doda rešitev
morebitnih tehničnih ovir in sistemskih storitev, se okvirni vozni red šteje za
končni vozni red.
65. člen
(višja sila)
(1) Elektrooperater o nastopu višje sile, ki je razlog
za spremembo zaprtih pogodb oziroma obratovalnih napovedi, nemudoma obvesti
operaterja trga po elektronski pošti in naknadno posreduje potrdilo o nastopu
višje sile.
(2) Vse naknadne spremembe zaprtih pogodb oziroma
obratovalnih napovedi zaradi višje sile ali naknadno sporočenih tehničnih
omejitev, zahtevane s strani sistemskega operaterja, operater trga vnese v
popravek okvirnega voznega reda, ki ga pošlje sistemskemu operaterju omrežja.
V. BILANČNI OBRAČUN
66. člen
(bilančni obračun)
(1) V okviru bilančnega obračuna operater trga po stanju
bilančne sheme in na podlagi prejetih podatkov opravi:
-       
izračun bilance trga;
-       
izračun bilanc bilančnih skupin;
-       
izračun celotne realizacije bilančnih skupin;
-       
izračun odstopanj in
-       
izračun napovedanih odstopanj.
(2) Bilančni obračun se skladno s temi pravili izvaja
največ dvakrat za vsako obračunsko obdobje.
(3) Posredovane količine obračunskih podatkov morajo biti
podane najmanj na kWh natančno.
1. Izračun oddaje in odjema
67. člen
(realizirana oddaja člana bilančne sheme)
Realizirana oddaja člana bilančne sheme v posameznem
obračunskem intervalu je enaka vsoti realiziranih vrednosti oddaje vseh
prevzemno-predajnih mest, ki pripadajo članu bilančne sheme:
kjer pomeni:
Woddaja ….       realizirana
oddaja člana bilančne sheme,
Wj …………    realizirana
oddaja prevzemno-predajnega mesta j,
m …………     število oddajnih
prevzemno-predajnih mest člana bilančne sheme.
68. člen
(realizirani odjem člana bilančne sheme)
Realizirani odjem člana bilančne sheme v posameznem
obračunskem intervalu je enak vsoti realiziranih vrednosti odjema vseh
prevzemno-predajnih mest, ki pripadajo članu bilančne sheme:
kjer pomeni:
Wodjem ….        realizirani
odjem člana bilančne sheme,
Wj …………    realizirani
odjem prevzemno-predajnega mesta j,
n ……………  število odjemnih
prevzemno-predajnih mest člana bilančne sheme.
69. člen
(saldo odjema in oddaje člana bilančne sheme)
Saldo odjema in oddaje po pripadajočih prevzemno-predajnih mestih
v posameznem obračunskem intervalu je enak razliki med celotnim realiziranim
odjemom in celotno realizirano oddajo prevzemno-predajnih mest, ki pripadajo
članu bilančne sheme:
kjer pomeni:
Wsaldo
…..   saldo odjema in oddaje pripadajočih prevzemno-predajnih mest po članu
bilančne sheme,
Wodjem …..  realizirani
odjem v obračunskem intervalu po članu bilančne sheme,
Woddaja …..      realizirana
oddaja v obračunskem intervalu po članu bilančne sheme.
70. člen
(priprava obračunskih podatkov merjenih odjemalcev in
proizvajalcev)
(1) Prevzemno-predajna mesta, ki so opremljena z
registracijskimi meritvami, katerih registracijski interval je krajši ali enak
obračunskemu intervalu, se uvršča med merjene odjemalce oziroma merjene
proizvajalce.
(2) Izjeme glede uvrščanja prevzemno-predajnih mest iz
prejšnjega odstavka med merjene odjemalce in merjene proizvajalce se določijo v
sistemskih obratovalnih navodilih.
(3) Za merjene odjemalce in merjene proizvajalce se
obračunski podatek o realiziranem odjemu ali oddaji v posameznem
obračunskem intervalu določi na podlagi registriranih merilnih podatkov.
(4) V primeru manjkajočih ali nepravilnih merilnih
podatkov za prevzemno-predajna mesta na distribucijskem omrežju zaradi izpada
napajanja, uničenja ali netočnosti števčnih podatkov, se obračunske podatke v
teh obračunskih intervalih pripravi v skladu s sistemskimi obratovalnimi
navodili za distribucijsko omrežje.
2. Analitični postopek
71. člen
(priprava obračunskih podatkov nemerjenih odjemalcev in
proizvajalcev)
(1) Prevzemno-predajna mesta brez registracijskih
meritev, prevzemno-predajna mesta katerih registracijski interval je daljši od
obračunskega intervala in druga prevzemno-predajna mesta, določena v sistemskih
obratovalnih navodilih, se uvršča med nemerjene odjemalce oziroma nemerjene
proizvajalce.
(2) Za nemerjene odjemalce in nemerjene proizvajalce se
realizirani odjem ali oddaja v posameznem obračunskem intervalu določi z
analitičnim postopkom.
(3) Razlike, ki nastanejo med dejanskimi oziroma
fakturiranimi količinami in količinami iz analitičnega postopka, se na letni
ravni poračunajo v okviru letnega poračuna.
72. člen
(izračun odjema nemerjenih odjemalcev)
(1) Izračun realiziranega odjema nemerjenih odjemalcev v
posameznem obračunskem intervalu z analitičnim postopkom je izveden z uporabo
podatkov o preostalem diagramu distribucijskega območja ter izračunanih
količnikov nemerjenega odjema.
(2) Preostali diagram se v vsakem obračunskem intervalu izračuna
tako, da se od celotne energije, ki jo prejme to območje (iz prenosnega
omrežja, distribucijskih čezmejnih vodov, sosednjih območij distribucijskega
omrežja oziroma proizvodnih prevzemno-predajnih mest), odšteje vrednost
ocenjenih izgub v tem območju ter realizirani odjem vseh merjenih odjemalcev.
(3) Odjem nemerjenih odjemalcev se oceni na podlagi
preostalega diagrama, ki se ga med odjemalce razdeli s pomočjo količnikov
nemerjenega odjema.
73. člen
(analitični postopek razdelitve preostalega diagrama)
(1) Za razdelitev preostalega diagrama na posamezne
odjemalce se za vsakega odjemalca izračuna količnik nemerjenega odjema ki,
ki je enoten za celotno obračunsko obdobje in ni negativen.
(2) Vsota količnikov nemerjenega odjema za posamezne
dobavitelje, se izračuna s seštevanjem količnikov odjemalcev, ki mu pripadajo.
(3) Distribucijski operater izračuna količnike
nemerjenih odjemalcev in dobaviteljev ter jih posreduje dobaviteljem in
operaterju trga.
(4) Količnik ki za nemerjene odjemalce se
izračuna z uporabo podatkov o fakturiranem odjemu odjemalca Oi v
obračunskem obdobju, za katerega se računa količnik nemerjenega odjema.
(5) Količnik ki se izračuna na podlagi
naslednje enačbe:
kjer pomeni:
Oi ………   obračunski
podatek, o fakturiranem odjemu izbranega odjemalca i,
ƩOd
….       vsota obračunskih podatkov o fakturiranih odjemih vseh
nemerjenih odjemalcev območja distribucijskega omrežja, na katerega je
odjemalec i priključen.
(6) V primeru, ko je vsota količnikov vseh odjemalcev
posameznega dobavitelja negativna, se morebitna preostala razlika po nastavitvi
količnika na nič poračuna v letnem poračunu bilančnega obračuna. Negativne
količine, ki se prenesejo na letni poračun, se izvzame iz skupnih količin
nemerjenega odjema. Posledično so izgube distribucijskega omrežja v bilančnem
obračunu nižje. V letnem poračunu se zato prenesene količine prerazporedijo iz
dobavitelja v izgube distribucijskega omrežja. Elektrooperater o teh količinah
obvesti operaterja trga in dobavitelja.
74. člen
(izračun oddaje nemerjenih proizvajalcev)
(1) Izračun oddaje nemerjenih proizvajalcev v posameznem
obračunskem intervalu z analitičnim postopkom je izveden z uporabo podatkov o
izmerjeni skupni mesečni oddaji nemerjenih proizvajalcev in oblike mesečnega
diagrama oddaje vseh merjenih proizvajalcev, katerih oddaja se meri v
intervalih krajših ali enakih obračunskemu intervalu.
(2) Oblika mesečnega diagrama oddaje nemerjenih
proizvajalcev je enaka obliki skupnega mesečnega diagrama oddaje vseh merjenih
proizvajalcev.
(3) Celotna mesečna oddaja nemerjenega proizvajalca,
razdeljena po obračunskih intervalih v obliko mesečnega diagrama, mora
ustrezati izmerjeni mesečni oddaji.
75. člen
(izračun izgub v omrežjih)
(1) Distribucijski operater za namene bilančnega
obračuna oceni izgube elektrike, ki nastanejo pri obratovanju posameznih
območij distribucijskega omrežja, na podlagi preteklih obračunskih podatkov.
(2) Distribucijski operater izračuna za vsako območje
distribucijskega omrežja količnik izgub na podlagi podatka o dejanskih izgubah
v preteklem obdobju treh koledarskih let. Distribucijski operater lahko
izračuna količnike izgub na podlagi krajšega obdobja in o tem obvesti
operaterja trga.
(3) Količnike izgub se uporablja od naslednjega
koledarskega meseca po mesecu, v katerem je bil izračun količnikov sporočen
operaterju trga ter do koledarskega meseca, ko se na enak način začne
uporabljati nove količnike izgub.
(4) Ocenjene izgube območja distribucijskega omrežja se
v vsakem obračunskem intervalu izračuna z množenjem količnika izgub s celotno
prevzeto elektriko območja distribucijskega omrežja v istem intervalu.
(5) Dejanske izgube elektrike, ki nastanejo pri
obratovanju posameznih območij distribucijskega sistema, se na letnem nivoju
izračunajo iz razlike med celotno prevzeto in predano elektriko. Dejanske
izgube distribucijskega sistema se upoštevajo v letnem poračunu bilančnega
obračuna.
(6) Celotna prevzeta elektrika je elektrika, ki jo
posamezno območje distribucijskega omrežja prevzame na stičnih točkah s
prenosnim omrežjem, na stičnih točkah s tujimi omrežji, na proizvodnih
prevzemno-predajnih mestih, na prevzemno-predajnih mestih, ki razmejujejo dve
območji distribucijskega omrežja ali v okviru neregulirane dobave.
(7) Celotna predana elektrika je elektrika, ki jo
posamezno območje distribucijskega omrežja preda na stičnih točkah s prenosnim
omrežjem, na stičnih točkah s tujim omrežjem, na odjemnih prevzemno-predajnih
mestih, na prevzemno-predajnih mestih, ki razmejujejo dve območji
distribucijskega omrežja ali v okviru neregulirane dobave.
(8) Dejanske izgube elektrike, ki nastanejo pri
obratovanju prenosnega sistema, se v vsakem obračunskem intervalu izračunajo iz
razlike med vso prejeto in oddano elektriko, ki jo prenosno omrežje prejme
oziroma odda na stičnih točkah z distribucijskim omrežjem, na
prevzemno-predajnih mestih, ki razmejujejo prenosno omrežje z omrežji sosednjih
sistemskih operaterjev, proizvodnih prevzemno-predajnih mestih in odjemnih
prevzemno-predajnih mestih.
(9) V kolikor to dopušča tehnologija, distribucijski operater,
ne glede na prvi, drugi, tretji in četrti odstavek tega člena, dejanske izgube,
ki nastanejo pri obratovanju omrežja na distribucijski ravni, upošteva v
bilančnem obračunu tako, da jih v vsakem obračunskem intervalu izračuna iz
razlike med vso prejeto in oddano elektriko, ki jo omrežje prejme oziroma odda
na stičnih točkah z drugimi omrežji, proizvodnih prevzemno-predajnih mestih in
odjemnih prevzemno-predajnih mestih.
(10) Operater trga količnike izgub v distribucijskem
omrežju objavi na svoji spletni strani oziroma informacijskem sistemu
operaterja trga.
3. Posredovanje podatkov za bilančni obračun
76. člen
(dostop operaterja trga do baz podatkov elektrooperaterjev)
Elektrooperaterji omogočajo operaterju trga sproten,
brezplačen in neomejen dostop do vseh podatkov, potrebnih za izračun bilančnega
obračuna.
77. člen
(posredovanje podatkov elektrooperaterjev)
(1) Merilne podatke o realiziranih odjemih in oddajah
prevzemno-predajnih mest evidentirajo elektrooperaterji.
(2) Obračunske podatke o realiziranih odjemih in oddajah
prevzemno-predajnih mest za namene prvega bilančnega obračuna pripravljajo
elektrooperaterji in jih najkasneje do 12. delovnega dne v mesecu, ki
sledi obračunskemu obdobju, na katerega se podatki nanašajo, posredujejo
operaterju trga.
(3) Elektrooperaterji morajo obračunske podatke o
realiziranih odjemih in oddajah prevzemno-predajnih mest odjemalcev in
proizvajalcev za namene preverjanja pravilnosti izračuna bilančnega obračuna
posredovati dobaviteljem najkasneje v roku iz prejšnjega odstavka.
(4) Elektrooperaterji posredujejo operaterju trga
obračunske podatke o realiziranih odjemih in oddajah prevzemno-predajnih mest
odjemalcev in proizvajalcev za namene letnega poračuna v skladu s pravili
najkasneje 15 dni po zaključku bilančnega obračuna za zadnji mesec leta, na
katerega se podatki nanašajo.
(5) Elektrooperaterji morajo obračunske podatke o
realiziranih odjemih in oddajah prevzemno-predajnih mest odjemalcev in
proizvajalcev za namene preverjanja pravilnosti izračuna letnega poračuna
posredovati dobaviteljem najkasneje v roku iz prejšnjega odstavka.
(6) Elektrooperaterji obveščajo operaterja trga o
vsakršnem nedelovanju oziroma prekinitvah v omrežju, ki so imeli za posledico
kakršnokoli nezmožnost oddaje ali odjema na prevzemno-predajnih mestih.
(7) Elektrooperaterji posredujejo odgovornemu bilančne
skupine naslednje obračunske podatke, ločeno po omrežjih in ločeno za vsak
obračunski interval:
-       
oddajo elektrike v omrežje ločeno po članih bilančne sheme, ki so
hierarhično podrejeni odgovornemu bilančne skupine, in sicer agregirano za vsa
proizvodna prevzemno-predajna mesta člana bilančne sheme in ločeno na merjene
ter nemerjene proizvajalce;
-       
odjem elektrike iz omrežja ločeno po članih bilančne sheme, ki so
hierarhično podrejeni odgovornemu bilančne skupine, in sicer agregirano za vsa
odjemna prevzemno-predajna mesta člana bilančne sheme in ločeno na merjene ter
nemerjene odjemalce in
-       
izgube v omrežju, v kolikor izgube bilančno pripadajo hierarhično
podrejenemu članu bilančne sheme.
78. člen
(vsebina posredovanih podatkov elektrooperaterjev)
(1) Elektrooperaterji posredujejo operaterju trga
najmanj naslednje podatke:
-       
obračunske podatke o odjemu prevzemno-predajnih mest merjenih
odjemalcev;
-       
obračunske podatke o mesečnih odjemih nemerjenih odjemalcev;
-       
obračunske podatke o oddaji prevzemno-predajnih mest merjenih
proizvajalcev;
-       
obračunske podatke o oddaji prevzemno-predajnih mest nemerjenih
proizvajalcev ter
-       
obračunske podatke o prevzemu in oddaji na stičnih točkah med prenosnim
omrežjem ter območji distribucijskega omrežja.
(2) Distribucijski operater posreduje operaterju trga
poleg podatkov iz prejšnjega odstavka tega člena tudi naslednje obračunske
podatke, ločeno po območjih distribucijskega omrežja in ločeno za vsak
obračunski interval:
-       
celotno oddajo elektrike v območje distribucijskega omrežja in sicer
agregirano za vsa proizvodna prevzemno-predajna mesta in ločeno na merjene in
nemerjene proizvajalce;
-       
neregulirano dobavo elektrike med območji distribucijskega omrežja;
-       
izgube v območju distribucijskega omrežja;
-       
oddajo elektrike v distribucijsko omrežje ločeno po dobaviteljih in
sicer agregirano za vsa proizvodna prevzemno-predajna mesta dobavitelja in
ločeno na merjene ter nemerjene proizvajalce in po tipu proizvodnje;
-       
odjem elektrike iz distribucijskega omrežja ločeno po dobaviteljih in
sicer agregirano za vsa odjemna prevzemno-predajna mesta dobavitelja in ločeno
na merjene in nemerjene odjemalce;
-       
obračunske podatke o preostalih diagramih ločeno po območjih
distribucijskega omrežja;
-       
količnike nemerjenega odjema po posameznih dobaviteljih in
-       
količine izmenjave elektrike na distribucijskih čezmejnih vodih.
(3) Sistemski operater posreduje operaterju trga poleg
podatkov iz prvega odstavka tega člena tudi naslednje podatke:
-       
obračunske podatke o izmerjenih pretokih elektrike na mejah prenosnega
omrežja s sosednjimi sistemskimi operaterji prenosnih omrežij;
-       
obračunske podatke o realiziranih izgubah v prenosnem omrežju;
-       
podatke o izravnavi odstopanj elektroenergetskega omrežja in
-       
podatke o količinah izravnalne energije iz naslova sodelovanja
sistemskih operaterjev pri koordinirani izravnavi trenutnih odstopanj
regulacijskih območij, ločeno za pozitivna in negativna odstopanja.
(4) Za podatke iz tega člena se na dan prehoda ure iz
zimskega na poletni čas za neobstoječi tretji obračunski interval uporabijo
vrednosti 0 MWh. Na dan prehoda ure iz poletnega na zimski čas se kot tretji
obračunski interval štejejo skupne obračunske vrednosti tretjega in podvojenega
tretjega obračunskega intervala.
(5) Na podlagi odločitve operaterja trga se opravi
prehod na sistem 23 obračunskih intervalov na dan prehoda ure iz zimskega na
poletni čas oziroma 25 obračunskih intervalov na dan prehoda ure iz poletnega
na zimski čas. Operater trga o planiranem prehodu na sistem povečanja ali
zmanjšanja števila obračunskih intervalov obvesti udeležence trga vsaj
šest mesecev vnaprej.
79. člen
(podatki za izračun količnikov)
(1) Podatke, ki so bili osnova za izračun količnikov
nemerjenih odjemalcev, posreduje distribucijski operater v roku iz tretjega
odstavka 77. člena teh pravil, ločeno po območjih distribucijskega omrežja in
ločeno za vsako obračunsko obdobje.
(2) Distribucijski operater posreduje operaterju trga
najmanj naslednje podatke, ki so bili osnova za izračun količnikov:
-       
celotni nemerjeni odjem območja distribucijskega omrežja v obračunskem
obdobju;
-       
identifikacijske označbe merilnega mesta na prevzemno-predajnem mestu;
-       
naziv prevzemno-predajnega mesta;
-       
naziv plačnika za odjem na prevzemno-predajnem mestu;
-       
bilančna pripadnost dobavitelju;
-       
obračunski podatek o odjemu v obračunskem obdobju in
-       
izračunan količnik za odjemno mesto.
80. člen
(podatki za letni poračun)
(1) Elektrooperaterji posredujejo podatke za letni
poračun ločeno po območjih distribucijskega omrežja oziroma ločeno za prenosno
omrežje.
(2) Podatki vsebujejo skupne mesečne vrednosti odjema in
oddaje prevzemno-predajnih mest dobaviteljev in so ločeni na merjeni in
nemerjeni del.
(3) Podatki morajo vsebovati najmanj:
-       
realiziran odjem;
-       
realizirana proizvodnja;
-       
realizirane izgube omrežja;
-       
realizirana izmenjava na čezmejnih vodih;
-       
realiziran prevzem distribucijskega omrežja iz prenosnega omrežja in
-       
realizirano neregulirano dobavo.
4. Bilanca trga
81. člen
(bilanca trga)
Bilanca trga je skupna bilanca prilivov in odlivov vseh
bilančnih skupin za vsak posamezni obračunski interval. Bilanco trga izračuna
operater trga na podlagi stanja bilančne sheme.
82. člen
(bilanca bilančne skupine)
Bilanca bilančne skupine je bilanca prilivov in odlivov
bilančne skupine za vsak posamezni obračunski interval in vsebuje odstopanja,
ki se jih izračuna iz razlike med celotno realizacijo in tržnim planom bilančne
skupine.
83. člen
(celotna realizacija bilančne skupine)
Celotna realizacija bilančne skupine je seštevek salda odjema
in oddaje pripadajočih prevzemno-predajnih mest ter salda odjema in oddaje po
prevzemno-predajnih mestih, ki pripadajo hierarhično nižjim članom bilančne
sheme, v posameznem obračunskem intervalu po stanju bilančne sheme:
kjer pomeni:
Wsaldo
…………   saldo odjema in oddaje pripadajočih prevzemno-predajnih mest v
posameznem obračunskem intervalu,
Wrealizacija ……      realizacija
bilančne skupine v posameznem obračunskem intervalu,
Wsaldo
izr.p. ….       saldo odjema in oddaje, ki pripadajo l-temu
hierarhično nižjemu članu bilančne sheme, v posameznem obračunskem intervalu,
r
……………        število vseh pogodb o izravnavi, ki jih ima sklenjene s
hierarhično nižjimi člani bilančne sheme.
84. člen
(odstopanja)
(1) Za vsako bilančno skupino, ki ima pripadajoča
prevzemno-predajna mesta, operater trga ugotovi odstopanje celotne realizacije
(odjema in oddaje elektrike) od tržnega plana v obračunskem intervalu na
naslednji način:
kjer pomeni:
Wodstopanja
…   odstopanje odjema in oddaje bilančne skupine od tržnega plana v posameznem
obračunskem intervalu,
Wrealizacija …    celotna
realizacija bilančne skupine v posameznem obračunskem intervalu,
Wtržni plan …..   tržni
plan bilančne skupine v posameznem obračunskem intervalu.
(2) Negativno odstopanje pomeni, da je celotna
realizacija večja od tržnega plana (večji odjem ali manjša proizvodnja od
načrtovane). Pozitivno odstopanje pomeni, da je celotna realizacija manjša od
tržnega plana (manjši odjem ali večja proizvodnja od načrtovane).
85. člen
(odstopanja elektrooperaterjev)
(1) Odstopanja na mejah se izračuna iz razlike med
napovedanimi pretoki elektrike na mejah, ki jih operater trga izračuna iz
evidentiranih zaprtih pogodb z uporabo čezmejnih prenosnih zmogljivosti in
obračunskimi podatki izmerjenih pretokov elektrike na mejah.
(2) Odstopanja sistemskega operaterja se izračuna iz
razlike med njegovo realizacijo (seštevek realizacije izgub prenosnega omrežja
in zasilne oskrbe, v kolikor relevantno) in tržnim planom.
(3) Odstopanja distribucijskega operaterja se izračuna
iz razlike med njegovo realizacijo (seštevek realizacije izgub distribucijskega
omrežja ter zasilne in nujne oskrbe) in tržnim planom.
86. člen
(napovedana odstopanja)
(1) Napovedana odstopanja se ugotavljajo za bilančne
skupine, ki nimajo pripadajočih prevzemno-predajnih mest.
(2) Napovedana odstopanja se v vsakem obračunskem
intervalu izračuna na naslednji način:
kjer pomeni:
Wnapov.
odstopanja …..      napovedana odstopanja bilančne skupine
v posameznem obračunskem intervalu,
Wtržni plan ……………..  tržni
plan bilančne skupine v posameznem obračunskem intervalu.
5. Bilančni obračun bilančnih skupin
87. člen
(stroški izravnave odstopanj sistemskega operaterja)
(1) Za potrebe bilančnega obračuna sistemski operater
posreduje operaterju trga ločeno za vsak obračunski interval stroške, cene in
količine poslov izravnave odstopanj elektroenergetskega omrežja Republike
Slovenije najkasneje do 12. delovnega dne v mesecu, ki sledi obračunskemu
obdobju, in sicer ločeno po vrstah:
-       
transakcije na trgu za dan vnaprej;
-       
transakcije na izravnalnem trgu;
-       
transakcije s člani bilančne sheme po zaprtih pogodbah;
-       
transakcije po zaprtih pogodbah z uporabo čezmejnih prenosnih
zmogljivosti;
-       
transakcije s sosednjimi sistemskimi operaterji prenosnih omrežij;
-       
izravnalna energija aktivirana v procesu povrnitev frekvence po
ponudniku storitev izravnave;
-       
izravnalna energija aktivirana v procesu nadomestitve rezerve po
ponudniku storitev izravnave;
-       
omejevanje obtežb in spremembe bazne moči.
(2) Med stroške izravnave, ki jih poravna operater trga
v okviru bilančnega obračuna, ne spadajo stroški, ki so kriti iz drugih virov
financiranja, kot na primer iz omrežnine.
(3) Sistemski operater posreduje operaterju trga
specificirane podatke o vseh dejanjih izravnave odstopanj elektroenergetskega
sistema Republike Slovenije, iz katerih izvirajo stroški izravnave odstopanj.
Iz podatkov morajo biti razvidni najmanj tehnične značilnosti dejanja,
izvajalci storitev ter cena, količina in stroški storitev.
(4) V primeru realiziranih povečanih obratovalnih
tveganj je pri izračunu stroškov lahko cena izravnalne energije iz naslova
sodelovanja sistemskih operaterjev pri koordinirani izravnavi trenutnih
odstopanj regulacijskih območij za pozitivno izravnavo v posameznem obračunskem
intervalu večja ali enaka indeksu cene elektrike SIPXobri, za negativno
izravnavo pa manjša ali enaka indeksu cene elektrike SIPXobri.
(5) Zamejitev cen izravnalne energije iz predhodnega
odstavka, v mesecu, za katerega se izvaja bilančni obračun, se za vse
obračunske intervale tega meseca izvede samo v primeru ugotovljenih povečanih
skupnih neto odstopanj bilančnih skupin, in sicer:
-       
kadar skupna neto odstopanja bilančnih skupin na ravni obračunskega
intervala presegajo 60 MW v pozitivni ali negativni smeri v več kot 25
odstotkih obračunskih intervalov v mesecu, za katerega se izvede bilančni
obračun ali
-       
kadar skupna neto odstopanja bilančnih skupin na ravni obračunskega
intervala presegajo 120 MW v pozitivni ali negativni smeri v več kot 4
odstotkih obračunskih intervalov v mesecu, za katerega se izvede bilančni obračun.
88. člen
(osnovni ceni odstopanj)
(1) Osnovne cene odstopanj izračuna operater trga na
podlagi stroškov sistemskega operaterja, nastalih v okviru izravnave odstopanj,
ki jih operater trga poravna v okviru bilančnega obračuna, ločeno za vsak
obračunski interval posebej.
(2) Osnovni ceni odstopanj sta različni za negativna in
pozitivna odstopanja ter se označujeta kot Cneg in Cpoz.
89. člen
(izračun osnovnih cen odstopanj)
(1) Osnovni ceni Cneg
in Cpoz se določita v odvisnosti od uporabe izravnave in skupnega
odstopanja elektroenergetskega sistema v Republiki Sloveniji na podlagi
naslednjih enačb:


Stanje
  izravnave v obračunskem intervalu

Cneg

Cpoz


Količine pozitivne
  izvravnave presegajo količine negativne izravnave
Wpoz
  + Wneg >
  0

TPCpoz

min(SIPXobri;TPCpoz)


Količine negativne
  izravnave presegajo količine pozitivne izravnave
Wpoz +
  Wneg < 0

max(SIPXobri;TPCneg)

TPCneg


Ni bilo izravnave
  ali
Wpoz
  + Wneg = 0

SIPXobri

SIPXobri


kjer pomeni:
SIPXobri
……      indeks cene elektrike za obračunski interval na energetski borzi v
Republiki Sloveniji in je enak marginalni ceni izračunani na dražbi za
slovenski borzni trg, ki se ga uporabi tudi kot vrednosti neizvedene aktivacije
izravnalne energije iz rezerv za povrnitev frekvence ali rezerv za
nadomestitev, če v obračunskem intervalu aktivacija izravnalne energije ni bila
izvedena v nobeni smeri.
TPDpoz
………     tehtana povprečna cena pozitivne aktivirane izravnalne energije iz
rezerv za povrnitev frekvence in rezerv za nadomestitev,
TPCneg
………    tehtana povprečna cena negativne aktivirane izravnalne energije iz
rezerv za povrnitev frekvence in rezerv za nadomestitev,
Wpoz
……………      vsota energije (pozitivna vrednost), ki jo je sistemski operater
kupil za pokrivanje primanjkljaja energije v sistemu v obračunskem intervalu
(rezerve za povrnitev frekvence in rezerve za nadomestitev) in
Wneg
……………      vsota energije (negativna vrednost), ki jo je sistemski operater
prodal za kot viške energije v sistemu v obračunskem intervalu (rezerve za
povrnitev frekvence in rezerve za nadomestitev).
(2) Vrednost osnovne cene negativnih odstopanj Cneg
mora biti v vsakem obračunskem intervalu večja ali enaka osnovni ceni
pozitivnih odstopanj Cpoz. V primeru, da ta pogoj ni
izpolnjen, se osnovno ceno Cneg izenači z osnovno
ceno Cpoz.
(3) Tehtana povprečna cena pozitivne aktivirane
izravnalne energije iz rezerv za povrnitev frekvence in rezerv za nadomestitev
se za vsak obračunski interval i izračuna na osnovi cene posamezne vrste
aktivirane pozitivne izravnalne energije na naslednji način:
kjer pomeni:
TPCpoz,i
……………      tehtana povprečna cena za pozitivno aktivirano izravnalno
energijo v obračunskem intervalu i,
Cenapoz,vrsta,i
……     cena za posamezno vrsto aktivirane pozitivne izravnalne energije v
obračunskem intervalu i,
Wpoz,vrsta,i
…………  celotna količina posamezne vrste aktivirane pozitivne izravnalne
energije v obračunskem intervalu i.
(4) Tehtana povprečna cena negativne aktivirane
izravnalne energije iz rezerv za povrnitev frekvence in rezerv za nadomestitev
se za vsak obračunski interval i izračuna na osnovi cene posamezne vrste
aktivirane negativne izravnalne energije na naslednji način:
kjer pomeni:
TPCneg,i
………………      tehtana povprečna cena za negativno aktivirano izravnalno
energijo v obračunskem intervalu i,
Cenaneg,vrsta,i
………          cena za posamezno vrsto aktivirane negativne izravnalne energije v
obračunskem intervalu i,
Wneg,vrsta,i
……………        celotna količina posamezne vrste aktivirane negativne
izravnalne energije v obračunskem intervalu i.
90. člen
(indeks cene elektrike za obračunski interval)
(1) Indeks cene elektrike SIPXobri je
za vsak obračunski interval enak marginalni ceni izračunani na dražbi za
slovenski borzni trg. Indeks SIPXobri izračunava izvajalec
dejavnosti energetske borze.
(2) Urni indeks cene elektrike SIPXobri
na dan prehoda ure iz zimskega na poletni čas za neobstoječi tretji obračunski
interval nima vrednosti.
(3) Za urni indeks cene elektrike SIPXobri
se na dan prehoda ure iz poletnega na zimski čas za tretji obračunski
interval uporabi povprečno vrednost indeksa iz tretjega in podvojenega tretjega
obračunskega intervala.
(4) Na podlagi odločitve operaterja trga iz petega
odstavka 78. člena teh pravil, se opravi prehod na sistem 23 obračunskih
intervalov na dan prehoda ure iz zimskega na poletni čas oziroma 25 obračunskih
intervalov na dan prehoda ure iz poletnega na zimski čas. V tem primeru se
drugi in tretji odstavek tega člena ne uporabljata.
(5) V primeru, da je obračunski interval krajši od ene
ure, se drugi, tretji in prejšnji odstavek tega člena uporabijo na način, da se
v urne intervale vključijo vsi obračunski intervali, ki bi časovno pripadali
urnemu obračunskemu intervalu iz drugega, tretjega in prejšnjega odstavka tega
člena. V primeru, da za obračunski interval ni mogoče določiti SIPXobri,
se mu priredi vrednost SIPXobri za urni interval, ki zadevne
krajše intervale vsebuje.
91. člen
(korekcija cen za odstopanja v primeru neizravnane bilance
trga)
(1) Korekcijo cen odstopanj se izračuna brez upoštevanja
prekoračitve tolerančnih pasov, tako da se za namene izvedbe korekcije
privzamejo neomejeni tolerančni pasovi bilančnih skupin ter brez upoštevanja
posebne obravnave napovedanih odstopanj. Prekoračitev tolerančnih pasov se
upošteva po opravljeni korekciji cen pri izračunu vrednosti odstopanj bilančnih
skupin. V kolikor so skupni stroški, ki jih ima sistemski operater z izravnavo
odstopanj sistema v obračunskem obdobju večji od salda bilančnih obračunov vseh
bilančnih skupin (v nadaljnjem besedilu: primanjkljaj obračunskega obdobja) ali
manjši od salda bilančnih obračunov vseh bilančnih skupin (v nadaljnjem
besedilu: presežek obračunskega obdobja), se osnovne cene odstopanj v izbranih
obračunskih intervalih korigirajo tako, da saldo bilančnih obračunov vseh
bilančnih skupin, brez upoštevanja prekoračitve tolerančnih pasov, v obračunskem
obdobju pokrije stroške izravnave odstopanj.
(2) Korekcija osnovnih cen odstopanj se izvede v z
metodo iz Priloge, ki je sestavni del teh pravil, izbranih obračunskih
intervalih, v katerih se višina cen za odstopanja prilagodi na podlagi metode,
ki je določena v Prilogi.
92. člen
(javnost podatkov bilančnega obračuna)
(1) Operater trga na svojih spletnih straneh redno
objavlja naslednje podatke:
-       
izračunane vrednosti osnovnih cen Cneg, Cpoz,
-       
izračunane vrednosti izpeljanih cen C'neg in C'poz,
-       
skupna odstopanja bilančnih skupin,
-       
skupne količine in stroške izravnave avtomatske rezerve za povrnitev
frekvence, ločeno glede na smer izravnave,
-       
skupne količine in stroške izravnave ročne rezerve za povrnitev
frekvence, ločeno glede na smer izravnave,
-       
skupne količine in stroške izravnave rezerve za nadomestitev ločeno
glede na smer izravnave,
-       
preostali diagram odjema ločeno po distribucijskih območjih,
-       
količnike izgub distribucijskih območij,
-       
način izračuna izgub v distribucijskih območjih,
-       
ostale javne podatke, pridobljene s strani elektrooperaterjev o skupni
proizvodnji in odjemu elektrike na ravni distribucijskih območij, številu
merilnih mest in drugo.
(2) Operater trga objavi osnovne cene odstopanj po
prejemu vseh potrebnih podatkov za izračun osnovnih cen odstopanj.
(3) Operater trga objavi izpeljane cene odstopanj
najkasneje po zaključenem bilančnem obračunu, tako prvem, kot drugem, če se ta
izvede.
93. člen
(tolerančni pas bilančne skupine)
(1) Tolerančni pas bilančne skupine je referenčna
vrednost količin odstopanj, za določitev načina izračuna cen za odstopanja.
(2) Tolerančni pas bilančne skupine z odjemnimi ali
proizvodnimi prevzemno-predajnimi mesti ne more biti manjši od 1 MW in se za
vsak obračunski interval določi na osnovi realiziranega odjema bilančne
skupine, in sicer na naslednji način:
kjer pomeni:
Wodjem ………      realizirani
odjem bilančne skupine v obračunskem intervalu,
k ………………   koeficient tolerančnega
pasu.
(3) Vrednost koeficienta tolerančnega pasu k je
enaka 0,05.
94. člen
(omejitev tolerančnega pasu)
Velikost tolerančnega pasu bilančnih skupin navzgor ni
omejena.
95. člen
(cena za odstopanja v primeru prekoračitve tolerančnega
pasu)
(1) Cena za odstopanja v primeru prekoračitve
tolerančnega pasu se izračuna za vsako bilančno skupino posebej za vsak
interval v skladu s tem členom.
(2) Prekoračitve tolerančnega pasu se ne izračunava za
bilančne skupine sistemskega operaterja, distribucijskega operaterja in
operaterja trga kot izvajalcev gospodarskih javnih služb.
(3) V primeru, da izvajalec gospodarske javne službe iz
prejšnjega odstavka v skladu z Energetskim zakonom ustanovi ločeno bilančno
podskupino v bilančni skupini ali podskupini drugega odgovornega bilančne
skupine ali podskupine, se za bilančno skupino, v katero je bila ločena podskupina
vključena, izračunava cene na podlagi prekoračitve tolerančnega pasu za vsa
odstopanja bilančne skupine, vključno z odstopanji bilančne podskupine
izvajalca gospodarske javne službe. Realizirani odjem bilančnih podskupin
izvajalca gospodarske javne službe iz tega odstavka se upošteva pri izračunu
tolerančnega pasu bilančne podskupine, v katero je ločena podskupina vključena.
(4) V primeru izpada prevzemno-predajnega mesta s
priključno močjo večjo od 5 MW, razen prevzemno-predajnih mest, ki
razmejujejo omrežja, vzrok katerega je nepredviden dogodek na napravi, se
bilančni skupini, v kateri ima izpadlo prevzemno-predajno mesto bilančno
pripadnost, poveča tolerančni pas v višini priključne moči izpadlega
prevzemno-predajnega mesta. Povečanje tolerančnega pasu v isti višini velja še
največ štiri ure po intervalu, v katerem se je zgodil izpad.
(5) V primeru načrtovanih ali rednih vzdrževalnih del na
napravah, se izpad proizvodnje ali porabe v smislu prejšnjega odstavka ne
upošteva.
(6) Pogoj za uveljavitev izpada naprave je dokazilo o
izpadu, ki ga odgovorni bilančne skupine predloži operaterju trga najkasneje do
12. delovnega dne v mesecu, ki sledi mesecu, za katerega se izvaja bilančni
obračun.
(7) V obračunskih intervalih, v katerih je nastopila
višja sila, ki ima za posledico nezmožnost izpolnitve tržnega plana, ima
bilančna skupina neomejen tolerančni pas.
(8) O primeru nastopa kot tudi prenehanja višje sile je
bilančna skupina, ki se nanjo sklicuje, dolžna nemudoma obvestiti operaterja
trga. Pogoj za uveljavljanje višje sile je potrdilo elektrooperaterja o nastopu
višje sile in njenem trajanju.
96. člen
(izdelava bilančnega obračuna po posamezni bilančni skupini)
Bilančni obračun je postopek izračuna vrednosti odstopanj
bilančnih skupin za vsak posamezni obračunski interval posebej, ki se opravi
največ dvakrat na obračunsko obdobje na podlagi:
-       
odstopanj bilančnih skupin;
-       
napovedanih odstopanj bilančnih skupin;
-       
tolerančnih pasov bilančnih skupin ter
-       
osnovnih in izpeljanih cen odstopanj.
97. člen
(vrednost negativnih odstopanj bilančne skupine)
(1) Vrednost odstopanj Zt bilančne
skupine se za posamezen obračunski interval t, v katerem je imela
bilančna skupina celotna negativna realizirana odstopanja manjša od
tolerančnega pasu oziroma je osnovna cena Cneg negativna,
izračuna po enačbi:
(2) V primeru, da so negativna odstopanja bilančne
skupine izven tolerančnega pasu in da je osnovna cena Cneg v
tem obračunskem intervalu pozitivna, se cena za odstopanja izračuna na
naslednji način:

kjer pomeni:
Wodstopanja
………         skupna odstopanja bilančne skupine v izbranem obračunskem
intervalu.
T ……………………     tolerančni pas bilančne
skupine,
Zt
……………………    vrednost odstopanj bilančne skupine v posameznem obračunskem
intervalu t.
(3) V kolikor ima osnovna cena Cneg v
izbranem obračunskem intervalu t negativen predznak, se vrednost
negativnih odstopanj Zt bilančne skupine za ta obračunski
interval izračuna skladno s prvim odstavkom tega člena, ne glede na višino
tolerančnega pasu.
98. člen
(vrednost pozitivnih odstopanj bilančne skupine)
(1) Vrednost odstopanj Zt bilančne
skupine se za posamezen obračunski interval t, v kateri je imela
bilančna skupina pozitivna odstopanja manjša od tolerančnega pasu oziroma je
osnovna cena Cpoz negativna, izračuna po enačbi:
(2) V primeru, da so pozitivna odstopanja bilančne
skupine izven tolerančnega pasu in da je osnovna cena Cpoz v
tem obračunskem intervalu pozitivna, se cena za odstopanja izračuna na
naslednji način:

kjer pomeni:
Wodstopanja ……         skupna
odstopanja bilančne skupine v izbranem obračunskem intervalu.
T…………………… tolerančni pas bilančne
skupine,
Zt
………………….  vrednost odstopanj bilančne skupine v posameznem obračunskem
intervalu t.
(3) V kolikor ima osnovna cena Cpoz v
izbranem obračunskem intervalu t negativen predznak, se vrednost
pozitivnih odstopanj Zt bilančne skupine za ta obračunski
interval izračuna skladno s prvim odstavkom tega člena, ne glede na višino
tolerančnega pasu.
99. člen
(skupna vrednost odstopanj bilančne skupine)
Skupni znesek bilančnega obračuna je v celotnem obračunskem
obdobju enak vsoti zneskov odstopanj iz vseh posameznih obračunskih intervalov
v obračunskem obdobju:
kjer pomeni:
Z …………      skupni znesek bilančnega
obračuna bilančne skupine,
Zt …………     vrednost
odstopanj bilančne skupine v posameznem obračunskem intervalu,
t ……………   posamezen obračunski
interval,
u ………….     število obračunskih
intervalov v obračunskem obdobju.
100. člen
(skupna vrednost napovedanih odstopanj)
(1) Vrednost tolerančnega pasu za bilančne skupine brez
pripadajočih prevzemno-predajnih mest je enak 0 MWh.
(2) Vrednost napovedanih odstopanj Zt
bilančne skupine se za negativna napovedana odstopanja v posameznem obračunskem
intervalu t, izračuna po enačbi:
(3) Vrednost napovedanih odstopanj Zt
bilančne skupine se za pozitivna napovedana odstopanja v posameznem obračunskem
intervalu t, izračuna po enačbi:
kjer pomeni:
Znapov
–t …………          vrednost napovedanih odstopanj bilančne skupine
v posameznem obračunskem intervalu, 
Wnapov
odstopanja              napovedana odstopanja bilančne
skupine v posameznem obračunskem intervalu,
t ……………………      posamezen obračunski interval.
(4) V kolikor ima osnovna cena Cneg v
izbranem obračunskem intervalu t negativen predznak, je vrednost
negativnih napovedanih odstopanj Znapov-t enaka
nič.
(5) V kolikor ima osnovna cena Cpoz v
izbranem obračunskem intervalu t negativen predznak, se vrednost pozitivnih
napovedanih odstopanj Znapov-t bilančne skupine za
ta obračunski interval izračuna po enačbi:
101. člen
(vrednosti odstopanj bilančnih skupin izvajalcev
gospodarskih javnih služb)
(1) Vrednost odstopanj ZGJS-t bilančnih
skupin sistemskega operaterja, distribucijskega operaterja in operaterja trga
kot izvajalcev gospodarskih javnih služb se za posamezen obračunski interval t,
v katerem je imela bilančna skupina negativna realizirana odstopanja, izračuna
po enačbi:
(2) Vrednost odstopanj ZGJS-t bilančnih
skupin sistemskega operaterja, distribucijskega operaterja in operaterja trga
kot izvajalcev gospodarskih javnih služb se za posamezen obračunski interval t,
v kateri je imela bilančna skupina pozitivna odstopanja, izračuna po enačbi:
(3) V obračunskih intervalih, v katerih je bila izvedena
korekcija cen za odstopanja zaradi presežka obračunskega obdobja in se ceni Cneg
in Cpoz izenačita z vrednostjo SIPXobri, se
vrednost odstopanj bilančnih skupin sistemskega operaterja, distribucijskega
operaterja in operaterja trga kot izvajalcev gospodarskih javnih služb izračuna
za negativna realizirana odstopanja po enačbi:
in za pozitivna realizirana odstopanja po
enačbi:
(4) Skupni znesek bilančnega obračuna je v celotnem
obračunskem obdobju enak vsoti zneskov odstopanj iz vseh posameznih obračunskih
intervalov v obračunskem obdobju:
kjer pomeni:
ZGJS
………    skupni znesek bilančnega obračuna bilančne skupine sistemskega operaterja,
distribucijskega operaterja in operaterja trga kot izvajalcev gospodarskih
javnih služb,
ZGJS-t
……       vrednost odstopanj bilančne skupine sistemskega operaterja,
distribucijskega operaterja in operaterja trga kot izvajalcev gospodarskih
javnih služb v posameznem obračunskem intervalu,
t …………..     posamezen obračunski
interval,
u …………      število obračunskih
intervalov v obračunskem obdobju.
(5) V primeru, da izvajalec gospodarske javne službe v
skladu z Energetskim zakonom ustanovi ločeno bilančno podskupino v bilančni
skupini ali podskupini drugega odgovornega bilančne skupine ali podskupine, se
vrednosti odstopanj za bilančno skupino, v katero je bila ločena podskupina
vključena, izračunava v skladu s 97. in 98. členom teh pravil, vključno z
odstopanji bilančne podskupine izvajalca gospodarske javne službe.
102. člen
(vrednosti odstopanj na mejah)
(1) Odstopanja na mejah so negativna, ko je na mejah
prenosnega omrežja izvožene več elektrike ali pa je uvožene manj elektrike, kot
je bilo napovedano v voznem redu prenosnega omrežja.
(2) Odstopanja na mejah so pozitivna, ko je na mejah
prenosnega omrežja izvožene manj elektrike ali pa je uvožene več elektrike, kot
je bilo napovedano v voznem redu prenosnega omrežja.
(3) Količine odstopanj na mejah so del bilance trga in
se jih izračuna za vsak obračunski interval posebej.
6. Bilančni obračun in letni poračun bilančnega
obračuna
103. člen
(prvi in drugi bilančni obračun)
(1) Operater trga odgovornemu bilančne skupine pošlje
prvi bilančni obračun za njegovo bilančno skupino za pretekli mesec v roku treh
delovnih dni od prejema vseh potrebnih podatkov za izračun prvega bilančnega
obračuna s strani elektrooperaterjev.
(2) V kolikor je to skladno s temi pravili potrebno,
operater trga odgovornemu bilančne skupine pošlje drugi bilančni obračun za
njegovo bilančno skupino za izbrani mesec najkasneje v istem roku kot prvi
bilančni obračun za mesec, ki sledi izbranemu mesecu.
(3) Bilančni obračun vsebuje vrednost odstopanj navzgor
in navzdol za določeno bilančno skupino, in sicer po obračunskih intervalih ter
vsebuje predvsem naslednje podatke:
-       
vrednost odstopanj;
-       
vrednost odstopanj ob prekoračitvi tolerančnega pasu;
-       
vrednost napovedanih odstopanj in
-       
vrednosti v posebnih primerih izpada.
(4) Šteje se, da je odgovorni bilančne skupine prejel
bilančni obračun s trenutkom časovnega žiga pošiljanja elektronske pošte s
strani operaterja trga oziroma pošiljanja datotek preko elektronske izmenjave
podatkov informacijskega sistema operaterja trga.
104. člen
(narava bilančnega obračuna)
(1) Prvi in drugi bilančni obračun operater trga
izračuna na podlagi razpoložljivih podatkov.
(2) Prvi bilančni obračun je, v kolikor ni razlogov za
izvedbo drugega bilančnega obračuna, zaključen naslednji dan po poteku roka za
pripombe, v kolikor ni bilo pripomb ali te niso bile pravočasne. Če so podane
pripombe, vendar jih operater trga ne upošteva, postane prvi bilančni obračun
zaključen s trenutkom časovnega žiga poslanega obvestila odgovornemu bilančne
skupine, da pripombe niso utemeljene.
(3) O dejstvih iz prejšnjega odstavka operater trga
obvesti odgovorne bilančnih skupin po elektronski pošti. Navedena dejstva ter
morebitna izvedba drugega bilančnega obračuna ne zadržijo finančne poravnave
prvega bilančnega obračuna.
(4) Drugi bilančni obračun je, v kolikor se izvede, ob
svoji izdaji v trenutku iz četrtega odstavka 103. člena teh pravil zaključen.
(5) Drugi bilančni obračun se izvede v naslednjih
primerih:
-       
v kolikor operater trga v roku petih delovnih dni po izdaji prvega
bilančnega obračuna prejme pripombe odgovornega bilančne skupine in so te delno
ali v celoti utemeljene;
-       
v kolikor operater trga ne glede na pripombe v roku petih delovnih dni
po izdaji prvega bilančnega obračuna prejme popravljene oziroma spremenjene
podatke s strani elektrooperaterjev;
-       
če operater trga v roku petih delovnih dni po izdaji prvega bilančnega
obračuna ne glede na prejšnji dve alineji ugotovi potrebo po popravku prvega
bilančnega obračuna ali
-       
na podlagi pravnomočne odločitve Agencije za energijo.
105. člen
(pripombe na prvi bilančni obračun)
(1) Odgovorni bilančne skupine lahko posredujejo
pripombe na prvi bilančni obračun operaterju trga v roku petih delovnih dni po
prejemu prvega bilančnega obračuna. Pripombe ne zadržijo finančne poravnave
prvega bilančnega obračuna.
(2) Pripombe morajo biti jasne, razumljive in utemeljene
ter biti podane pravočasno.
(3) Pripombe morajo vsebovati vse navedbe, ki so
potrebne, da lahko operater trga preveri utemeljenost pripomb v zvezi s
konkretnim bilančnim obračunom. Odgovorni bilančne skupine mora navesti tudi
podatke, listine oziroma druge dokumente ali dejstva, na podlagi katerih je
mogoče preveriti utemeljenost pripomb.
106. člen
(postopek pripomb na prvi bilančni obračun)
(1) Odgovorni bilančne skupine pripombe poda operaterju
trga po elektronski pošti, pri čemer mora v elektronskem sporočilu izrecno
navesti, da gre za pripombe po 106. členu pravil, sicer se elektronsko
sporočilo ne šteje kot posredovanje pripomb. V kolikor odgovorni bilančne
skupine razpolaga s kakršno koli dokumentacijo, na podlagi katere utemeljuje
svoje pripombe, to navede in dokumentacijo priloži po elektronski pošti.
(2) Operater trga potrdi prejem pripomb po elektronski
pošti. Operater trga lahko obvesti tudi druge odgovorne bilančnih skupin, da so
bile prejete pripombe.
(3) V kolikor so bile pripombe prejete po roku, jih
operater trga ne obravnava, temveč o tem, da so bile pripombe prejete po roku
obvesti odgovornega bilančne skupine.
(4) V kolikor so bile pripombe prejete v roku, operater
trga preveri navedbe. Operater trga posreduje elektrooperaterjem in po potrebi
drugim osebam obvestilo o prejetih pripombah na prvi obračun najkasneje
naslednji delovni dan po poteku roka za posredovanje pripomb. Operater trga po
elektronski pošti od elektrooperaterjev ali drugih oseb zahteva, da se v roku
treh delovnih dni od pošiljanja obvestila po elektronski pošti s strani
operaterja trga opredelijo do navedb oziroma pošljejo popravljene podatke.
(5) Operater trga uporabi obrazložitev in podatke iz
prejšnjega odstavka samo za namene opredeljevanja do pripomb na prvi bilančni
obračun in jih ni dolžan izročiti članom bilančne sheme.
(6) V kolikor operater trga ugotovi, da so pripombe
delno ali v celoti utemeljene, jih upošteva v drugem bilančnem obračunu in o
tem obvesti odgovornega bilančne skupine po elektronski pošti.
(7) V kolikor operater trga ugotovi, da pripombe niso
utemeljene, po elektronski pošti obvesti odgovornega bilančne skupine, da
pripomb ni upošteval in da niso utemeljene.
(8) Operater trga se do pripomb opredeli najkasneje do
skrajnega roka za izvedbo drugega bilančnega obračuna.
107. člen
(letni poračun bilančnega obračuna)
(1) Operater trga vsakemu odgovornemu bilančne skupine
posreduje letni poračun bilančnega obračuna za njegovo bilančno skupino za
preteklo obračunsko leto v osmih delovnih dneh od prejema vseh podatkov,
potrebnih za izračun letnega poračuna bilančnega obračuna, s strani
elektrooperaterjev.
(2) Letni poračun bilančnega obračuna se izvaja v dveh
korakih, in sicer kot informativni letni poračun bilančnega obračuna in končni
letni poračun bilančnega obračuna.
(3) Šteje se, da je odgovorni bilančne skupine prejel
letni poračun bilančnega obračuna s trenutkom časovnega žiga pošiljanja
elektronske pošte s strani operaterja trga oziroma pošiljanja datotek preko
elektronske izmenjave podatkov informacijskega sistema operaterja trga.
(4) V letnem poračunu se izračunajo razlike med
količinami iz analitičnega postopka, ki so bile uporabljene v bilančnih
obračunih in dejanskimi (ali fakturiranimi) količinami posredovanimi po
zaključku obračunskega leta, ter druge razlike med količinami izračunanimi v
bilančnem obračunu in dejanskimi količinami realiziranega odjema ali
proizvodnje.
(5) V letnem poračunu se upoštevajo dejanske izgube
distribucijskega sistema, izračuna pa se tudi morebitne razlike med
obračunskimi podatki posredovanimi med letom in podatki posredovanimi za namene
letnega poračuna za ostala prevzemno-predajna mesta, ki niso bila vključena v
analitični postopek.
(6) Letni poračun se izračuna ločeno za vsako bilančno
skupino. Pozitivne in negativne razlike se poračunajo po ceni, ki je enaka
letnemu povprečju srednje vrednosti osnovnih cen odstopanj Cneg
in Cpoz.
(7) Operater trga opravi poračun bilančnega obračuna
tudi v primeru pravnomočne odločitve Agencije za energijo o zahtevi za
odločanje iz prvega odstavka 113. člena.
108. člen
(narava informativnega letnega poračuna bilančnega obračuna)
Informativni letni poračun bilančnega obračuna je letni
poračun bilančnega obračuna, ki ga operater trga izračuna na podlagi
razpoložljivih podatkov in ob svoji izdaji za nobeno bilančno skupino ni
zaključen.
109. člen
(pripombe na informativni letni poračun bilančnega obračuna)
(1) Odgovorni bilančne skupine lahko posredujejo
pripombe na informativni letni poračun bilančnega obračuna pri operaterju trga
v roku osmih delovnih dni od prejema.
(2) Pripombe morajo biti jasne, razumljive in utemeljene
ter biti podane pravočasno.
(3) Pripombe morajo vsebovati vse navedbe, ki so
potrebne, da lahko operater trga preveri utemeljenost pripomb v zvezi z letnim
poračunom bilančnega obračuna. Odgovorni bilančne skupine mora navesti tudi
podatke, listine oziroma druge dokumente ali dejstva, na podlagi katerih je
mogoče preveriti utemeljenost pripomb.
110. člen
(postopek pripomb na informativni letni poračun)
(1) Odgovorni bilančne skupine pripombe poda operaterju
trga po elektronski pošti, pri čemer mora v elektronskem sporočilu izrecno
navesti, da gre za pripombe po 110. členu pravil, sicer se elektronsko
sporočilo ne šteje kot posredovanje pripomb. V kolikor odgovorni bilančne
skupine razpolaga s kakršno koli dokumentacijo, na podlagi katere utemeljuje
svoje pripombe, to navede in takšno dokumentacijo priloži po elektronski pošti.
(2) Operater trga potrdi prejem pripomb po elektronski
pošti. Operater trga lahko obvesti tudi druge odgovorne bilančnih skupin, da so
bile prejete pripombe.
(3) V kolikor so bile pripombe prejete po roku, jih
operater trga ne obravnava, temveč o tem, da so bile pripombe prejete po roku,
obvesti odgovornega bilančne skupine.
(4) V kolikor so bile pripombe prejete v roku, operater
trga preveri navedbe. Operater trga posreduje elektrooperaterjem in po potrebi
drugim osebam obvestilo o prejetih pripombah na informativni letni poračun
bilančnega obračuna naslednji delovni dan po poteku roka za posredovanje
pripomb. Operater trga po elektronski pošti od elektrooperaterjev ali drugih
oseb zahteva, da se v roku osmih delovnih dni od pošiljanja obvestila po
elektronski pošti s strani operaterja trga opredelijo do navedb oziroma
pošljejo popravljene podatke.
(5) Operater trga uporabi obrazložitev in podatke iz
prejšnjega odstavka samo za namene opredeljevanja do pripomb na informativni
letni poračun bilančnega obračuna in jih ni dolžan izročiti članom bilančne sheme.
(6) V kolikor operater trga ugotovi, da so pripombe
delno ali v celoti utemeljene, jih upošteva v novem letnem poračunu bilančnega
obračuna in o tem obvesti odgovornega bilančne skupine po elektronski pošti.
(7) V kolikor operater trga ugotovi, da pripombe niso
utemeljene, po elektronski pošti obvesti odgovornega bilančne skupine, da
pripomb ni upošteval in da niso utemeljene.
(8) Operater trga se do pripomb opredeli najkasneje do
skrajnega roka izvedbe končnega letnega poračuna bilančnega obračuna.
111. člen
(zaključenost letnega poračuna bilančnega obračuna)
(1) V primeru, da v predpisanem roku noben od odgovornih
bilančnih skupin ne posreduje pripomb na informativni letni poračun bilančnega
obračuna oziroma ni drugih utemeljenih razlogov za spremembe, je informativni
letni poračun bilančnega obračuna, ki s tem postane končni, zaključen naslednji
dan po poteku roka za pripombe. O tem operater trga obvesti odgovorne bilančnih
skupin po elektronski pošti.
(2) V primeru, da je vsaj en odgovorni bilančne skupine
posredoval pravočasne pripombe na informativni letni poračun bilančnega
obračuna, ta v primeru, da nobena pripomba ni bila upoštevana, postane
zaključen s trenutkom časovnega žiga poslanega obvestila odgovornim bilančne
skupine, da pripombe niso utemeljene po elektronski pošti.
(3) V primeru:
-       
da eden ali več odgovornih bilančnih skupin posreduje pravočasne
pripombe na informativni letni poračun in so te delno ali v celoti utemeljene
ali
-       
da je operater trga, preden je letni poračun bilančnega obračuna postal
zaključen, prejel popravljene oziroma dopolnjene podatke ali
-       
da je bila s strani operaterja trga, preden je letni poračun bilančnega
obračuna postal zaključen, ugotovljena nepravilnost informativnega letnega
poračuna bilančnega obračuna ali
-       
izdana pravnomočna odločitev Agencije,
operater trga v
osmih delovnih dneh pripravi nov letni poračun bilančnega obračuna, ki postane
zaključen s trenutkom časovnega žiga pošiljanja elektronske pošte s strani
operaterja trga oziroma pošiljanja datotek preko elektronske izmenjave podatkov
informacijskega sistema operaterja trga.
112. člen
(druge dolžnosti elektrooperaterjev v zvezi s sporočanjem
podatkov za bilančni obračun in letni poračun bilančnega obračuna)
(1) Elektrooperaterji so dolžni skupaj s podatki tako operaterju
trga kot članom trga, ki jih to zadeva, izrecno sporočiti tudi primere, ko so
odjemalci ali proizvajalci, ki bi morali biti v merjeni realizaciji, uvrščeni
med nemerjene. Elektrooperaterji morajo sporočiti tudi vzroke za navedeno
spremembo.
(2) Operater trga lahko od elektrooperaterjev zahteva in
javno objavlja statistiko sprememb v podatkih med prvim in drugim bilančnim
obračunom oziroma letnim poračunom bilančnega obračuna ter ločeno po omrežjih
oziroma območjih znotraj omrežij. Operater trga lahko javno objavlja tudi
datume prejema podatkov za bilančni obračun.
(3) Operater trga lahko od elektrooperaterjev zahteva
podrobnejše podatke za kontrolo podatkov bilančnega obračuna, na primer
količnikov odjemalcev, ki so uvrščeni med nemerjene odjemalce.
(4) Operater trga po zaključku bilančnega obračuna
posreduje sistemskemu operaterju anonimizirane podatke o odstopanjih posameznih
bilančnih skupin, ločeno na negativna in pozitivna odstopanja, v časovni
resoluciji, ki je enaka obračunskemu intervalu. Podatki se posredujejo z
uporabo informacijskega sistema operaterja trga.
113. člen
(zahteva za odločitev v sporu z operaterjem trga)
(1) Zoper prvi bilančni obračun, zoper drugi bilančni
obračun ter zoper končni letni poračun bilančnega obračuna ima odgovorni
bilančne skupine pravico vložiti zahtevo za odločitev v sporu z operaterjem
trga na Agencijo za energijo v roku 15 dni od trenutka, ko posamezni obračun
oziroma poračun šteje za zaključenega.
(2) Vložitev zahteve za odločitev v sporu z operaterjem
trga ne zadrži izvedbe finančne poravnave. Finančna poravnava se izvede na
podlagi prvega bilančnega obračuna, drugega bilančnega obračuna, če je ta
izveden, ter končnega letnega poračuna bilančnega obračuna.
(3) Po pravnomočni odločitvi Agencije za energijo se pri
naslednji finančni poravnavi izvede tudi poračun, ki sledi pravnomočni
odločitvi.
VI. FINANČNA PORAVNAVA BILANČNEGA OBRAČUNA
114. člen
(klirinški agent)
Operater trga kot klirinški agent izvaja obračun finančnih
terjatev in obveznosti udeležencev finančne poravnave ter izvrši poravnavo
obveznosti in terjatev preko poravnalnega računa v skladu s temi pravil.
115. člen
(predmet finančne poravnave)
Predmet finančne poravnave bilančnega obračuna so vsi
bilančni obračuni ter zaključeni letni poračuni bilančnega obračuna. Računi se
lahko izdajo ločeno za pozitivna in negativna odstopanja oziroma glede na to,
ali je cena odstopanj pozitivna ali negativna.
116. člen
(računi operaterja trga)
(1) Operater trga ima pri poravnalni banki odprte
poravnalni račun, depozitni račun in račun za vodenje presežkov bilančnega
obračuna.
(2) Operater trga lahko za potrebe finančne poravnave
bilančnega obračuna odpre drug račun.
117. člen
(depozitni račun)
(1) Na depozitnem računu se vodijo v denarju vplačana
finančna kritja udeležencev finančne poravnave.
(2) Za vsakega udeleženca finančne poravnave, ki
predloži finančna kritja v obliki depozita, operater trga odpre depozitni
podračun v okviru glavnega depozitnega računa.
(3) Sredstva na depozitnem računu so popolnoma ločena od
sredstev operaterja trga.
(4) S sredstvi na depozitnem podračunu lahko na podlagi
nepreklicnega pooblastila udeleženca finančne poravnave, da se ta sredstva
uporabljajo za namene finančne poravnave, ki izhajajo iz bilančnega obračuna,
razpolaga le operater trga kot upravljavec depozitnega računa.
(5) Operater trga priznava obresti na v denarju plačana
kritja v višini obrestne mere, dogovorjene s poravnalno banko. Operater trga o
vsaki spremembi načina obrestovanja pisno obvesti vse udeležence finančne poravnave,
ki imajo v denarju vplačana finančna kritja.
(6) Obresti se obračunavajo mesečno in se pripišejo na
depozitni podračun ter se najmanj enkrat letno nakažejo na poslovni račun
udeleženca finančne poravnave.
(7) V primeru, da so prihodki od obresti obdavčeni z
davkom po odbitku in član bilančne sheme operaterju trga ne posreduje
potrjenega zahtevka za zmanjšanje oziroma oprostitev davka od obresti na
podlagi določbe o izogibanju dvojnega obdavčevanja dohodka, lahko operater trga
nakaže znesek obresti na poslovni račun udeleženca finančne poravnave, z
upoštevanjem splošne davčne stopnje, ki velja na dan plačila obresti.
(8) Obresti se vodijo in obravnavajo ločeno od
predloženih finančnih kritij, razen če se operater trga in udeleženec finančne
poravnave ne dogovorita drugače.
118. člen
(račun za vodenje presežkov bilančnega obračuna)
(1) Operater trga vodi poseben račun za vodenje
presežkov bilančnega obračuna.
(2) Presežek bilančnega obračuna se uporablja za namene
upravljanja s tveganji neizpolnitve finančne poravnave oziroma zamude
obveznosti plačil udeležencev finančne poravnave bilančnega obračuna.
(3) Višina sredstev, ki je potrebna za pokrivanje tveganj iz
prejšnjega odstavka, je enaka največji neto obveznosti, ki izhaja iz mesečnih
bilančnih obračunov odgovornih bilančnih skupin (z upoštevanim davkom na dodano
vrednost), v zadnjih 24 mesecih.
(4) V primeru, da je konec preteklega leta stanje na
računu za vodenje presežkov bilančnega obračuna nižje kot vrednost določena na
podlagi tretjega odstavka tega člena, ostanejo vsa zbrana sredstva na računu za
vodenje presežkov bilančnega obračuna in se uporabljajo za potrebe pokrivanja
tveganj iz drugega odstavka tega člena.
119. člen
(finančna poravnava bilančnega obračuna)
(1) Finančna poravnava bilančnega obračuna se izvaja na
poravnalni dan na podlagi prvega bilančnega obračuna v izbranem obračunskem
obdobju oziroma na podlagi drugega bilančnega obračuna, v kolikor se ta izvede.
(2) Določila, ki se nanašajo na finančno poravnavo
bilančnega obračuna se smiselno uporabljajo tudi za letni poračun bilančnega
obračuna.
(3) Operater trga na podlagi prvega bilančnega obračuna
obračunskega obdobja udeležencem finančne poravnave izstavi račune za
odstopanja v izbranem obračunskem obdobju. Priloga k računu je prvi bilančni
obračun v izbranem obračunskem obdobju za posamezno bilančno skupino.
(4) Operater trga na podlagi drugega bilančnega obračuna
obračunskega obdobja udeležencem finančne poravnave izstavi račune za
odstopanja v izbranem obračunskem obdobju, ki predstavljajo poračun razlike med
prvim in drugim bilančnim obračunom. Računi za drugi bilančni obračun
obračunskega obdobja se izstavijo najkasneje do izstavitve računov prvega
bilančnega obračuna naslednjega obračunskega obdobja. Priloga k računu je drugi
bilančni obračun za izbrano obdobje za posamezno bilančno skupino.
(5) Operater trga lahko medsebojno pobota vzajemne,
istovrstne in dospele terjatve in obveznosti iz tretjega in prejšnjega odstavka
tega člena.
(6) Poravnalni dan je sedem delovnih dni od izstavitve
računa za odstopanja.
(7) Presežki prihodkov nad odhodki iz bilančnega
obračuna se prenesejo na račun za vodenje presežkov bilančnega obračuna.
120. člen
(ugovor na račun)
(1) Morebitne napake in nepravilnosti iz računa za
odstopanja mora udeleženec finančne poravnave pisno sporočiti v roku enega
delovnega dne od prejema računa.
(2) Operater trga poda pisni odgovor na ugovor v roku
enega delovnega dne od prejema prijave napake. Odgovor na ugovor je dokončen za
namene finančne poravnave.
121. člen
(upravljanje s finančnimi tveganji)
(1) Operater trga zagotavlja izpolnitev finančnih
obveznosti iz naslova finančne poravnave bilančnega obračuna in finančne
poravnave izravnave odstopanj elektroenergetskega sistema v obsegu predloženih
in unovčljivih kritij ter sredstev na računu za vodenje presežkov bilančnega
obračuna.
(2) Metode in sredstva upravljanja s tveganji, ki jih
izvaja operater trga kot klirinški agent, so omejevanje maksimalne likvidnostne
izpostavljenosti posameznega udeleženca finančne poravnave do operaterja trga
ter predpisovanje obveznih finančnih kritij udeležencem finančne poravnave
glede na likvidnostno izpostavljenost.
(3) Poračun bilančnega obračuna se za namene upravljanja
s finančnimi tveganji obravnava kot bilančni obračun.
122. člen
(finančna kritja)
(1) Udeleženec finančne poravnave je dolžan položiti in
vzdrževati finančno kritje v višini in obliki, kot jo določi operater trga, kot
zavarovanje za izpolnjevanje obveznosti iz naslova bilančnega obračuna.
(2) Vsa finančna kritja, ki jih daje ali deponira
udeleženec finančne poravnave za operaterja trga, kot kritja v skladu s temi
pravili, so pravno in dejansko lastnina udeleženca finančne poravnave in so
prosta obveznosti za druge namene.
(3) Predložitev zahtevanih finančnih kritij je pogoj za
uvrstitev v bilančno shemo in ohranitev članstva v bilančni shemi.
(4) Osnovo za izračun finančnih kritij predstavljajo
podatki o prevzemno-predajnih mestih, podatki o količinskih vrednostih
napovedanih odstopanj, podatki o količinskih in finančnih vrednostih preteklih
odstopanj ter drugi podatki o posameznem udeležencu finančne poravnave.
(5) Udeleženec finančne poravnave mora na zahtevo
operaterja trga predložiti osnovno in gibljivo finančno kritje.
(6) Operater trga lahko od udeležencev finančne poravnave,
ki ne izpolnjujejo finančnih obveznosti iz 131. člena zahteva dodatna finančna
kritja.
(7) Operater trga je upravičen, da na podlagi
utemeljenih razlogov, spremeni višino kritij za največ 100 % oziroma spremeni
obliko kritij tako pred uvrstitvijo v bilančno shemo kot tudi med samim
delovanjem udeleženca finančne poravnave.
(8) V primeru prenehanja članstva v bilančni shemi se
udeležencu finančne poravnave vrne finančna kritja, ko ima poravnane vse svoje
finančne obveznosti do Klirinškega agenta, vključno z obveznostmi iz naslova
letnega poračuna bilančnega obračuna za leto, v katerem je članu bilančne sheme
prenehala veljati bilančna pogodba.
123. člen
(osnovno finančno kritje)
(1) Predložitev osnovnega finančnega kritja je pogoj za
uvrstitev v bilančno shemo.
(2) Višina osnovnega finančnega kritja je 50.000 EUR in
ga udeleženci finančne poravnave lahko predložijo v obliki denarnega depozita
ali bančne garancije.
124. člen
(gibljivo finančno kritje)
(1) Gibljivo finančno kritje mora udeleženec finančne
poravnave predložiti na zahtevo operaterja trga.
(2) Operater trga lahko zahteva, da se gibljivo finančne
kritje predloži v obliki denarnega depozita na depozitni račun odprt pri
poravnalni banki ali v obliki bančne garancije.
(3) Višino gibljivega finančnega kritja operater trga
določi na podlagi podatkov o količinskih vrednostih napovedanih odstopanj,
podatkov o količinskih in finančnih vrednostih preteklih odstopanj ter drugih
podatkov o posameznem udeležencu finančne poravnave.
(4) Če ima udeleženec finančne poravnave svoje finančne
obveznosti poravnane in nima tekočih odstopanj, lahko pisno zahteva vrnitev
dela predloženih gibljivih finančnih kritij, vendar pa finančna kritja ne smejo
biti nižja od omejitve iz 125. člena teh pravil.
125. člen
(gibljiva finančna kritja udeležencev finančne poravnave s
primopredajnimi mesti)
(1) Na podlagi podatkov, dostopnih operaterju trga in
podatkov, ki jih je predložil udeleženec finančne poravnave, operater trga
oceni največjo možno skupno moč odjemalcev oziroma največjo možno skupno
proizvodno moč proizvajalcev, ki imajo bilančno pripadnost udeležencu finančne
poravnave.
(2) Začetno mesečno izpostavljenost udeleženca finančne
poravnave (v nadaljevanju: IUFP) operater trga izračuna ob uvrstitvi
v bilančno shemo na naslednji način:
kjer je:
C̅neg
…………     povprečna osnovna cena Cneg v zadnjih 12 mesecih,
povečana za vrednost DDV,
POdj
………….     povprečna odjemna moč odjemalcev v zadnjih 12 mesecih, ki imajo
bilančno pripadnost udeležencu finančne poravnave ter
PPro
…………      povprečna proizvodna moč proizvajalcev v zadnjih 12 mesecih, ki imajo
bilančno pripadnost udeležencu finančne poravnave.
(3) Operater trga je upravičen, da na podlagi
utemeljenih razlogov zviša višino IUFP za največ 100 %.
Operater trga lahko ob vsakokratni spremembi odjemne moči
odjemalcev oziroma proizvodne moč proizvajalcev, ki imajo bilančno pripadnost
udeležencu finančne poravnave, določi novo višino mesečne izpostavljenosti
posameznega udeleženca.
(4) V primeru, da je višina izračunane začetne mesečne
izpostavljenosti enaka ali nižja od 10 % že predloženega osnovnega kritja,
lahko operater trga udeleženca finančne poravnave ne pozove k predložitvi IUFP.
(5) Operater trga po zadnjem roku za prijavo oziroma
spremembe že evidentiranih zaprtih pogodb in obratovalnih napovedi spremlja
razliko med celotnim tržnim planom in obratovalno napovedjo bilančne skupine s
prevzemno predajnimi mesti, na podlagi katerih računa izpostavljenost
udeleženca finančne poravnave. V primeru, da je razlika med tržnim planom in
obratovalno napovedjo bilančne skupine negativna vrednost (predviden energijski
manko), je vrednost potrebnih gibljivih finančnih kritij izračunana na
naslednji način:
GFK …………………   vrednost potrebnih gibljivih
finančnih kritij, 
Wobratovalnanapoved
         obratovalna napoved bilančne skupine v posameznem obračunskem
intervalu, 
Wtržniplan ……………          tržni
plan bilančne skupine v posameznem obračunskem intervalu,
C̅neg
………………….  povprečna osnovna cena C̅neg, ki izhaja iz zadnjega
znanega obračuna odstopanj, povečana za vrednost davka na dodano vrednost.
(6) V primeru, da operater trga na podlagi analize trga
oceni, da je za intervale, v katerih je razlika med tržnim planom in
obratovalno napovedjo bilančne skupine s prevzemno predajnimi mesti pozitivna
vrednost (predviden energijski presežek), velika verjetnost pojava negativne
cene za osnovno ceno Cpoz, je vrednost potrebnih gibljivih
finančnih kritij izračunana na naslednji način:
GFK …………………   vrednost potrebnih gibljivih
finančnih kritij, 
Wobratovalnanapoved          obratovalna
napoved bilančne skupine v posameznem obračunskem intervalu,
Wtržniplan ……………     tržni
plan bilančne skupine v posameznem obračunskem intervalu,
C̅neg…………………..  povprečna
osnovna cena C̅neg, ki izhaja iz zadnjega znanega obračuna
odstopanj, povečana za vrednost davka na dodano vrednost.
(7) Če vrednost potrebnih gibljivih finančnih kritij
presega že predložena gibljiva in osnovna finančna kritja, mora udeleženec
finančne poravnave dodatna gibljiva finančna kritja v višini razlike med že
predloženimi finančnimi kritji in potrebnimi gibljivimi finančnimi kritji
predložiti takoj oziroma najkasneje dva delovna dneva po prejemu pisne zahteve
operaterja trga. Na zahtevo operaterja trga mora udeleženec posredovati
potrdilo banke o izvedenem nakazilu.
(8) V primeru, da udeležencu finančne poravnave ni bilo
potrebno predložiti dodatnih finančnih kritij, operater trga količino vsake
nadaljnje razlike med obratovalno napovedjo in tržnim planom prišteje
predhodnim količinam razlik med obratovalno napovedjo in tržnim planom in
izračuna novo vrednost potrebnih finančnih kritij. Operater trga skupno
količino razlik med obratovalno napovedjo in tržnim planom preverja ob
vsakokratni izstavitvi bilančnega obračuna.
126. člen
(gibljiva finančna kritja udeležencev finančne poravnave za
napovedana odstopanja)
(1) Operater trga dnevno spremlja količinske vrednosti
napovedanih odstopanj, na podlagi katerih računa izpostavljenost udeleženca
finančne poravnave. Vrednost potrebnih gibljivih finančnih kritij, izračunana
na podlagi negativnih napovedanih odstopanj je določena na naslednji način:
GFK
……………………………  vrednost potrebnih gibljivih finančnih kritij, na podlagi
negativnih napovedanih odstopanj,
Wnapoved
odstopanj neg ……             negativna napovedana
odstopanja bilančne skupine v posameznem obračunskem intervalu,
C̅neg
……………………………   povprečna osnovna cena C̅neg, ki izhaja iz
zadnjega znanega obračuna odstopanj, povečana za vrednost davka na dodano
vrednost.
(2) V primeru, da operater trga na podlagi analize trga
oceni, da je za intervale, v katerih so evidentirana napovedana odstopanja,
velika verjetnost pojava negativne cene za osnovno ceno Cpoz, je
vrednost potrebnih gibljivih finančnih kritij, izračunana na podlagi pozitivnih
napovedanih odstopanj izračunana na naslednji način:
GFK
……………………………  vrednost potrebnih gibljivih finančnih kritij, na podlagi
pozitivnih napovedanih odstopanj,
Wnapoved
odstopanj poz ……             pozitivna napovedana
odstopanja bilančne skupine v posameznem obračunskem intervalu,
C̅neg
……………………………   povprečna osnovna cena C̅neg, ki izhaja iz
zadnjega znanega obračuna odstopanj, povečana za vrednost davka na dodano
vrednost.
(3) Če vrednost potrebnih gibljivih finančnih kritij
presega že predložena gibljiva in osnovna finančna kritja, mora udeleženec
finančne poravnave dodatna gibljiva finančna kritja v višini razlike med že
predloženimi finančnimi kritji in potrebnimi gibljivimi finančnimi kritji
predložiti takoj oziroma najkasneje dva delovna dneva po prejemu pisne zahteve
operaterja trga. Na zahtevo operaterja trga mora udeleženec posredovati
potrdilo banke o izvedenem nakazilu.
(4) V primeru, da udeležencu finančne poravnave ni bilo
treba predložiti dodatnih finančnih kritij, operater trga količino vsakega
nadaljnjega napovedanega odstopanja prišteje predhodnim količinam napovedanih
odstopanj in izračuna novo vrednost potrebnih finančnih kritij. Operater trga
skupno količino napovedanih odstopanj preverja ob vsakokratni izstavitvi
bilančnega obračuna.
127. člen
(gibljiva finančna kritja ob izstavitvi bilančnega obračuna)
V kolikor je udeleženec finančne poravnave neto dolžnik,
operater trga ob vsakokratni izdaji računov za odstopanja izračuna novo
potrebno gibljivo finančno kritje, ki je enako neto obveznosti izdanih računov
za odstopanja, če ta presega IUFP oziroma že predložena gibljiva in
osnovna finančna kritja, v nasprotnem primeru ostane enaka vrednost že
predloženih finančnih kritij. Če je vrednost potrebnih gibljivih finančnih
kritij večja od IUFP oziroma predloženih gibljivih in osnovnih
finančnih kritij, mora udeleženec finančne poravnave predložiti dodatna
finančna kritja v višini razlike med potrebnimi gibljivimi finančnimi kritji in
že predloženimi finančnimi kritji v roku dveh delovnih dni po prejemu pisnega
zahtevka posredovanega s strani operaterja trga.
128. člen
(finančna kritja izvajalcev gospodarskih javnih služb in
energetske borze)
(1) Operater trga za izvajalce gospodarskih javnih služb
in energetske borze določi finančna kritja na podlagi njihovega posebnega
statusa v bilančni shemi.
(2) Elektrooperaterji kot izvajalci gospodarskih javnih
služb niso zavezani k predložitvi osnovnega finančnega kritja.
(3) Udeleženec finančne poravnave, ki izvaja dejavnost
energetske borze, ni zavezan k predložitvi osnovnega finančnega kritja.
(4) Udeleženec finančne poravnave s posebnim statusom,
ki ga ustanovi operater trga v okviru izvajanja nalog operaterja trga ni
zavezan k predložitvi finančnih kritij.
129. člen
(bančna garancija)
(1) Upravičenec bančne garancije, ki jo predloži
udeleženec finančne poravnave, je operater trga (Borzen, d.o.o.). Bančna
garancija mora vsebovati klavzulo »brez ugovora«, »na prvi poziv« ali besede z
enakim pomenom. Bančna garancija mora vsebovati brezpogojno in nepreklicno
obveznost banke, da na prvo zahtevo upravičenca zagotovi plačilo zneska, določenega
v bančni garanciji. Bančna garancija mora vsebovati tudi klavzulo, da je možna
delna unovčitev bančne garancije.
(2) Udeleženec finančne poravnave mora pred
predložitvijo bančne garancije obvestiti operaterja trga o namenu predložitve
bančne garancije ter pridobiti pisno potrditev, da je bančna garancija določene
banke sprejemljiva za operaterja trga.
(3) Operater trga si pridržuje pravico odklonitve bančne
garancije banke, ki ni razvrščena po sistemu za ocenjevanje pri uglednem
mednarodnem ocenjevalnem podjetju. Sprejem ali zavrnitev bančne garancije je
diskrecijska pravica operaterja trga.
(4) Operater trga bančno garancijo lahko unovči v
primeru, ko udeleženec finančne poravnave ne poravna svojih obveznosti v
dogovorjenem roku.
(5) Vse stroške nastale v postopku izdaje in unovčitve
bančne garancije nosi udeleženec finančne poravnave, katerega bančna garancija
je bila unovčena.
(6) Udeleženec finančne poravnave mora operaterju trga
predložiti novo garancijo vsaj dva meseca pred potekom trenutno veljavne bančne
garancije oziroma namesto bančne garancije predloži denarni depozit.
130. člen
(denarni depozit)
(1) Denarni depoziti, ki jih predložijo udeleženci
finančne poravnave kot finančno kritje, se vodijo na depozitnem računu in so
ločeni od sredstev operaterja trga.
(2) Udeleženec finančne poravnave ob predložitvi
denarnega depozita podpiše nepreklicno pooblastilo, s katerim operaterja trga
pooblašča za razpolaganje s sredstvi na depozitnem računu.
131. člen
(neizpolnjevanje obveznosti)
(1) Za neizpolnjevanje finančnih obveznosti štejejo
zlasti naslednji dogodki ali okoliščine:
-       
če udeleženec finančne poravnave ne izpolni ali ne zadosti eni od svojih
obveznosti, da poravna zapadlo obveznost;
-       
če udeleženec finančne poravnave ne predloži zahtevanih finančnih kritij
v določenih rokih ali
-       
če udeleženec finančne poravnave ne plačuje svojih zapadlih dolgov,
prizna nesposobnost plačevanja svojih dolgov ali postane dejansko nezmožen
plačevanja. Enako velja, če je zoper njega uveden postopek prisilne poravnave,
stečaja ali likvidacije, z izjemo tistih primerov, ko je cilj likvidacije
reorganizacija ali pripojitev oziroma spojitev člana tretji osebi, katerih
pogoje združitve je operater trga predhodno pisno odobril.
(2) V primeru, da udeleženec finančne poravnave ne
poravna svojih finančnih obveznosti, operater trga poseže v predložena finančna
kritja.
(3) V primeru, da operater trga iz sredstev finančnih
kritij izpolni obveznosti udeleženca finančne poravnave, je ta dolžan na prvi
poziv vplačati oziroma predložiti dodatna finančna kritja v znesku, kot ga
določi operater trga.
(4) Udeleženec finančne poravnave je dolžan povrniti
operaterju trga vse stroške in izdatke, ki jih je imel v zvezi z ukrepi ob
neizpolnjevanju finančnih obveznosti.
(5) V zvezi z neizpolnjevanjem finančnih obveznosti
lahko operater trga sodeluje s tretjimi osebami.
132. člen
(obračun zamudnih obresti)
Če udeleženec finančne poravnave ne izpolnjuje denarnih
obveznosti pravočasno, ima operater trga pravico obračunati zamudne obresti,
določene z zakonom. Obresti se zaračunavajo od datuma, ko plačilo zapade, do
datuma, ko je dolg dejansko poravnan.
133. člen
(tržni nered, nezmožnost delovanja in višja sila)
(1) Operater trga in udeleženec finančne poravnave nista
odgovorna za neizpolnitev dela ali celote svojih obveznosti iz bilančnega
obračuna, če je vzrok v delovanju civilnih ali vojaških oblasti, ognja,
poplave, delovnih sporov, nedelovanja računalniških ali podatkovnih sistemov,
dobave energije, embargu in drugih upravičenih razlogih.
(2) Če se pripeti katera od zgoraj navedenih okoliščin,
lahko operater trga oziroma udeleženec finančne poravnave bilančnega obračuna
za izvedene storitve izstavi račun za nazaj, oziroma stori vse, kar je potrebno
ali ustrezno za dosego istega cilja.

Priloga:
Definicija formul za izračun korigiranih cen za odstopanja po metodi najmanjših
kvadratov 

Pravila za delovanje trga z elektriko (Uradni
list RS, št. 74/18) vsebujejo naslednje prehodne in
končne določbe:
»VII. PREHODNE IN KONČNE DOLOČBE
134. člen
(prehodno obdobje za
uveljavitev 15 minutnega obračunskega intervala)
Določbe prvega odstavka 12. člena teh pravil se začnejo
uporabljati 1. januarja 2020, do takrat pa je obračunski interval, ki
določa časovno enoto napovedi zaprtih pogodb in obratovalnih napovedi ter
izračuna bilančnega obračuna, dolg 60 minut.
135. člen
(prenehanje veljavnosti)
Z dnem začetka veljavnosti teh pravil prenehajo veljati
Pravila za delovanje trga z elektriko (Uradni list RS, št. 105/15), ki pa
se uporabljajo do 31. decembra 2018 oziroma za bilančni obračun in poračun
do dokončne izvedbe bilančnih obračunov za obračunske mesece do vključno meseca
decembra 2018 in za letni poračun bilančnega obračuna za leto 2018.
136. člen
(začetek veljavnosti in
uporabe)
Ta pravila začnejo veljati petnajsti dan po objavi v Uradnem listu
Republike Slovenije, uporabljati pa se začnejo 1. januarja 2019.«.

Pravila o spremembi in dopolnitvi Pravil za
delovanje trga z elektriko (Uradni list RS, št. 62/19) spreminjajo 134. člen pravil tako,
da se glasi:
»134. člen
(prehodno obdobje za
uveljavitev 15 minutnega obračunskega intervala)
(1) Določbe prvega odstavka 12. člena teh pravil se začnejo
uporabljati 1. januarja 2021, do takrat pa je obračunski interval, ki
določa časovno enoto napovedi zaprtih pogodb in obratovalnih napovedi ter
izračuna bilančnega obračuna, dolg 60 minut.
(2) Distribucijski ter sistemski operater zagotovita
udeležencem trga in operaterju trga 15-minutne podatke na način, kot so
posredovani 60-minutni podatki, vključno s preostalim diagramom oziroma
nemerjeno realizacijo in pojasnili glede postopkov nadomeščanja manjkajočih
vrednosti. Podatki se posredujejo za obdobje od vključno meseca januarja 2019
do 1. januarja 2021. Operater trga na podlagi podatkov sistemskega
operaterja izračuna testne cene Cneg in Cpoz
ter cene javno objavi na svoji spletni strani.«;
ter vsebujejo naslednjo končno določbo:
»KONČNA DOLOČBA
2. člen
Ta pravila začnejo veljati petnajsti dan po objavi v Uradnem
listu Republike Slovenije.«.

Pravila
o spremembah in dopolnitvah Pravil za delovanje trga z elektriko (Uradni list
RS, št. 69/22)
vsebujejo naslednjo prehodno in končno določbo:
»PREHODNA IN KONČNA DOLOČBA
10. člen
Odgovorni bilančne skupine ali odgovorni bilančne podskupine
je dolžan zagotoviti zahtevane obvezne sestavine pogodbe o izravnavi, skladno z
določbo druge in tretje alineje četrtega odstavka 19. člena
teh pravil za vse obstoječe pogodbe o izravnavi, na podlagi katerih izkazuje
članstvo v bilančni shemi, v dveh mesecih po uveljavitvi teh pravil.
11. člen
Ta pravila začnejo veljati petnajsti dan po objavi v Uradnem
listu Republike Slovenije.«.