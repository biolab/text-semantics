I. SPLOŠNE DOLOČBE
1. člen
(vsebina)
(1) Ta uredba določa vodovarstveno območje v vodonosniku
vodnega telesa podzemne vode, ki je na območju občine Ormož in dela občine
Gorišnica (v nadaljnjem besedilu: vodovarstveno območje) ter se uporablja za
odvzem ali je namenjena za javno oskrbo prebivalstva s pitno vodo v občinah
Ormož, Središče ob Dravi, Sveti Tomaž in delu občine Ljutomer.
(2) Ta uredba določa tudi vodovarstveni režim na tem
območju.
2. člen
(notranja vodovarstvena območja in območje zajetja)
(1) Vodovarstveno območje se deli na notranja območja,
in sicer na:
-       
najožje vodovarstveno območje z najstrožjim vodovarstvenim režimom,
-       
ožje vodovarstveno območje s strožjim vodovarstvenim režimom in
-       
širše vodovarstveno območje z milejšim vodovarstvenim režimom.
(2) Del vodovarstvenega območja sta tudi območji
zajetja, in sicer zajetje okoli črpališča Mihovci, znotraj katerega je 16
vodnjakov, in črpališče v kanalu Formin. Območji zajetja sta navedeni na
seznamu v Prilogi 1, ki je sestavni del te uredbe. Območji zajetja sta
namenjeni izvajanju obvezne občinske gospodarske javne službe oskrbe s pitno
vodo (v nadaljnjem besedilu: javna oskrba s pitno vodo).
3. člen
(zemljiške parcele)
(1) Seznam zemljiških parcel (v nadaljnjem besedilu:
parcela) na vodovarstvenem območju je naveden v Prilogi 2, ki je sestavni del
te uredbe.
(2) Seznam parcel iz prejšnjega odstavka je povzet po
digitalnem zemljiškem katastru iz julija 2020, ki ga vodi Geodetska uprava
Republike Slovenije.
4. člen
(pomen izrazov)
Izrazi uporabljeni v tej uredbi, pomenijo:
1.     
nevarna snov je nevarna snov iz predpisa, ki ureja varstvo okolja,
2.     
mala hidroelektrarna je elektrarna z instalirano močjo, manjšo od 10 MW,
v skladu s predpisom, ki ureja vodo,
3.     
toplotna črpalka je toplotna črpalka iz predpisa, ki ureja energetiko.
5. člen
(podatkovni sloji in prikazi)
(1) Vodovarstveno območje, notranja območja in območji
zajetij ter njihove geografske meje so prikazani na digitalnem podatkovnem
sloju za raven merila 1:5.000 v državnem koordinatnem sistemu in vključujejo
zlasti naslednje podatke, ki so del vodnega katastra:
-       
identifikacijsko številko vodovarstvenega območja, notranjih območij in
območij zajetja,
-       
šifro posameznega notranjega območja in območja zajetja ter oznako in
ime posameznega notranjega območja in območja zajetja,
-       
površino vodovarstvenega območja, notranjih območij in območja zajetja,
-       
datum določitve oziroma uveljavitve vodovarstvenega območja, notranjih
območij in območja zajetja ter
-       
opombe.
(2) Vodovarstveno območje z notranjimi območji in
območji zajetja je prikazano na publikacijski karti iz Priloge 3, ki je
sestavni del te uredbe. Na publikacijski karti so notranja območja označena na
naslednji način:
-       
območje zajetja z belo barvo in oznako »VVO 0«,
-       
najožje vodovarstveno območje z oranžno barvo in oznako »VVO I«,
-       
ožje vodovarstveno območje z rumeno barvo in oznako »VVO II« ter
-       
širše vodovarstveno območje z zeleno barvo in oznako »VVO III«.
II. UKREPI, PREPOVEDI IN OMEJITVE ZA POSEBNO RABO VODE
6. člen
(posebna raba podzemne vode)
(1) Na območju zajetij in najožjem vodovarstvenem
območju je prepovedana posebna raba podzemne vode iz vodonosnika vodnega telesa
podzemne vode, ki se varuje s to uredbo (v nadaljnjem besedilu: podzemna voda),
razen za javno oskrbo s pitno vodo.
(2) Na ožjem in širšem vodovarstvenem območju se lahko
podeli vodna pravica za rabo podzemne vode za oskrbo s pitno vodo, ki se izvaja
kot gospodarska javna služba, in za druge vrste posebne rabe vode, če takšna
raba vode ne vpliva na količino in kakovost podzemne vode, ki se uporablja,
razen če s to uredbo ni določeno drugače.
7. člen
(toplotna črpalka)
(1) Na širšem vodovarstvenem območju je dovoljena
postavitev toplotne črpalke voda-voda, če je vir podtalna voda, in se izda
vodno soglasje, če:
-       
so preverjeni vplivi na vodni režim in stanje površinskih in podzemnih
voda, zlasti pa na kakovost in količino podzemne vode, ter je tveganje
onesnaženja zaradi tega posega sprejemljivo,
-       
je vlogi za pridobitev vodnega soglasja priložena izjava izvajalca javne
službe oskrbe s pitno vodo, iz katere je razvidno, da je ta seznanjen s
predlaganimi gradbenimi posegi,
-       
se pri vrtanju, med obratovanjem in vzdrževanjem vrtine izvedejo ukrepi
za preprečitev odtekanja, ponikanja ali izpiranja navrtanine ali drugih snovi v
podzemne vode in
-       
so izpolnjene zahteve iz 32., 33. in 34. člena te uredbe.
(2) Po prenehanju rabe vode iz prejšnjega odstavka je
treba vrtino ukiniti tako, da je preprečeno kakršno koli onesnaženje podzemne
vode.
(3) Za toplotne črpalke iz prvega odstavka tega člena,
ki ob postavitvi ne zahtevajo gradbenih del, ni treba pridobiti vodnega
soglasja.
III. UKREPI, PREPOVEDI IN OMEJITVE ZA OPRAVLJANJE DEJAVNOSTI
IN RAVNANJ NA OBMOČJU ZAJETJA
8. člen
(opravljanje dejavnosti in ravnanj na območju zajetij)
Na območju zajetij je prepovedano opravljanje dejavnosti in
ravnanj, ki bi lahko vplivali na spremembo lastnosti ali skladnost in
zdravstveno ustreznost pitne vode ali na delovanje sistema za javno oskrbo s
pitno vodo, in sicer:
-       
skladiščenje nevarnih snovi,
-       
uporaba fitofarmacevtskih sredstev (v nadaljnjem besedilu: FFS),
-       
uporaba gnojil,
-       
soljenje in uporaba kemičnih pripravkov za preprečevanje zmrzali na
utrjenih površinah,
-       
vzdrževanje vozil in
-       
parkiranje gradbenih strojev, razen če gre za dejavnosti, povezane z
izvajanjem obveznih nalog javne oskrbe s pitno vodo.
IV. OMEJITVE ZA PROSTORSKO NAČRTOVANJE
9. člen
(načrtovanje)
(1) Na notranjih območjih vzpostavitev novih stavbnih
zemljišč zunaj obstoječih poselitvenih območij ni dovoljena, razen če s to
uredbo ni določeno drugače.
(2) Na notranjih območjih je dovoljeno širjenje stavbnih
zemljišč v okviru funkcionalne zaokrožitve komunalno opremljenih obstoječih
območij stavbnih zemljišč.
V. UKREPI, PREPOVEDI IN OMEJITVE ZA GRADNJO
10. člen
(gradnja)
Na območju zajetij in notranjih območjih je prepovedana
gradnja v skladu s predpisom, ki ureja graditev, razen če s to uredbo ni
določeno drugače.
11. člen
(območje zajetij)
(1) Na območjih zajetij je dovoljena gradnja objektov,
ki so namenjeni za javno oskrbo s pitno vodo in je zanje pridobljeno vodno
soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih voda ter na kakovost in količino
podzemne vode, ter
-       
so izpolnjene zahteve iz prvega in drugega odstavka 31. člena ter iz
32., 33. in 35. člena te uredbe.
(2) Na območju zajetja črpališče Mihovci so dovoljeni
rekonstrukcija, vzdrževanje in odstranitev obstoječe stavbe nadzornega centra
črpališča Mihovci ter se lahko izda vodno soglasje, če so upoštevane zahteve iz
prejšnjega odstavka.
(3) Na območju zajetja črpališče Mihovci je na delu
parcel št. 1650, 1651/1 in 1690, vse k. o. Velika Nedelja, dovoljena
novogradnja parkirišča za največ tri avtomobile ter se lahko izda vodno
soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih voda ter na kakovost in količino
podzemne vode, ter
-       
so izpolnjene zahteve iz četrte alineje drugega odstavka 31. člena ter
iz 32., 33. in 35. člena te uredbe.
(4) Na območju zajetij ni dovoljeno skladiščenje
gradbenega materiala in proizvodov, razen če gre za kratkotrajno skladiščenje v
času gradnje in rekonstrukcije objektov.
12. člen
(stanovanjske stavbe)
Na širšem vodovarstvenem območju je dovoljena novogradnja
enostanovanjskih in dvostanovanjskih stavb ter se lahko izda vodno soglasje,
če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na
kakovost in količino podzemne vode, ter
-       
so izpolnjene zahteve iz prvega, četrtega in petega odstavka 31. člena
ter iz 32., 33. in 35. člena te uredbe.
13. člen
(nestanovanjske stavbe)
(1) Na širšem vodovarstvenem območju je dovoljena
novogradnja nestanovanjskih stavb, v katerih se izvajajo storitvene dejavnosti,
in se izda vodno soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na
kakovost in količino podzemne vode,
-       
se dejavnost izvaja znotraj stavbe ter
-       
so izpolnjene zahteve iz prvega, četrtega in petega odstavka 31. člena
ter iz 32., 33. in 35. člena te uredbe.
(2) Ne glede na prejšnji odstavek je na širšem
vodovarstvenem območju prepovedana novogradnja stavb za opravljanje dejavnosti
kemične čistilnice in pralnice.
(3) Ne glede na prvi odstavek tega člena je na širšem
vodovarstvenem območju dovoljena novogradnja nestanovanjskih stavb, v katerih
se izvaja dejavnost, ki je avtopralnica in avtomehanična delavnica, ter se izda
vodno soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na
kakovost in količino podzemne vode,
-       
se dejavnost v celoti ali delno izvaja znotraj stavbe,
-       
če se del dejavnosti izvaja pred stavbo, na površinah, ki so urejene v
skladu s predpisanimi standardi za opravljanje te dejavnosti, ter
-       
so izpolnjene zahteve iz prvega, četrtega in petega odstavka 31. člena
ter iz 32., 33. in 35. člena te uredbe.
(4) Na širšem vodovarstvenem območju je dovoljena
novogradnja nestanovanjskih stavb za izvajanje kmetijske dejavnosti v okviru
obstoječih kmetijskih gospodarstev ali njihovih pravnih naslednikov ter
nestanovanjskih stavb za izvajanje dopolnilnih dejavnosti v skladu s predpisi,
ki urejajo dopolnilne dejavnosti na kmetiji, in so stavbe za rastlinsko
pridelavo, skladiščenje pridelka ali druge nestanovanjske kmetijske stavbe ter
se izda vodno soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na
kakovost in količino podzemne vode, ter
-       
so izpolnjene zahteve iz prvega, četrtega in petega odstavka 31. člena
ter iz 32., 33. in 35. člena te uredbe.
(5) Na širšem vodovarstvenem območju je za izvajanje
kmetijske dejavnosti v okviru obstoječih kmetijskih gospodarstev ali njihovih
pravnih naslednikov dovoljena novogradnja drugih nestanovanjskih stavb, če gre
za stavbe za rejo živali, in se izda vodno soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na
kakovost in količino podzemne vode,
-       
na kmetijskih zemljiščih v uporabi kmetijskega gospodarstva skupna
obremenitev z živalmi ne presega obremenitev, določenih s predpisom, ki ureja
varstvo voda pred onesnaževanjem z nitrati iz kmetijskih virov,
-       
je zagotovljeno skladiščenje živinskih gnojil v skladu z zahtevami iz
predpisa, ki ureja varstvo voda pred onesnaževanjem z nitrati iz kmetijskih
virov,
-       
je zagotovljeno, da so odpadne vode iz stavbe za rejo živali speljane v
vodotesno skladišče za živinska gnojila, ki mora biti zgrajeno v skladu s
predpisom, ki ureja varstvo voda pred onesnaževanjem z nitrati iz kmetijskih
virov,
-       
so pri tehnologiji zbiranja živinskih gnojil upoštevane prepovedi
oziroma omejitve rabe posamezne vrste živinskih gnojil na razpoložljivih
kmetijskih zemljiščih kmetijskega gospodarstva, določene za posamezno notranje
območje s to uredbo,
-       
je zagotovljeno, da so v primeru kakršne koli nesreče v času gradnje ali
uporabe objektov izvedeni zaščitni ukrepi, s katerimi se prepreči kakršno koli
uhajanje, izcejanje ali ponikanje snovi prek tal ali površinskih voda v
podzemno vodo ali zajetje,
-       
je vlogi za pridobitev vodnega soglasja priložena izjava izvajalca javne
službe oskrbe s pitno vodo (v nadaljnjem besedilu: izvajalec javne službe), iz
katere je razvidno, da je ta seznanjen s predlaganimi gradbenimi posegi, ter
-       
so izpolnjene zahteve iz prvega, četrtega in petega odstavka 31. člena
ter iz 32., 33. in 35. člena te uredbe.
14. člen
(objekti prometne infrastrukture in sistem za namakanje)
(1) Na ožjem in širšem vodovarstvenem območju je
dovoljena novogradnja objektov prometne infrastrukture, ki so lokalne ceste,
javne poti, nekategorizirane ceste, letalski radionavigacijski objekti,
mostovi, viadukti, nadvozi, jezovi, pragovi, pregrade, objekti za zaščito
rečnih bregov in ureditev strug, nasipi ter podobni objekti za zaščito pred poplavami,
in se izda vodno soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na
kakovost in količino podzemne vode,
-       
je vlogi za pridobitev vodnega soglasja priložena izjava izvajalca javne
službe oskrbe s pitno vodo, iz katere je razvidno, da je ta seznanjen s
predlaganimi gradbenimi posegi, ter
-       
so izpolnjene zahteve iz tretjega odstavka 31. člena ter iz 32., 33. in
35. člena te uredbe.
(2) Na ožjem in širšem vodovarstvenem območju je
dovoljena novogradnja sistema za namakanje ter se izda vodno soglasje, če:
-       
je izdelana analiza tveganja za onesnaženje in je iz rezultatov te
analize razvidno, da so zagotovljeni zaščitni ukrepi, s katerimi se preprečijo
negativni vplivi na vodni režim in stanje površinskih in podzemnih voda, zlasti
pa na kakovost in količino podzemne vode, ter da je tveganje onesnaženja zaradi
tega posega sprejemljivo, ter
-       
so izpolnjene zahteve iz 32., 33. in 35. člena te uredbe.
15. člen
(cevovodi, komunikacijska omrežja in elektroenergetski vodi)
(1) Na notranjih območjih je dovoljena novogradnja
daljinskih (transportnih) cevovodov, ki so daljinski (transportni) vodovodi,
objekti za črpanje, filtriranje in zajem vode, lokalni cevovodi, ki so lokalni
vodovodi za pitno vodo in cevovodi za tehnološko vodo, vodni stolpi in
vodnjaki, lokalni (distribucijski) elektroenergetski vodi, ter se izda vodno
soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na
kakovost in količino podzemne vode,
-       
je vlogi za pridobitev vodnega soglasja priložena izjava izvajalca javne
službe oskrbe s pitno vodo, iz katere je razvidno, da je ta seznanjen s
predlaganimi gradbenimi posegi, ter
-       
so izpolnjene zahteve iz 32., 33. in 35. člena te uredbe.
(2) Na notranjih območjih je dovoljena novogradnja
lokalnega (distribucijskega) plinovoda in lokalnega (dostopovnega)
komunikacijskega omrežja ter se izda vodno soglasje, če so izpolnjene zahteve
iz prejšnjega odstavka.
(3) Na širšem vodovarstvenem območju je dovoljena
novogradnja cevovoda za odpadno vodo za odvod odpadne vode iz naselij, ki so
znotraj vodovarstvenega območja, in se izda vodno soglasje, če so izpolnjene
zahteve iz prvega odstavka tega člena.
(4) Na območju zajetja črpališča Mihovci je za potrebe
tega območja dovoljena novogradnja cevovoda za odpadno vodo in se izda vodno
soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na
kakovost in količino podzemne vode, ter
-       
so izpolnjene zahteve iz 32., 33. in 35. člena te uredbe.
(5) Na ožjem vodovarstvenem območju je za potrebe stavbe
za sušenje hmelja in spravilo pridelka dovoljena novogradnja cevovoda za
odpadno vodo ter se izda vodno soglasje, če so izpolnjene zahteve iz prvega
odstavka tega člena.
16. člen
(mala hidroelektrarna)
Na širšem vodovarstvenem območju je dovoljena novogradnja
elektrarn in drugih energetskih objektov, če gre za malo hidroelektrarno na
prelivnem območju reke Pesnice v kanal Formin, ter se izda vodno soglasje, če:
-       
je izdelana analiza tveganja za onesnaženje za vse načrtovane objekte,
ki so potrebni za delovanje male hidroelektrarne, in je priložena k projektnim
rešitvam ter je iz rezultatov te analize razvidno, da so zagotovljeni zaščitni
ukrepi, s katerimi se preprečijo negativni vplivi na vodni režim in stanje
površinskih in podzemnih voda, zlasti pa na kakovost in količino podzemne vode,
ter da je tveganje onesnaženja zaradi tega posega sprejemljivo,
-       
je vlogi za pridobitev vodnega soglasja priložena izjava izvajalca javne
službe oskrbe s pitno vodo, iz katere je razvidno, da je ta seznanjen s
predlaganimi gradbenimi posegi, ter
-       
so izpolnjene zahteve iz četrtega in petega odstavka 31. člena ter iz
32., 33. in 35. člena te uredbe.
17. člen
(drugi gradbeni inženirski objekti)
(1) Na širšem vodovarstvenem območju je dovoljena
novogradnja igrišča za športe na prostem, kot so nogomet, rokomet, košarka,
odbojka, tenis, bejzbol, in pomožnih stavb na športnih igriščih, če
izpolnjujejo merila za razvrstitev med enostavne in nezahtevne objekte v skladu
s predpisom, ki ureja razvrščanje objektov, ter se izda vodno soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na
kakovost in količino podzemne vode,
-       
je vlogi za pridobitev vodnega soglasja priložena izjava izvajalca javne
službe oskrbe s pitno vodo, iz katere je razvidno, da je ta seznanjen s
predlaganimi gradbenimi posegi, ter
-       
so izpolnjene zahteve iz prvega, četrtega in petega odstavka 31. člena
ter iz 32., 33. in 35. člena te uredbe.
(2) Na širšem vodovarstvenem območju je dovoljena
novogradnja zbiralnika gnojnice ali gnojevke, gnojišča ali hlevskega izpusta in
se izda vodno soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih ter podzemnih voda, zlasti pa na
kakovost in količino podzemne vode,
-       
je priložena izjava izvajalca javne službe oskrbe s pitno vodo, iz
katere je razvidno, da je ta seznanjen s predlaganimi gradbenimi posegi,
-       
so zbiralniki za gnojnico ali gnojevko ali gnojišča urejeni v skladu z
zahtevami iz predpisa, ki ureja varstvo voda pred onesnaževanjem z nitrati iz
kmetijskih virov,
-       
je hlevski izpust vodotesen,
-       
je preprečeno kakršno koli uhajanje, izcejanje ali ponikanje gnojnice
ali gnojevke iz objektov iz tega odstavka v podzemno vodo ali zajetje ter
-       
so izpolnjene zahteve iz 32., 33. in 35. člena te uredbe.
18. člen
(oprema odprtih površin)
(1) Na širšem vodovarstvenem območju so dovoljeni
gradbeni posegi za opremo odprtih površin, ki so ekološki otoki, urbana oprema,
če gre za grajena igrala, objekti za oglaševanje in informacijski panoji ali
spominska obeležja, ter zanje ni treba pridobiti vodnega soglasja, če:
-       
je pridobljena izjava izvajalca javne službe oskrbe s pitno vodo, iz
katere je razvidno, da je ta seznanjen s predlaganimi gradbenimi posegi, ter
-       
so izpolnjene zahteve iz četrtega in petega odstavka 31. člena ter iz
32., 33. in 35. člena te uredbe.
(2) Na širšem vodovarstvenem območju je dovoljena
novogradnja merilnih mest za opazovanje naravnih pojavov, naravnih virov in
stanja okolja ter se izda vodno soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na
kakovost in količino podzemne vode,
-       
je vlogi za pridobitev vodnega soglasja priložena izjava izvajalca javne
službe oskrbe s pitno vodo, iz katere je razvidno, da je ta seznanjen s
predlaganimi gradbenimi posegi, ter
-       
so izpolnjene zahteve iz 32., 33. in 35. člena te uredbe.
19. člen
(rekonstrukcija, vzdrževalna dela v javno korist,
vzdrževanje objekta, odstranitev in sprememba namembnosti)
(1) Na notranjih območjih in območjih zajetij so
dovoljeni odstranitev, vzdrževanje in rekonstrukcija objektov ter se izda vodno
soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na
kakovost in količino podzemne vode,
-       
je pri odstranitvi objektov preprečeno kakršno koli uhajanje, izcejanje
ali ponikanje nevarnih snovi v podzemno vodo ali zajetje,
-       
so pri rekonstrukciji zagotovljeni ukrepi v zvezi z odvajanjem odpadnih
voda, kot so s to uredbo določeni za novogradnjo takega objekta iz prvega,
četrtega in petega odstavka 31. člena te uredbe, ter
-       
so izpolnjene zahteve iz 32., 33. in 35. člena te uredbe.
(2) Ne glede na prejšnji odstavek je na ožjem
vodovarstvenem območju dovoljena rekonstrukcija stavbe za sušenje hmelja in
spravilo pridelka, na parc. št. 959/2 in 959/4, obe k. o. Trgovišče, in se
izda vodno soglasje, če:
-       
je izdelana analiza tveganja za onesnaženje glede na končno stanje
objektov in dejavnosti in je priložena k projektnim rešitvam ter je iz
rezultatov te analize razvidno, da so zagotovljeni zaščitni ukrepi, s katerimi
se preprečijo negativni vplivi na vodni režim in stanje površinskih in
podzemnih voda, zlasti pa na kakovost in količino podzemne vode, ter da je
tveganje onesnaženja zaradi tega posega sprejemljivo,
-       
je vlogi za pridobitev vodnega soglasja priložena izjava izvajalca javne
službe oskrbe s pitno vodo, iz katere je razvidno, da je ta seznanjen s
predlaganimi gradbenimi posegi, ter
-       
so izpolnjene zahteve iz prvega in tretjega odstavka 31. člena ter iz
32., 33. in 35. člena te uredbe.
(3) Na notranjih območjih so dovoljena vzdrževalna dela
v javno korist na:
-       
javnih cestah v skladu s predpisi, ki urejajo javne ceste, in predpisi,
ki urejajo graditev,
-       
železniški infrastrukturi v skladu s predpisi, ki urejajo železniški
promet, in predpisi, ki urejajo graditev, ter
-       
elektroenergetski infrastrukturi in objektih v skladu s predpisi, ki
urejajo vzdrževalna dela v javno korist na področju energetike, in predpisi, ki
urejajo graditev.
(4) Za vzdrževalna dela v javno korist iz prejšnjega
odstavka se izda vodno soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na
kakovost in količino podzemne vode,
-       
je zagotovljena čim manjša prepustnost utrjenih površin pri javnih
cestah z uporabo materialov in snovi, iz katerih se ne izlužujejo nevarne snovi
ali snovi, ki bi zaznavno spremenile kemijsko sestavo podzemne vode, ter
-       
so izpolnjene zahteve iz tretjega odstavka 31. člena ter iz 32., 33. in
35. člena te uredbe.
(5) Ne glede na tretji odstavek tega člena vodno
soglasje na notranjih območjih za redna vzdrževalna dela na javnih cestah v
skladu s predpisi, ki urejajo javne ceste, ni potrebno.
(6) Na širšem vodovarstvenem območju je dovoljena
sprememba namembnosti stavb ali delov stavbe in se izda vodno soglasje, če:
-       
so zagotovljeni zaščitni ukrepi, s katerimi se preprečijo negativni vplivi
na vodni režim in stanje površinskih in podzemnih voda, zlasti pa na kakovost
in količino podzemne vode,
-       
gre za spremembe namembnosti stavb ali delov stavbe za potrebe izvajanja
storitvenih dejavnosti, ki pri svojem delovanju oziroma obratovanju ne skladiščijo,
uporabljajo, proizvajajo ali odlagajo snovi, ki bi lahko vplivale na spremembo
lastnosti ali skladnost in zdravstveno ustreznost pitne vode v skladu s
predpisi, ki urejajo pitno vodo,
-       
se namembnost celotne stavbe ne spremeni oziroma sprememba namembnosti
stavbe ne pomeni povečanja tveganja onesnaženja podzemne vode ter
-       
so izpolnjene zahteve glede odvajanja odpadnih voda iz prvega, petega in
šestega odstavka 31. člena te uredbe.
20. člen
(enostavni objekti)
(1) Na širšem vodovarstvenem območju je dovoljena
novogradnja enostavnih objektov, če s to uredbo ni določeno drugače, in se izda
vodno soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na kakovost
in količino podzemne vode,
-       
je gradnja dovoljena s prostorskimi akti občin Ormož in Gorišnica,
-       
nimajo samostojnih priključkov na objekte gospodarske javne
infrastrukture,
-       
v teh objektih ne nastaja odpadna voda, razen padavinske vode s streh,
ter
-       
so izpolnjene zahteve iz prvega odstavka 31. člena ter iz 32., 33. in
35. člena te uredbe.
(2) Ne glede na prejšnji odstavek je na širšem
vodovarstvenem območju dovoljena novogradnja enostavnih objektov in zanje ni
treba pridobiti vodnega soglasja, če objekti nimajo samostojnih priključkov na
objekte gospodarske javne infrastrukture, so za gradnjo teh objektov izpolnjene
zahteve glede uporabe materialov in snovi pri gradnji iz 32. člena te uredbe in
odvajanja odpadnih voda iz prvega odstavka 31. člena te uredbe ter gre za:
-       
zimski vrt, uto, vetrolov, letno kuhinjo,
-       
kozolec, kaščo, koruznjak,
-       
kulturno dediščino, ki se ne uporablja za druge namene,
-       
nadstrešnico,
-       
prometno signalizacijo in prometno opremo,
-       
ograjo,
-       
oporni zid,
-       
utrjeno površino, utrjeno brežino in
-       
ekološke otoke, objekte za oglaševanje in informacijske panoje ter
spominska obeležja.
21. člen
(nezahtevni objekti in manj zahtevni objekti)
Na širšem vodovarstvenem območju je dovoljena novogradnja
nezahtevnih in manj zahtevnih objektov, če s to uredbo ni določeno drugače, ter
se izda vodno soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na vodni režim in stanje površinskih in podzemnih voda, zlasti pa na
kakovost in količino podzemne vode,
-       
je gradnja dovoljena s prostorskimi akti občin Ormož in Gorišnica,
-       
nimajo samostojnih priključkov na objekte gospodarske javne
infrastrukture ter
-       
so izpolnjene zahteve iz 31., 32., 33. in 35. člena te uredbe.
VI. PREPOVEDI, OMEJITVE IN ZAŠČITNI UKREPI V ZVEZI Z
RAVNANJEM Z ZEMLJIŠČI
1. Prepovedi, omejitve in zaščitni ukrepi na
kmetijskih zemljiščih
22. člen
(prepovedi, omejitve in ukrepi na kmetijskih zemljiščih)
(1) Na notranjih območjih je na kmetijskih zemljiščih
prepovedano:
-       
gnojiti brez gnojilnega načrta,
-       
skladiščiti organska gnojila neposredno na tleh, razen začasnega
odlaganja uležanega hlevskega gnoja v skladu s predpisom, ki ureja varstvo voda
pred onesnaževanjem z nitrati iz kmetijskih virov, pri čemer se uležani hlevski
gnoj ne sme odložiti na razdalji, ki je krajša od 100 m od območja zajetja,
-       
gnojiti s kompostom 2. kakovostnega razreda iz predpisa, ki ureja
predelavo biološko razgradljivih odpadkov in uporabo komposta ali digestata,
-       
gnojiti z digestatom (pregnitim blatom) 2. kakovostnega razreda iz
predpisa, ki ureja predelavo biološko razgradljivih odpadkov in uporabo
komposta ali digestata,
-       
gnojiti z vsebino pretočnih in nepretočnih greznic ter malih komunalnih
čistilnih naprav z zmogljivostjo do 50 PE, razen če gre za vsebino, ki nastaja
na kmetijskem gospodarstvu in so pred uporabo te vsebine za gnojilo na
kmetijskih zemljiščih tega kmetijskega gospodarstva izpolnjene zahteve v skladu
s predpisom, ki ureja uporabo blata iz komunalnih čistilnih naprav v
kmetijstvu, ter
-       
gnojiti z blatom iz predpisa, ki ureja uporabo blata iz komunalnih
čistilnih naprav v kmetijstvu, ki ni uvrščeno v vsebino iz prejšnje alineje.
(2) Na najožjem in ožjem vodovarstvenem območju je na
kmetijskih zemljiščih prepovedano vnašati v površino zemeljski izkop, ki je
pripeljan od drugod, umetno pripravljeno zemljino ali polnilo iz predpisa, ki
ureja obremenjevanje tal z vnašanjem odpadkov.
(3) Na najožjem vodovarstvenem območju morajo biti
kmetijska zemljišča vse leto pokrita z zeleno odejo, določeno v skladu s
predpisom, ki ureja varstvo voda pred onesnaževanjem z nitrati iz kmetijskih
virov.
(4) Gnojilni načrt iz prve alineje prvega odstavka tega
člena mora biti izdelan v pisni obliki in biti ob inšpekcijskem nadzoru na
vpogled pristojnemu inšpektorju, če to zahteva. Vsebovati mora vsaj podatke o
vrsti in količini uporabljenega mineralnega oziroma organskega gnojila za
posamezno kmetijsko rastlino ter okvirni čas gnojenja. Gnojilni načrt se izdela
v skladu s Smernicami za strokovno utemeljeno gnojenje, ki so objavljene na
osrednjem spletnem mestu državne uprave. Za analizo tal za gnojilni načrt se
lahko odvzame en povprečni vzorec tal za več parcel skupaj, če gre za enako
rabo in enake talne lastnosti na teh parcelah.
23. člen
(gnojenje kmetijskih zemljišč)
(1) Na najožjem vodovarstvenem območju na kmetijskih
zemljiščih pri gnojenju z uležanim hlevskim gnojem letni vnos dušika iz
uležanega hlevskega gnoja na posamezno enoto rabe kmetijskih zemljišč ne sme
presegati 140 kg N/ha.
(2) Na najožjem vodovarstvenem območju je na kmetijskih
zemljiščih poleg prepovedi iz prvega in drugega odstavka prejšnjega člena
prepovedano tudi:
-       
gnojiti z gnojnico in gnojevko,
-       
gnojiti z vsebino pretočnih in nepretočnih greznic ter malih komunalnih
čistilnih naprav z zmogljivostjo do 50 populacijskih ekvivalentov tudi če gre
za vsebino, ki nastaja na kmetijskem gospodarstvu, in so pred uporabo te
vsebine za gnojilo na kmetijskih zemljiščih tega kmetijskega gospodarstva
izpolnjene zahteve v skladu s predpisom, ki ureja uporabo blata iz komunalnih
čistilnih naprav v kmetijstvu,
-       
gnojiti z digestatom (pregnitim blatom) 1. kakovostnega razreda,
vključno z digestatom (pregnitim blatom) 1. kakovostnega razreda, ki je
proizvod iz predpisa, ki ureja predelavo biološko razgradljivih odpadkov in
uporabo komposta ali digestata, ter
-       
preoravati trajno travinje, razen travinja (trave, detelje,
deteljno-travne mešanice in travno-deteljne mešanice), ki je vključeno v
kolobar.
(3) Na najožjem vodovarstvenem območju se na kmetijskih
zemljiščih lahko uporabljajo mineralna gnojila, ki vsebujejo dušik, če so pri
izdelavi gnojilnega načrta in gnojenju z mineralnimi gnojili upoštevane
naslednje zahteve:
-       
za okopavine največja dovoljena količina dušika pri začetnem gnojenju
pred setvijo ne presega 30 kg N/ha,
-       
največji enkratni odmerek dušika za dognojevanje okopavin ne presega 80
kg N/ha. Prvo dognojevanje okopavin se izvede na podlagi hitrega talnega
nitratnega testa, ki se opravi enkrat za eno vrsto okopavine v posamezni rastni
sezoni. Preskus in vrednotenje rezultatov preskusa se izvedeta v skladu s
smernicami iz četrtega odstavka prejšnjega člena,
-       
za žita enkratni vnos dušika z dognojevanjem ne presega 60 kg N/ha.
Jeseni je pred setvijo ozimnih vrst žita vnos dušika v tla z mineralnimi
gnojili prepovedan,
-       
za trajno travinje največja dovoljena količina dušika ne presega 50 kg
N/ha za vsako košnjo,
-       
za trajne nasade enkratni vnos dušika z dognojevanjem ne presega 60 kg
N/ha ter
-       
za zelenjadnice največja dovoljena količina dušika pri začetnem gnojenju
ne presega 40 kg N/ha. Največji enkratni vnos dušika za dognojevanje
zelenjadnic ne sme presegati 60 kg N/ha.
(4) Na ožjem in širšem vodovarstvenem območju se
kmetijska zemljišča lahko gnojijo z mineralnimi gnojili, ki vsebujejo dušik,
tako da enkratni vnos dušika z mineralnimi gnojili pri začetnem gnojenju ne
presega 60 kg N/ha, pri dognojevanju pa 80 kg N/ha.
24. člen
(zatiranje škodljivih organizmov na kmetijskih zemljiščih)
(1) Na najožjem vodovarstvenem območju je za zatiranje
škodljivih organizmov na kmetijskih zemljiščih prepovedana uporaba FFS, ki
vsebujejo aktivne snovi s seznama prepovedanih aktivnih snovi (v nadaljnjem
besedilu: seznam).
(2) Seznam vsako leto najpozneje v novembru za naslednje
leto pripravi ministrstvo, pristojno za kmetijstvo, na podlagi:
-       
rezultatov državnega monitoringa stanja voda za obravnavano območje iz
predhodnega leta, ki ga zagotavlja Agencija Republike Slovenije za okolje,
-       
rezultatov monitoringa pitne vode za obravnavano območje iz predhodnega
leta, ki ga zagotavlja ministrstvo, pristojno za zdravje,
-       
preveritve vseh FFS, registriranih v Republiki Sloveniji,
-       
preveritve seznama onesnaževal, nevarnih za podzemno vodo, za katera je
treba preprečiti vnos v podzemno vodo, iz predpisa, ki ureja emisijo snovi in
toplote pri odvajanju odpadnih voda v vode in javno kanalizacijo,
-       
preveritve seznama prednostnih nevarnih snovi iz predpisa, ki ureja
stanje površinskih voda,
-       
podatkov o možnem spiranju aktivnih snovi v podzemno vodo, pridobljenih
ob registraciji FFS, in
-       
podatkov iz ocenjevanja aktivnih snovi na ravni Evropske unije.
(3) Seznam je objavljen na osrednjem spletnem mestu
državne uprave.
(4) Če seznam ni izdelan v roku iz drugega odstavka tega
člena, se do njegove objave uporablja zadnji objavljeni seznam.
25. člen
(pogoji uporabe FFS, ki ne vsebujejo prepovedanih aktivnih
snovi s seznama, na najožjih vodovarstvenih območjih)
(1) Na najožjem vodovarstvenem območju se škodljivi
organizmi lahko zatirajo s FFS, ki ne vsebujejo aktivnih snovi s seznama in
katerih uporaba je dovoljena v skladu s predpisi, ki urejajo FFS, pod
naslednjimi pogoji:
-       
uporaba FFS je dopolnilni ukrep drugim nekemijskim ukrepom varstva
rastlin (mehanski, biološki in biotehnični ukrepi),
-       
prednost ima uporaba tistih kemijskih ukrepov in FFS, ki jih je
dovoljeno uporabljati v skladu s predpisi, ki urejajo ekološko pridelavo
kmetijskih pridelkov,
-       
med sezonami oziroma v sezoni se menjavajo FFS (aktivne snovi), kadar je
za posamezne škodljive organizme na voljo več razpoložljivih in po
učinkovitosti primerljivih FFS, ter
-       
uporaba FFS se izvaja na kmetijskih zemljiščih po setvi in vzniku
kmetijskih rastlin in plevela oziroma po presajanju kmetijskih rastlin in
vzniku plevela.
(2) Ne glede na četrto alinejo prejšnjega odstavka je
uporaba FFS, ki ne vsebujejo aktivnih snovi s seznama in katerih uporaba je
dovoljena v skladu s predpisi, ki urejajo FFS, na najožjem vodovarstvenem
območju na kmetijskih zemljiščih brez zelene odeje po setvi pred vznikom
kmetijskih rastlin in plevela oziroma pred presajanjem kmetijskih rastlin in
vznikov plevela dovoljena, če gre za gojenje vrtnin, za katere ni na voljo FFS
za uporabo po vzniku kmetijskih rastlin oziroma presajanju, ter hkrati iz ocene
tveganja za onesnaževanje podzemne vode v postopku registracije FFS izhaja, da
je tveganje za onesnaženje vode s tem FFS sprejemljivo.
2. Prepovedi, omejitve in zaščitni ukrepi na
nekmetijskih površinah
26. člen
(prepovedi in omejitve ter ukrepi na gozdnih in stavbnih
zemljiščih)
(1) Na notranjih območjih je na gozdnih zemljiščih in na
stavbnih zemljiščih, vključno z objekti prometne infrastrukture, prepovedano:
-       
gnojiti s hlevskim gnojem in mineralnimi gnojili, ki vsebujejo dušik,
razen če gre za gnojenje vrtov ob stanovanjskih stavbah,
-       
gnojiti z vsebino nepretočnih greznic ali blatom iz greznic ali
komunalnih ali skupnih čistilnih naprav ali drugih čistilnih naprav,
-       
gnojiti z gnojnico in gnojevko ter uporabljati blato ali skladiščiti
blato, ki nastaja na kmetijskem gospodarstvu in je mešanica komunalne odpadne
vode, gnojnice in gnojevke, ne glede na čas njegovega skladiščenja,
-       
skladiščiti organska gnojila iz predpisa, ki ureja varstvo voda pred
onesnaževanjem z nitrati iz kmetijskih virov, razen če ni s to uredbo določeno
drugače, ter
-       
uporabljati kompost ali digestat 1. ali 2. kakovostnega razreda,
vključno s kompostom in digestatom, ki sta proizvod iz predpisa, ki ureja
predelavo biološko razgradljivih odpadkov in uporabo komposta ali digestata.
(2) Na najožjih in ožjih vodovarstvenih območjih je na
gozdnih zemljiščih in na stavbnih zemljiščih prepovedano vnašati zemeljski
izkop, umetno pripravljeno zemljino ali polnilo iz predpisa, ki ureja
obremenjevanje tal z vnašanjem odpadkov.
27. člen
(zatiranje škodljivih organizmov na nekmetijskih zemljiščih)
Na notranjih območjih je na površinah, ki niso kmetijska
zemljišča prepovedano zatiranje škodljivih organizmov s kemičnimi ukrepi in
uporabo FFS.
28. člen
(sečnja in spravilo lesa)
Na najožjem vodovarstvenem območju je treba pred začetkom
del, ki so povezana s sečnjo in spravilom lesa z mehanizacijo iz gozda, o tem
obvestiti izvajalca javne službe oskrbe s pitno vodo.
VII. DRUGE ZAHTEVE IN OMEJITVE
29. člen
(poseganje na vodna in priobalna zemljišča ter ogrožena
območja)
(1) Na notranjih območjih in območju zajetja črpališča v
kanalu Formin sta poseganje v vodotoke ali priobalna zemljišča ter odvzem
naplavin iz vodotokov in priobalnih zemljišč prepovedana, razen če gre za:
-       
gradnjo ali rekonstrukcijo objektov, ki so namenjeni za javno oskrbo s
pitno vodo,
-       
izvajanje obvezne gospodarske javne službe vzdrževanja vodnih in
priobalnih zemljišč,
-       
izvajanje ukrepov varstva pred škodljivim delovanjem voda v skladu s
predpisi, ki urejajo vode,
-       
posebno rabo vode, če je za to rabo podeljena vodna pravica,
-       
gradnjo iztokov za odvajanje odpadne vode v skladu s predpisi, ki
urejajo emisijo snovi in toplote pri odvajanju odpadnih voda v vode in javno
kanalizacijo.
(2) Ne glede na prejšnji odstavek je na prelivnem
območju reke Pesnice v kanal Formin dovoljena novogradnja male hidroelektrarne
v skladu s 16. členom te uredbe.
30. člen
(čistilna naprava)
(1) Če se na črpališču Mihovci v okviru notranjega
nadzora pitne vode izkaže preseganje omejitve kriterija za skladnost vzorca za
posamezni parameter iz predpisa, ki ureja kakovost pitne vode, lahko
upravljavec črpališča zahteva vzorčenje prečiščene komunalne odpadne vode iz
obstoječih komunalnih čistilnih naprav Cvetkovci in Sodinci, ki mora biti
izvedeno v skladu s predpisom, ki ureja prve meritve in obratovalni monitoring
odpadnih voda. Za analizo vzorcev prečiščene komunalne odpadne vode se uporabi metoda,
katere meja določljivosti je najmanj enaka kriteriju za skladnost iz predpisa,
ki ureja kakovost pitne vode. Ne glede na to določbo se mora parameter nitrat v
vzorcu prečiščene komunalne odpadne vode določati z metodo, ki je določena v
predpisu, ki ureja prve meritve in obratovalni monitoring odpadnih voda.
(2) V vzorcu komunalne odpadne vode iz obstoječih
komunalnih čistilnih naprav Cvetkovci in Sodinci se določi vsaj en parameter,
za katerega je izkazano preseganje kriterija za skladnost vzorca pitne vode. Če
se v vzorcu komunalne odpadne vode ugotovi prisotnost:
-       
onesnaževala, za katero je v predpisu, ki ureja stanje površinskih voda,
določen okoljski standard kakovosti, mora upravljavec komunalne čistilne
naprave zagotoviti izvajanje obratovalnega monitoringa stanja površinskih voda
v skladu s predpisom, ki ureja obratovalni monitoring stanja površinskih voda,
-       
mikrobiološkega parametra, mora upravljavec komunalne čistilne naprave z
izvedbo dodatnih ukrepov zagotoviti, da je vsebnost mikrobioloških parametrov v
prečiščeni komunalni odpadni vodi nižja od mejnih vrednosti, ki so za te
parametre določene v predpisu, ki ureja odvajanje in čiščenje komunalne odpadne
vode.
(3) Šteje se, da je onesnaževalo v prečiščeni komunalni
odpadni vodi iz obstoječih komunalnih čistilnih naprav Cvetkovci in Sodinci
prisotno, kadar je njegova vsebnost višja od kriterija za skladnost vzorca
pitne vode. Ne glede na to določbo se šteje, da je v prečiščeni komunalni
odpadni vodi prisoten nitrat, kadar je njegova vsebnost višja od meje
določljivosti metode iz prvega odstavka tega člena.
(4) Če rezultati obratovalnega monitoringa stanja
površinskih voda iz prve alineje drugega odstavka tega člena pokažejo znatno
povečanje vsebnosti onesnaževala v skladu s predpisom, ki ureja emisijo snovi
in toplote pri odvajanju odpadnih voda v vode in javno kanalizacijo, mora
upravljavec komunalne čistilne naprave pripraviti program ukrepov za zmanjšanje
vsebnosti tistega onesnaževala, ki je vzrok za znatno povečanje, v prečiščeni
komunalni odpadni vodi na tako raven, da na črpališču Mihovci ni presežen
kriterij za skladnost vzorca za posamezni parameter iz predpisa, ki ureja
kakovost pitne vode.
31. člen
(odvajanje odpadnih voda)
(1) Na območju zajetja črpališča Mihovci in na notranjih
območjih se padavinska odpadna voda s streh objektov odvaja posredno v podzemne
vode v skladu s predpisi, ki urejajo emisijo snovi in toplote pri odvajanju
odpadnih voda v vode in javno kanalizacijo.
(2) Na območju zajetja črpališča Mihovci mora biti
zagotovljeno, da se odpadne vode odvajajo v skladu s predpisi, ki urejajo
emisijo snovi in toplote pri odvajanju odpadnih voda v vode in javno
kanalizacijo, ter da:
-       
se industrijska odpadna voda iz naprave za pripravo pitne vode odvaja
zunaj vodovarstvenega območja posredno v podzemno vodo ali v nepretočno
greznico v skladu s predpisom, ki ureja emisijo snovi in toplote pri odvajanju
odpadne vode v vode in javno kanalizacijo. Cevovod, po katerem se odvaja
odpadna voda zunaj vodovarstvenega območja posredno v podzemno vodo, mora biti
izveden tako, da je preprečeno kakršno koli uhajanje, izcejanje ali ponikanje v
podzemno vodo ali zajetje,
-       
se komunalna odpadna voda odvaja v nepretočno greznico tako, da je
preprečeno kakršno koli uhajanje, izcejanje ali ponikanje v podzemno vodo ali
zajetje,
-       
so površine nekategoriziranih cest vodotesne. Pri odvajanju padavinske
odpadne vode s teh površin je treba zagotoviti, da se ta voda odvaja zunaj
ožjega vodovarstvenega območja. Cevovodi, po katerih se odvaja odpadna voda s
teh površin, morajo biti izvedeni tako, da je preprečeno kakršno koli uhajanje,
izcejanje ali ponikanje v podzemno vodo ali zajetje,
-       
so površine samostojnega parkirišča za parkiranje vozil upravljavca
nadzornega centra črpališča Mihovci in upravljavca lokalnega (distribucijskega)
elektroenergetskega voda vodotesne in opremljene z lovilniki olj brez obvoda.
Pri odvajanju padavinske odpadne vode se ta odvaja zunaj ožjega vodovarstvenega
območja. Cevovodi, po katerih se odvaja odpadna voda s teh površin, morajo biti
izvedeni tako, da je preprečeno kakršno koli uhajanje, izcejanje ali ponikanje
v podzemno vodo ali zajetje.
(3) Na ožjem vodovarstvenem območju mora biti
zagotovljeno, da se odpadne vode iz stavbe za sušenje hmelja in spravilo
pridelka odvajajo v skladu s predpisi, ki urejajo emisijo snovi pri odvajanju
odpadnih voda, ter da se:
-       
komunalna odpadna voda iz sušilnice hmelja odvaja v nepretočno greznico
tako, da je preprečeno kakršno koli uhajanje, izcejanje ali ponikanje v
podzemno vodo ali zajetje,
-       
vse površine, tudi površine parkirišča pred stavbo, kjer je možen iztok
olj in goriv, uredijo kot vodotesne ploščadi, opremljene z lovilniki olj brez
obvoda, in se odpadna voda odvaja v neprepusten zbiralnik tako, da je
preprečeno kakršno koli prelivanje, uhajanje, izcejanje ali ponikanje v
podzemno vodo ali zajetje, ter
-       
industrijska odpadna voda iz sušilnice hmelja odvaja v neprepusten
zbiralnik tako, da je preprečeno kakršno koli prelivanje, uhajanje, izcejanje
ali ponikanje v podzemno vodo ali zajetje.
(4) Na notranjih območjih se na javnih cestah padavinska
odpadna voda odvaja v skladu s predpisi, ki urejajo emisijo snovi ali toplote
pri odvajanju odpadnih voda v vode in javno kanalizacijo, ter predpisi, ki
urejajo emisijo snovi pri odvajanju padavinske vode z javnih cest.
(5) Na širšem vodovarstvenem območju mora biti poleg
zahtev glede odvajanja odpadnih voda iz predpisov, ki urejajo emisijo snovi pri
odvajanju odpadnih voda, zagotovljeno, da se komunalna ali industrijska odpadna
voda ali njuna mešanica ali njuna mešanica s padavinsko odpadno vodo ne odvaja
posredno v podzemno vodo. Cevovod, po katerem se odvaja odpadna voda ali
mešanica odpadnih voda, mora biti izveden tako, da je preprečeno kakršno koli
uhajanje, izcejanje ali ponikanje v podzemno vodo ali zajetje.
(6) Na širšem vodovarstvenem območju mora biti
zagotovljeno, da se padavinska odpadna voda, ki odteka z utrjenih, tlakovanih
ali z drugim materialom prekritih površin objektov, razen streh objektov,
odvaja prek usedalnika in lovilnika olj brez obvoda iz predpisa, ki ureja
emisijo snovi in toplote pri odvajanju odpadnih voda v vode in javno
kanalizacijo.
32. člen
(gradbeni material)
Za gradnjo se uporabljajo materiali in snovi, iz katerih se
ne izlužujejo nevarne snovi in snovi, ki bi zaznavno spremenile kemijsko
sestavo podzemne vode.
33. člen
(organizacija gradbišča)
Pri organizaciji gradbišča morajo biti izpolnjene naslednje
zahteve:
-       
posegi v tla z odstranjevanjem krovnih plasti in spodnjih plasti tal se
izvajajo tako, da so prizadete čim manjše površine,
-       
glede obremenjevanja tal se z vnašanjem zemeljskega izkopa, umetno
pripravljene zemljine ali polnila pri gradnji upoštevajo določbe predpisa, ki
ureja obremenjevanje tal z vnašanjem odpadkov,
-       
pri izvedbi del mora biti preprečeno kakršno koli uhajanje, izcejanje
ali ponikanje nevarnih snovi v podzemno vodo ali zajetje,
-       
na gradbiščih, večjih od 1 ha, se izvaja etapna gradnja,
-       
z odpadki, ki nastanejo pri gradnji, se ravna v skladu s predpisom, ki
ureja odpadke,
-       
za izvedbo tesnilnih sistemov za zaščito podzemne vode (tesnilne zavese,
injektiranje, uporaba brizganega betona) se uporabljajo betoni z nealkalnimi
pospeševalci vezanja, ki nimajo negativnih vplivov na kakovost podzemne vode in
se uporabljajo le za graditev objekta. Gradnja tesnilnih zaves, ki niso v funkciji
objektov, ni dovoljena. Tesnilne zavese ne smejo segati do dna vodonosnika,
-       
zagotovljeno je odvajanje padavinske odpadne vode v skladu s predpisi,
ki urejajo emisijo snovi pri odvajanju odpadnih voda.
34. člen
(goriva in nevarne snovi)
(1) Na notranjih območjih je skladiščenje goriva in
drugih nevarnih snovi v objektih prepovedano, razen če gre za oskrbo obstoječih
objektov ali objektov, katerih gradnja je dovoljena v skladu s to uredbo, in če
so izpolnjeni pogoji iz predpisa, ki ureja skladiščenje nevarnih tekočin v
nepremičnih skladiščnih posodah, pri čemer se predpis, ki ureja skladiščenje
nevarnih tekočin v nepremičnih skladiščnih posodah, uporablja tudi za:
-       
skladiščenje nevarnih tekočin v skladiščih z zmogljivostjo manj od
0,3 m3, kjer se nevarne tekočine skladiščijo v prekritih in zaprtih
prostorih stavbe, ki so opremljeni tako, da je onemogočeno vsakršno uhajanje,
izcejanje ali iztekanje nevarnih tekočin neposredno v okolje ali posredno skozi
iztoke v javno kanalizacijo ali s pronicanjem v tla,
-       
skladiščenje nevarnih tekočin v skladiščnih posodah, pri čemer se
tekočine na kraju skladiščenja ne pretakajo in skladiščne posode ne polnijo ali
praznijo,
-       
začasno skladiščenje nevarnih tekočih odpadkov v skladiščnih posodah z
zmogljivostjo skladišča manj od 5 m3 ne glede na čas začasnega
skladiščenja tekočin, pri čemer se tekočine na kraju začasnega skladiščenja ne
pretakajo in skladiščne posode ne polnijo ali praznijo, ter
-       
skladiščenje utekočinjenega naftnega plina.
(2) V primeru skladiščenja nevarnih tekočin iz druge,
tretje in četrte alineje prejšnjega odstavka morajo biti talne površine na
območju skladiščenja opremljene tako, da je onemogočeno vsakršno uhajanje,
izcejanje ali iztekanje nevarnih tekočin neposredno v okolje ali posredno skozi
iztoke v javno kanalizacijo ali s pronicanjem v tla.
(3) Na notranjih območjih je prepovedano skladiščenje
radioaktivnih snovi.
35. člen
(zaščita pred razlitjem nevarnih snovi)
Na notranjih območjih se pri nezgodah med gradnjo, prometnih
nesrečah med obratovanjem ali ob razlitju večjih količin goriva in drugih
nevarnih snovi ukrepa tako, da se prepreči izlitje nevarnih snovi v vodotoke
ter podzemno vodo, in se o tem takoj obvesti najbližji center za obveščanje.
Ravna se v skladu s predpisi, ki urejajo ravnanje z odpadki, zavaruje se
lokacija, uporabi se nevtralizacijsko sredstvo, onesnažena zemljina se takoj
odstrani in odda pooblaščeni organizaciji za ravnanje z odpadki. Nastala škoda
se sanira.
36. člen
(vožnja z vozili na najožjem in ožjem vodovarstvenem
območju)
Na najožjem in ožjem vodovarstvenem območju je po cestah
prepovedan promet vozil, ki prevažajo gorivo in druge nevarne snovi, razen če
gre za oskrbo obstoječih objektov ali objektov, katerih gradnja je dovoljena v
skladu s to uredbo.
37. člen
(parkiranje na notranjih območjih)
Na notranjih območjih je prepovedano parkiranje vozil na
kmetijskih in gozdnih zemljiščih, razen če gre za parkiranje lastnikov teh
zemljišč na ali ob njihovih parcelah zaradi opravljanja kmetijskih ali
gozdarskih del.
38. člen
(objekti za izvajanje meritev)
(1) Na notranjih območjih morajo lastniki ali drugi
posestniki zemljišč izvajalcu javne službe oskrbe s pitno vodo ali izvajalcu
državnega monitoringa stanja okolja v skladu s predpisi, ki urejajo varstvo
okolja, dopustiti dostop do objektov za izvajanje meritev količin in kakovosti
okolja ter njihovo redno vzdrževanje, izvajanje meritev in odvzem vzorcev ali
novogradnjo objektov za izvajanje meritev količin in kakovosti okolja.
(2) Ukinitev oziroma odstranitev objektov za izvajanje
meritev iz prejšnjega odstavka lahko odobri samo lastnik teh objektov ali od
njega pooblaščeni upravljavec, izvede pa jo od njiju pooblaščeni izvajalec.
39. člen
(gramoznice)
Na notranjih območjih so nove gramoznice prepovedane.
VIII. NADZOR
40. člen
(nadzor)
(1) Nadzor nad izvajanjem te uredbe opravlja inšpekcija,
pristojna za vode.
(2) Poleg inšpekcije iz prejšnjega odstavka opravljajo
nadzor nad izvajanjem te uredbe tudi druge inšpekcije, in sicer v zvezi s:
-       
prepovedmi in omejitvami neposredno ob zajetju opravlja inšpektorat,
pristojen za varovanje zdravje,
-       
ravnanjem na kmetijskih zemljiščih in v gozdu opravlja inšpektorat,
pristojen za kmetijstvo in gozdarstvo,
-       
prepovedmi in omejitvami uporabe FFS in sredstev za zaščito lesa
opravlja inšpektorat, pristojen za kmetijstvo, ter
-       
prepovedmi in omejitvami za gradnjo objektov, za katere je treba
pridobiti gradbeno dovoljenje, opravlja inšpektorat, pristojen za graditev.
IX. KAZENSKE DOLOČBE
41. člen
(kazenske določbe)
(1) Z globo od 4.000 do 125.000 eurov se za prekršek
kaznuje pravna oseba, če:
1.     
rabi vodo v nasprotju s prvim odstavkom 6. člena te uredbe,
2.     
opravlja dejavnosti ali ravna v nasprotju z 8. členom te uredbe,
3.     
gnoji brez gnojilnega načrta iz prve alineje prvega odstavka 22. člena
te uredbe ali v nasprotju z njim,
4.     
gnoji v nasprotju s tretjo in četrto alinejo prvega odstavka 22. člena,
s prvo do četrto alinejo drugega odstavka 23. člena ali tretjim in četrtim
odstavkom 23. člena te uredbe,
5.     
skladišči organska gnojila v nasprotju z drugo alinejo prvega odstavka 22.
člena te uredbe,
6.     
vnaša zemeljski izkop, umetno pripravljene zemljine ali polnila v
nasprotju z drugim odstavkom 22. člena te uredbe,
7.     
preorava trajno travinje v nasprotju s peto alinejo drugega odstavka 23.
člena te uredbe,
8.     
pri uporabi mineralnih gnojil, ki vsebujejo dušik, preseže mejne
vrednosti iz tretjega in četrtega odstavka 23. člena te uredbe,
9.     
zatira škodljive organizme v nasprotju s 24., 25. ali 27. členom te
uredbe,
10.  
na nekmetijskih površinah ravna v nasprotju s 26. členom te uredbe,
11.  
organizira gradbišče v nasprotju s 33. členom te uredbe,
12.  
skladišči goriva in nevarne snovi v nasprotju s 34. členom te
uredbe,
13.  
ne ukrepa ob razlitjih nevarnih snovi v skladu s 35. členom te
uredbe,
14.  
opravlja vožnjo z vozili, ki prevažajo gorivo in druge nevarne snovi, v
nasprotju s 36. členom te uredbe,
15.  
parkira vozila v nasprotju s 37. členom te uredbe ter
16.  
ne dopusti dostopa do objektov za izvajanje meritev količin in kakovosti
okolja ter njihovega rednega vzdrževanja, izvajanja meritev in odvzema vzorcev
ali novogradnje objektov za izvajanje meritev količin in kakovosti okolja iz
38. člena te uredbe.
(2) Z globo od 2.000 do 4.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 600 do 2.000 eurov se za prekršek iz
prvega odstavka tega člena kaznuje tudi odgovorna oseba pravne osebe ali
odgovorna oseba samostojnega podjetnika posameznika ali odgovorna oseba
posameznika, ki samostojno opravlja dejavnost.
(4) Z globo od 400 do 1.200 eurov se za prekršek iz
prvega odstavka tega člena kaznuje posameznik.
X. PREHODNE IN KONČNA DOLOČBA
42. člen
(označitev vodovarstvenega območja)
(1) Načrt postavitve tabel za označevanje
vodovarstvenega območja v skladu s predpisom, ki ureja označevanje
vodovarstvenega območja, mora biti pripravljen najpozneje v enem letu od
uveljavitve te uredbe.
(2) Na podlagi načrta iz prejšnjega odstavka morajo biti
območja zajetij in notranja območja označena najpozneje v dveh letih od
uveljavitve te uredbe.
43. člen
(postavitev ograje)
Ograja okoli zajetij črpališča Mihovci in črpališča v kanalu
Formin mora biti nameščena najpozneje v enem letu od uveljavitve te uredbe v
skladu s predpisom, ki določa kriterije za označevanje vodovarstvenega območja.
44. člen
(odpadna voda iz naprave za pripravo pitne vode)
Odpadno vodo iz obstoječe naprave za pripravo pitne vode iz
prve alineje drugega odstavka 31. člena te uredbe je treba speljati zunaj
vodovarstvenega območja najpozneje v dveh letih od uveljavitve te uredbe.
45. člen
(daljinski (prenosni) daljnovod in glavna cesta)
(1) Na notranjih območjih je dovoljena novogradnja
daljinskega (prenosnega) elektroenergetskega voda, za katerega je že izdana
Uredba o državnem prostorskem načrtu za gradnjo daljnovoda 2 x 400 kV Cirkovce–Pince
(Uradni list RS, št. 55/12), in se izda vodno soglasje, če:
-       
je pridobljeno okoljevarstveno dovoljenje, iz katerega izhaja, da so
zagotovljeni zaščitni ukrepi, s katerimi se preprečijo negativni vplivi na
vodni režim in stanje površinskih in podzemnih voda, zlasti pa na kakovost in
količino podzemne vode,
-       
je vlogi za pridobitev vodnega soglasja priložena izjava izvajalca javne
službe oskrbe s pitno vodo, iz katere je razvidno, da je ta seznanjen s
predlaganimi gradbenimi posegi, ter
-       
so izpolnjene zahteve iz 32., 33. in 35. člena te uredbe.
(2) Na ožjem in širšem vodovarstvenem območju je
dovoljena novogradnja glavne ceste, za katero je izdan Odlok o lokacijskem
načrtu za glavno cesto Hajdina–Ormož, odsek Gorišnica–Ormož (Uradni list RS,
št. 54/99 in 116/00), in se izda vodno soglasje, če:
-       
je bila v postopku priprave lokacijskega načrta izvedena celovita
presoja vplivov na okolje ter je pridobljeno okoljevarstveno dovoljenje, iz
katerega izhaja, da so zagotovljeni zaščitni ukrepi, s katerimi se preprečijo
negativni vplivi na vodni režim in stanje površinskih in podzemnih voda, zlasti
pa na kakovost in količino podzemne vode,
-       
je vlogi za pridobitev vodnega soglasja priložena izjava izvajalca javne
službe oskrbe s pitno vodo, iz katere je razvidno, da je ta seznanjen s
predlaganimi gradbenimi posegi, ter
-       
so izpolnjene zahteve iz tretjega odstavka 31. člena ter iz 32., 33. in
35. člena te uredbe.
46. člen
(veljavnost gnojilnega načrta)
Gnojilni načrti, izdelani pred uveljavitvijo te uredbe, se
uporabljajo kot gnojilni načrti iz četrtega odstavka 22. člena te uredbe do
konca obdobja, za katero so bili izdelani.
47. člen
(uskladitev ravnanj na kmetijskih zemljiščih)
Lastniki in drugi posestniki kmetijskih zemljišč morajo svoja
ravnanja na kmetijskih zemljiščih uskladiti z določbami 22. do 25. člena te
uredbe najpozneje do 1. januarja 2023.
48. člen
(začeti postopki)
Postopki za izdajo gradbenega dovoljenja in vodnega soglasja,
začeti pred uveljavitvijo te uredbe, se končajo po dosedanjih predpisih.
49. člen
(veljavna dovoljenja, informacije in soglasja)
Določbe te uredbe se ne uporabljajo za gradnje, za katere je
bilo pred uveljavitvijo te uredbe:
-       
izdano pravnomočno oziroma dokončno gradbeno dovoljenje,
-       
izdana informacija o pogojih posega v prostor, ki lahko vpliva na vodni
režim ali stanje voda, v postopku za pridobitev vodnega soglasja, če ni
starejša od treh let, ali
-       
izdano pravnomočno oziroma dokončno vodno soglasje.
50. člen
(začetek veljavnosti)
Ta uredba začne veljati petnajsti dan po objavi v Uradnem
listu Republike Slovenije.
Št. 00719-31/2020
Ljubljana, dne 16. decembra 2020
EVA 2017-2550-0015
Vlada Republike Slovenije
Janez Janša
predsednik

Priloga
1: Seznam zajetij za črpališče Mihovci in črpališče v kanalu Formin 
Priloga
2: Seznam zemljiških parcel na vodovarstvenem območju za javno oskrbo s pitno
vodo v občinah Ormož, Središče ob Dravi, Sveti Tomaž in delu občine Ljutomer
Priloga
3: Publikacijska karta vodovarstvenega območja za javno oskrbo s pitno vodo v
občinah Ormož, Središče ob Dravi, Sveti Tomaž in delu občine Ljutomer