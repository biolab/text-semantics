I. SPLOŠNE DOLOČBE
1. člen
(vsebina)
Ta pravilnik določa način vodenja registra kmetijskih
gospodarstev (v nadaljnjem besedilu: RKG), podrobnejše podatke, način
sporočanja podatkov in sprememb, vsebino izpisov iz RKG, obseg in vrste
sprememb, ki bistveno ne spreminjajo prijavljenih podatkov, ter podrobnejša
pravila v zvezi z identifikacijskim sistemom za zemljišča za izvajanje: 
-       
Uredbe (EU) št. 1306/2013 Evropskega parlamenta in Sveta z dne
17. decembra 2013 o financiranju, upravljanju in spremljanju skupne kmetijske
politike in razveljavitvi uredb Sveta (EGS) št. 352/78, (ES)
št. 165/94, (ES) št. 2799/98, (EC) No. 814/2000, (ES)
št. 1290/2005 in (ES) št. 485/2008 (UL L št. 347 z dne
20. 12. 2013, str. 549), zadnjič spremenjene z Delegirano uredbo Komisije
(EU) 2017/891 z dne 13. marca 2017 o dopolnitvi Uredbe (EU)
št. 1308/2013 Evropskega parlamenta in Sveta v zvezi s sektorjema sadja in
zelenjave ter predelanega sadja in zelenjave, dopolnitvi Uredbe (EU)
št. 1306/2013 Evropskega parlamenta in Sveta v zvezi s kaznimi, ki se
uporabijo v teh sektorjih, in spremembi Izvedbene uredbe Komisije (EU)
št. 543/2011 (UL L št. 138 z dne 25. 5. 2017, str. 4); 
-       
Uredbe (EU) št. 1307/2013 Evropskega parlamenta in Sveta z dne
17. decembra 2013 o pravilih za neposredna plačila kmetom na podlagi shem
podpore v okviru skupne kmetijske politike ter razveljavitvi Uredbe Sveta (ES)
št. 637/2008 in Uredbe Sveta (ES) št. 73/2009 (UL L št. 347 z
dne 20. 12. 2013, str. 608), zadnjič spremenjene z Delegirano uredbo
Komisije (EU) 2017/1183 z dne 20. aprila 2017 o dopolnitvi uredb (EU)
št. 1307/2013 in (EU) št. 1308/2013 Evropskega parlamenta in Sveta glede
pošiljanja informacij in dokumentov Komisiji (UL L št. 171 z dne
4. 7. 2017, str. 100); 
-       
Delegirane uredbe Komisije (EU) št. 640/2014 z dne 11. marca
2014 o dopolnitvi Uredbe (EU) št. 1306/2013 Evropskega parlamenta in Sveta
glede integriranega administrativnega in kontrolnega sistema, pogojev za
zavrnitev ali ukinitev plačil in za upravne kazni, ki se uporabljajo za
neposredna plačila, podporo za razvoj podeželja in navzkrižno skladnost (UL L
št. 181 z dne 20. 6. 2014, str. 48), zadnjič spremenjene z Delegirano
uredbo Komisije (EU) 2017/723 z dne 16. februarja 2017 o spremembi
Delegirane uredbe Komisije (EU) št. 640/2014 o dopolnitvi Uredbe (EU)
št. 1306/2013 Evropskega parlamenta in Sveta glede integriranega
administrativnega in kontrolnega sistema, pogojev za zavrnitev ali ukinitev
plačil in za upravne kazni, ki se uporabljajo za neposredna plačila, podporo za
razvoj podeželja in navzkrižno skladnost (UL L št. 107 z dne 25. 4.
2017, str. 1), (v nadaljnjem besedilu: Uredba 640/2014/EU), in 
-       
Izvedbene uredbe (EU) št. 809/2014 z dne 17. julija 2014 o
pravilih za uporabo Uredbe (EU) št. 1306/2013 Evropskega parlamenta in
Sveta v zvezi z integriranim administrativnim in kontrolnim sistemom, ukrepi za
razvoj podeželja in navzkrižno skladnostjo (UL L št. 227 z dne 31. 7.
2014, str. 69), zadnjič spremenjene z Izvedbeno uredbo Komisije (EU) 2017/1242
z dne 10. julija 2017 o spremembi Izvedbene uredbe (EU) št. 809/2014
o pravilih za uporabo Uredbe (EU) št. 1306/2013 Evropskega parlamenta in
Sveta v zvezi z integriranim administrativnim in kontrolnim sistemom, ukrepi za
razvoj podeželja in navzkrižno skladnostjo (UL L št. 178 z dne 11. 7.
2017, str. 4).
2. člen
(pomen izrazov)
Posamezni izrazi v tem pravilniku pomenijo:
1.     
brežina je pas zemljišča s strmim nagibom, ki leži na pobočjih, urejenih
v terasah, zaradi zmanjšanja nagiba in erozije kmetijskih zemljišč;
2.     
hitro rastoči panjevec je način vzgoje dreves, za katero je značilna
gosta rast vej iz posekanega panja;
3.     
naslov ali sedež kmetijskega gospodarstva (v nadaljnjem besedilu: KMG)
je lokacija, na kateri je pretežni del kmetijskih zemljišč, rejnih živali ali
objektov in naprav za izvajanje kmetijske dejavnosti. Če je naslov ali sedež
KMG na lokaciji, ki je ni mogoče opredeliti s hišno številko, se navedejo
podatki o občini, naselju in geografskih koordinatah lokacije;
4.     
obračališče je, gledano v smeri obdelave, zemljišče, namenjeno
manevriranju s kmetijsko mehanizacijo in ne vključuje ceste v javni uporabi;
5.     
premena je obdobje med krčitvijo in ponovno zasaditvijo hmelja v
hmeljišču;
6.     
sadilna razdalja med vrstami je razdalja med vrstami sadik znotraj
trajnega nasada;
7.     
sadilna razdalja v vrsti je razdalja med posameznimi sadikami v vrsti;
8.     
zatravljenost trajnega nasada pomeni, da je trajni nasad trajno
zatravljen v medvrstnih prostorih;
9.     
G-MID je identifikacijska številka gospodarstva, kot jo določajo
predpisi s področja živinoreje.
II. VPIS IN IZBRIS KMG V RKG
3. člen
(vpis KMG v RKG)
(1) KMG se vpiše v RKG na podlagi vloge za vpis v RKG,
ki jo nosilec vloži na upravni enoti na obrazcu iz priloge 1, ki je sestavni
del tega pravilnika.
(2) Člani kmetije, ki imajo stalno prebivališče na istem
naslovu kot nosilec, se vpišejo v RKG po uradni dolžnosti, preostali člani
kmetije pa na podlagi vloge za vpis v RKG, ki jo nosilec vloži na obrazcu iz
priloge 1 tega pravilnika.
(3) Ne glede na prejšnji odstavek se v primeru, da ima
nosilec kmetije stalno prebivališče prijavljeno na naslovu zavoda ali
gospodarske družbe, člani kmetije, pripisani po uradni dolžnosti, lahko
izbrišejo s kmetije na predlog nosilca.
(4) Če se v skladu z drugim odstavkom tega člena po
uradni dolžnosti na kmetijo pripiše več kot 15 članov kmetije, se ti člani po
uradni dolžnosti izbrišejo s kmetije. Člani kmetije se v tem primeru vpišejo na
predlog nosilca, če izpolnjujejo pogoje za člana kmetije v skladu z zakonom, ki
ureja kmetijstvo.
(5) Nosilec ali član kmetije sta lahko pripisana na več
KMG le, če:
-       
(črtana),
-       
je oseba hkrati tudi nosilec KMG v postopku izbrisa v skladu s 6. členom
tega pravilnika ali
-       
je oseba s sklepom sodišča do dokončanja zapuščinskega postopka določena
kot začasni skrbnik ene ali več kmetij.
(6) Vlogo za vpis zaposlenega na kmetiji v RKG vloži
nosilec kmetije na obrazcu iz priloge 1 tega pravilnika. Pogoj za vpis
zaposlenega na kmetiji v RKG je prijava v obvezna socialna zavarovanja
(pokojninsko in invalidsko zavarovanje, zdravstveno zavarovanje, zavarovanje za
starševsko varstvo in zavarovanje za primer brezposelnosti).
(7) Če ima KMG v uporabi kmetijska zemljišča, se ob
vpisu KMG v RKG vpišejo tudi zemljišča v skladu s tem pravilnikom. Za vpis
trajnih nasadov je treba sporočiti tudi podatke o trajnih nasadih iz 16. do 22.
člena tega pravilnika na obrazcih iz prilog 3, 4, 5, 6 in 7, ki so sestavni del
tega pravilnika. Za planino oziroma skupni pašnik je treba sporočiti tudi
podatke o planini oziroma skupnem pašniku iz 25. člena tega pravilnika na
obrazcu iz priloge 2, ki je sestavni del tega pravilnika.
4. člen
(spremembe glede vpisa nosilca, članov kmetije in zaposlenih
na kmetiji v RKG)
(1) Vlogo za spremembo nosilca, članov kmetije in
zaposlenih na kmetiji vloži nosilec na obrazcu iz priloge 9, ki je sestavni del
tega pravilnika.
(2) Zaposlenega na kmetiji upravna enota izbriše s
kmetije kot zaposlenega na kmetiji po uradni dolžnosti, če nosilec ali član
kmetije, s katerim je zaposleni na kmetiji sklenil delovno razmerje, ni več
nosilec ali član kmetije oziroma je iz uradnih evidenc razvidno, da je
zaposlitev na kmetiji prenehala.
(3) Sprememba nosilca kmetijskega gospodarstva, ki je zbirno
vlogo za tekoče leto že oddal, ni možna v roku za oddajo zbirne vloge, ali v
obdobju za pozno predložitev zbirne vloge določenem v predpisu, ki ureja
izvedbo ukrepov kmetijske politike za tekoče leto in 13. in 14. členu Uredbe
640/2014/EU, dokler nosilec kmetijskega gospodarstva, ki je zbirno vlogo za
tekoče leto že oddal, ne izvede umika zbirne vloge.
5. člen
(vsebina izpisa iz RKG)
(1) Upravna enota ob vpisu ali spremembah podatkov KMG v
RKG nosilcu izda izpis iz RKG, ki šteje kot potrdilo o vpisu v RKG. Izpis iz
RKG vsebuje:
a)    
KMG-MID;
b)    
pri neusklajenosti podatkov v RKG: opozorilo o taki neusklajenosti;
c)    
naslov ali sedež in domače ime KMG, če ga ima;
č)    podatke o nosilcu; za fizične osebe ime in priimek, datum
rojstva in naslov s hišno številko, za poslovne subjekte pa firmo, matično in
davčno številko ter sedež;
d)    
pri kmetiji: podatke o namestniku nosilca, če je ta določen, o članih
kmetije in zaposlenih na kmetiji, in sicer ime in priimek, datum rojstva;
e)    
podatke o blokih, in sicer: identifikacijsko oznako blok ID, grafično
površino, največjo upravičeno površino (v nadaljnjem besedilu: NUP), datum
zadnje spremembe bloka;
f)     
podatke o grafičnih enotah rabe kmetijskega gospodarstva (v nadaljnem
besedilu: GERK), in sicer: identifikacijsko oznako GERK-PID, domače ime, vrsto
rabe, grafično površino, NUP, podatke o GERK iz 16. do 22. člena tega
pravilnika in datum zadnje spremembe GERK;
g)    
za planino oziroma skupni pašnik: podatke o planini oziroma skupnem
pašniku in G-MID;
h)    
razvrstitev kmetijskega gospodarstva v območja z omejenimi možnostmi za
kmetijsko dejavnost;
i)      
število plačilnih pravic;
j)      
podatek o opravljanju dopolnilne dejavnosti na kmetiji.
(2) Izpis iz prejšnjega odstavka se v elektronski obliki
hrani v RKG.
(3) Ne glede na prvi odstavek tega člena upravna enota
izpisa iz RKG ne izda po uradni dolžnosti, če je:
a)    
sprememba v RKG nastala zaradi uskladitve podatkov z evidenco subjektov
oziroma drugimi zbirkami podatkov po uradni dolžnosti;
b)    
sprememba GERK in blokov po uradni dolžnosti taka, da bistveno ne
spreminja prijavljenih podatkov v skladu z drugim odstavkom 35. člena tega
pravilnika;
c)    
sprememba GERK in blokov izvedena na osnovi upravnih pregledov Agencije
Republike Slovenije za kmetijske trge in razvoj podeželja (v nadaljnjem
besedilu: agencija) v skladu s tretjim odstavkom 35. člena tega pravilnika.
6. člen
(izbris KMG iz RKG)
(1) KMG se v RKG označi kot izbrisano na podlagi vloge
za izbris kmetijskega gospodarstva, ki jo nosilec oziroma njegov pravni
naslednik vloži pri upravni enoti na obrazcu iz priloge 12, ki je sestavni del
tega pravilnika. Upravna enota o izbrisu iz RKG obvesti nosilca oziroma
njegovega pravnega naslednika.
(2) Ne glede na prejšnji odstavek upravna enota po
uradni dolžnosti označi KMG v RKG kot izbrisano, če je poslovni subjekt
izbrisan iz poslovnega registra Slovenije.
(3) Ne glede na prvi odstavek tega člena upravna enota
po uradni dolžnosti označi KMG v RKG kot izbrisano, če:
-       
se na kmetijskem gospodarstvu ne opravlja kmetijske dejavnosti,
-       
nima pripisanih zemljišč in živali,
-       
se na KMG v zadnjih petih letih v RKG in drugih obveznih zbirkah
podatkov ministrstva, pristojnega za kmetijstvo (v nadaljnjem besedilu:
ministrstvo), niso spremenili podatki in
-       
za KMG ni bila oddana zbirna vloga v skladu s predpisom, ki ureja
izvedbo ukrepov kmetijske politike.
III. IDENTIFIKACIJSKI SISTEM ZA ZEMLJIŠČA
7. člen
(GERK in blok)
(1) Zemljišča se v RKG vpišejo tako, da se na podlagi
dejanskega stanja v naravi vriše GERK.
(2) Soležni GERK posameznega KMG se ob koncu vrisa
aplikativno povežejo v blok.
8. člen
(meja in površina bloka oziroma GERK)
(1) Meja bloka oziroma GERK je več daljic, ki so med
seboj povezane v zaključen poligon. Krajišča daljic so točke, ki imajo
koordinate določene v državnem koordinatnem sistemu.
(2) Razdalje in površine se merijo na podlagi pravokotne
ravninske projekcije.
(3) Za površino bloka oziroma GERK se šteje grafična
površina, ki je izračunana iz ravninskih koordinat točk, ki določajo mejo GERK.
Površina GERK oziroma bloka je izražena v m2.
(4) Najmanjša površina bloka oziroma GERK je 25 m2.
(5) Soležni GERK istega KMG, ki imajo iste vrste rabe iz
13. člena tega pravilnika, se združijo v en GERK.
(6) Ne glede na prejšnji odstavek ni treba združiti GERK
z naslednjimi vrstami rabe:
a)    
1170 – jagode na njivi,
b)    
1192 – rastlinjak s sadnimi rastlinami,
c)    
1211 – vinograd,
č)    1221 – intenzivni sadovnjak,
d)    
1222 – ekstenzivni sadovnjak,
e)    
1230 – oljčnik.
9. člen
(podatki, ki se vodijo v RKG za GERK)
(1) Za GERK se poleg podatkov, ki se v RKG vodijo v
skladu z zakonom, ki ureja kmetijstvo, pripiše podatek o državi. GERK se
pripiše država, v kateri leži vsaj 80 odstotkov njegove površine. Če površina
GERK v nobeni od držav ne dosega 80 odstotkov od celotne površine GERK, se GERK
razdeli na dva GERK tako, da se obema lahko pripiše podatek o državi.
(2) Ne glede na prejšnji odstavek se GERK, ki je manjši
od 1 ha, pripiše državi, v kateri je večji del GERK.
(3) Nagib, usmerjenost (ekspozicija) in nadmorska višina
GERK se izračunajo na podlagi digitalnega modela reliefa 5 x 5 m, pridobljenega
iz aerolaserskega skeniranja (LIDAR) v velikosti celice 1 x 1 m. Podatek o
nagibu, usmerjenosti in nadmorski višini GERK je povprečje vrednosti nagiba,
usmerjenosti in nadmorske višine na celotni površini GERK.
10. člen
(tvorba bloka in določitev NUP)
(1) Blok se tvori tako, da se po zaključenem vrisu GERK
vsi soležni GERK istega KMG združijo v en blok. Soležni so tisti GERK, ki imajo
skupno vsaj eno daljico. Če soležni GERK ležijo čez državno mejo, ti tvorijo
svoj blok.
(2) Ne glede na določbo prejšnjega odstavka GERK z
naslednjimi vrstami rabe predstavlja samostojen blok:
a)    
1181 – trajne rastline na njivskih površinah, kjer pridelava ni v tleh,
b)    
1191 – rastlinjaki, kjer pridelava ni v tleh,
c)    
1320 – travinje z razpršenimi neupravičenimi značilnostmi,
č)    1411 – površina za ukrep odprava zaraščanja,
d)    
1420 – plantaža gozdnega drevja.
(3) NUP GERK je celotna površina GERK, razen pri GERK z
naslednjimi vrstami rabe:
a)    
1181 – trajne rastline na njivskih površinah, kjer pridelava ni v tleh:
NUP je enaka nič;
b)    
1191 – rastlinjaki, kjer pridelava ni v tleh: NUP je enaka nič;
c)    
1320 – travinje z razpršenimi neupravičenimi značilnostmi: NUP se določi
v skladu s 24. členom tega pravilnika;
č)    1411 – površina za ukrep odprava zaraščanja: NUP je enaka nič;
d)    
1420 – plantaža gozdnega drevja: NUP je enaka nič.
(4) NUP bloka je vsota vseh NUP GERK, ki tvorijo blok.
11. člen
(določitev kmetijskih zemljišč in površin, na katere se
lahko vriše GERK)
(1) GERK se lahko vriše na kmetijska zemljišča, ki so po
evidenci dejanske rabe kmetijskih in gozdnih zemljišč (v nadaljnjem besedilu:
evidenca dejanske rabe) opredeljena kot njive in vrtovi, trajni nasadi in
travniške površine, če ni v tem pravilniku določeno drugače.
(2) V upravičeno površino GERK se lahko vštejejo
vetrozaščitni pasovi, drevesa v vrsti, žive meje, omejki, mejice, jarki,
kamnite ograje, suhozidi, razna sušila (kozolci, ostrvi ipd.) in kolovozi, če
so sestavni del tradicionalne kulturne krajine in dobre kmetijske prakse ter če
njihova širina ne presega 2 m.
(3) Če pridelava lahko poteka neovirano, se lahko v
upravičeno površino GERK všteje do vključno 50 posamičnih dreves na hektar. Pri
štetju dreves se upoštevajo grmi in drevje, ki ni sadno. Za sadna drevesa
omejitev 50 dreves na hektar ne velja.
(4) Pri GERK z naslednjimi vrstami rabe se v GERK lahko
vključijo tudi obračališča brez vključitve poti, širših od 2 m, katerih širina
od konca posevka oziroma vrste ne sme presegati:
a)    
1100 – njiva, 1161 – hmeljišče v premeni, 1170 – jagode na njivi in 1180
– trajne rastline na njivskih površinah: 2 m,
b)    
1160 – hmeljišče (v obdelavi): 8 m,
c)    
1211 – vinograd, 1212 – matičnjak in 1221 – intenzivni sadovnjak, 1230 –
oljčnik: 6 m oziroma 10 m, če so zasajeni v terasah.
(5) Površine do 2 m širine med rastlinjaki in
površine do 2 m širine med posameznimi njivami, namenjenimi reji polžev v
GERK z vrsto rabe 1150 – njiva za rejo polžev, se lahko vključijo v GERK.
(6) Pri GERK iz druge in tretje alineje četrtega
odstavka tega člena se v GERK lahko vključi tudi površina na zunanji strani
zadnje vrste v nasadu do širine, ki je manjša ali enaka povprečni razdalji med
vrstami znotraj nasada, če se uporablja za premike kmetijske mehanizacije pri
obdelavi nasada in ne vključuje ceste v javni uporabi ter ne presega meje
ograjenega nasada.
(7) Pri kmetijskih zemljiščih, ki so zaradi nagiba
urejena v terasah, se v GERK vključijo tudi brežine. Brežini na robu GERK
(zgornja in spodnja) se lahko vključita v GERK največ do širine 2 m
oziroma pri trajnih nasadih do največ ene povprečne razdalje med vrstami od
zadnje vrste nasada.
12. člen
(površine, ki morajo biti vpisane ločeno ali so izključene
iz GERK)
(1) Strnjene površine, ki po evidenci dejanske rabe
spadajo med druge kmetijske površine, gozd in druga nekmetijska zemljišča, se
izločijo iz GERK, če so večje ali enake 100 m2. Iz GERK se
morajo take površine izločiti tudi, če so manjše od 100 m2 ter jih
je v GERK več in skupaj tvorijo površino, ki je večja ali enaka tehnični
toleranci za merjenje na ekranu iz ortofoto posnetkov v skladu s predpisom, ki
ureja metode merjenja in ugotavljanja kmetijskih parcel ter tolerance meritev,
ali je večja od 1 ha.
(2) Iz GERK ni treba izločiti površin, manjših od 100 m2,
tudi če ustrezajo drugim vrstam rabe GERK. Površine, večje ali enake 100 m2,
se vrišejo kot samostojni GERK. Njive ni treba vpisati kot ločen GERK, če je
manjša od 1000 m2 in leži v medvrstnem prostoru trajnega nasada,
razen hmeljišča.
(3) Ne glede na določbo prvega odstavka tega člena se
pri vrisu vrste rabe GERK 1320 – travinje z razpršenimi neupravičenimi
značilnostmi upoštevajo določbe 24. člena tega pravilnika.
(4) Ne glede na prvi odstavek tega člena se iz GERK
izločijo vode in površine, namenjene skladiščenju hlevskega gnoja za obdobje,
daljše od dveh mesecev, ki merijo več kot 25 m2, ter vsa pozidana
zemljišča.
(5) Ne glede na drugi odstavek tega člena ni treba
ločiti v samostojen GERK sadnih rastlin in trt, ki so posajene v eni vrsti,
znotraj druge vrste rabe GERK.
(6) V GERK se ne uvrščajo naslednje površine:
a)    
zelenice okoli stavb,
b)    
nezatravljene ograde, v katerih so živali,
c)    
izpusti za živali,
č)    rekreacijske površine (golfišča, parki, zelenice, travnata
igrišča ipd.), razen smučišč in površin znotraj hipodromov, če se na njih
izvaja kmetijska dejavnost,
d)    
površine letališč, letališke infrastrukture, označenih vzletnih oziroma
pristajalnih stez letališč in vzletišč, čeprav so zatravljene,
e)    
površine, kjer kmetijska pridelava ni dovoljena (sanirana odlagališča
nevarnih odpadkov ipd.),
f)     
površine, na katerih so postavljene konstrukcije.
(7) Ne glede na prejšnji odstavek se GERK na letališčih
lahko vpiše, če se na teh površinah izvaja kmetijska dejavnost in imajo
uporabniki zemljišč za vris GERK dovoljenje lastnikov zemljišč in upravljavca
letališča, obvezno pa se tudi v tem primeru izloči vsa letališka infrastruktura
in označene vzletne oziroma pristajalne steze.
IV. DOLOČITEV POSAMEZNIH VRST RABE GERK IN PODATKI, KI SE
VODIJO ZA POSAMEZNE VRSTE RABE GERK
13. člen
(vrste rabe GERK)
(1) Vrste in šifre rabe GERK so enake vrstam in šifram
dejanske rabe kmetijskih in gozdnih zemljišč iz predpisa, ki ureja evidenco
dejanske rabe, če ta pravilnik ne določa drugače, in sicer:
a)    
1100 – njiva,
b)    
1131 – začasno travinje,
c)    
1150 – njiva za rejo polžev,
č)    1160 – hmeljišče,
d)    
1161 – hmeljišče v premeni,
e)    
1170 – jagode na njivi,
f)     
1180 – trajne rastline na njivskih površinah,
g)    
1181 – trajne rastline na njivskih površinah, kjer pridelava ni v tleh,
h)    
1190 – rastlinjak,
i)      
1191 – rastlinjaki, kjer pridelava ni v tleh,
j)      
1192 – rastlinjak s sadnimi rastlinami,
k)    
1211 – vinograd,
l)      
1212 – matičnjak,
m)   
1221 – intenzivni sadovnjak,
n)    
1222 – ekstenzivni sadovnjak,
o)    
1230 – oljčnik,
p)    
1240 – ostali trajni nasadi,
r)     1300 – trajni travnik,
s)    1320 – travinje z razpršenimi
neupravičenimi značilnostmi,
š)    1411 – površina za ukrep odprava
zaraščanja,
t)     1420 – plantaža gozdnega
drevja,
u)    1610 – kmetijsko zemljišče v
pripravi.
14. člen
(določitev GERK z vrsto rabe 1100 – njiva, 1150 – njiva za
rejo polžev, 1161 – hmeljišče v premeni in 1170 – jagode na njivi)
(1) GERK z vrsto rabe 1100 – njiva se določi na
zemljišču, ki se orje ali drugače obdeluje in je namenjeno pridelavi netrajnih
rastlin. Sem spada tudi zemljišče v prahi in ukorenišče hmeljnih sadik. V ta
razred uvrščamo tudi zemljišče, ki je začasno, za največ pet zaporednih let,
zasejano s travami ali drugimi zelenimi krmnimi rastlinami.
(2) Če je zemljišče zasejano s travami ali drugimi
zelenimi krmnimi rastlinami, se v RKG vodi kot GERK z vrsto rabe 1100 –
njiva,1131 – začasno travinje ali 1161 – hmeljišče v premeni od prvega do
vključno petega zaporednega leta.
(3) Ko je površina že šesto zaporedno leto zasejana s
travami ali drugimi zelenimi krmnimi rastlinami, se na podlagi upravnega
pregleda agencije vrsta rabe GERK spremeni v 1300 – trajni travnik po uradni
dolžnosti.
(4) Ne glede na prejšnji odstavek se zaradi vključitve
GERK z vrsto rabe 1100 – njiva ali 1161 – hmeljišče v premeni v kmetijski
okoljski podnebni ukrep prekine štetje zaporednih let prijave trav ali drugih
zelenih krmnih rastlin in se nadaljuje z letom izstopa zemljišča iz tega
ukrepa.
(5) GERK z vrsto rabe 1150 – njiva za rejo polžev se
določi na njivi, ki je namenjena reji polžev.
(6) GERK z vrsto rabe 1161 – hmeljišče v premeni se
določi na zemljišču pod vzdrževano žičnico, ki začasno ni zasajena s hmeljem.
(7) GERK z vrsto rabe 1170 – jagode na njivi se določi
na njivi, zasajeni z jagodami. Za nasad jagod se vodijo podatki v skladu s
tretjim odstavkom 19. člena tega pravilnika.
15. člen
(določitev GERK z vrsto rabe 1131 – začasno travinje)
GERK z vrsto rabe 1131 – začasno travinje se določi na
zemljišču, ki se z namenom trajne zatravitve zaseje s travami ali drugimi
zelenimi krmnimi rastlinami in posevek ni namenjen pridelavi semen. Šesto
zaporedno leto se po uradni dolžnosti vrsta rabe GERK spremeni v 1300 – trajni
travnik. Sprememba se lahko izvede že pred šestim zaporednim letom na podlagi
ugotovitev agencije pri upravnih pregledih ali pregledih na kraju samem.
16. člen
(določitev GERK z vrsto rabe 1160 – hmeljišče)
(1) Pri hmeljišču se določi ločen GERK z vrsto rabe 1160
– hmeljišče, za hmeljišče v obdelavi in GERK z vrsto rabe 1161 – hmeljišče v
premeni, za hmeljišče v premeni iz šestega odstavka 14. člena tega pravilnika.
(2) Hmeljišče v obdelavi sestavlja ena ali več enot
hmeljišča v obdelavi. Enota hmeljišča v obdelavi predstavlja strnjeno površino
znotraj GERK, na kateri je posajen hmelj istega letnika, sorte in kategorije
sadik hmelja v enakih sadilnih razdaljah ter po enakem sistemu napeljave vodil.
(3) Podatki, ki se vodijo za GERK z vrsto rabe 1160 –
hmeljišče, so:
1.     
površina namakanja in način namakanja ter
2.     
za vsako enoto hmeljišča v obdelavi:
a)   
oznaka enote hmeljišča v obdelavi (H1, H2 …),
b)   
leto zasaditve,
c)   
sorta,
č)   število
sadik,
d)   
število vrst,
e)   
sistem napeljave vodil,
f)    
sadilna razdalja v vrsti in med vrstami,
g)   
kategorija sadik hmelja in izvor sadik (domače ali uvožene).
(4) Pri vsaki novi prijavi oziroma spremembi podatkov o
hmeljišču je na upravni enoti treba obvezno priložiti eno od naslednjih
potrdil:
a)    
o uradni potrditvi certificiranih sadik A (v nadaljnjem besedilu: CSA)
ali certificiranih sadik B (v nadaljnjem besedilu: CSB),
b)    
o uradni potrditvi standardnih sadik (v nadaljnjem besedilu: St),
c)    
za sadike pri premeščanju iz držav EU – ustrezen rastlinski potni list,
č)    za sadike iz uvoza iz tretjih držav – fitosanitarno spričevalo,
d)    
o izpolnjevanju pogojev za pridobivanje sadik v proizvodnem hmeljišču,
e)    
izjavo nosilca, da je sadike pridelal v svojem proizvodnem hmeljišču.
(5) Pri priložitvi potrdil iz prejšnjega odstavka je treba v
RKG shraniti kopijo potrdil.
17. člen
(določitev GERK z vrsto rabe 1181 – trajne rastline na
njivskih površinah, kjer pridelava ni v tleh, 1191 – rastlinjak, kjer pridelava
ni v tleh, in 1192 – rastlinjak s sadnimi rastlinami)
(1) Trajnim rastlinam na njivskih površinah in
rastlinjakom se, če rastline ne rastejo v tleh, določi GERK z vrsto rabe:
-       
1181 – trajne rastline na njivskih površinah, kjer pridelava ni v tleh,
ali
-       
1191 – rastlinjak, kjer pridelava ni v tleh.
(2) Rastlinjaku, v katerem rastejo sadne rastline v
tleh, se določi vrsta rabe GERK 1192 – rastlinjak s sadnimi rastlinami. Za vpis
sadilnega materiala se vodijo podatki iz tretjega odstavka 19. člena tega
pravilnika.
18. člen
(določitev GERK z vrsto rabe 1211 – vinograd)
(1) Pri GERK z vrsto rabe 1211 – vinograd se določi
ločen GERK za površine, ki so zasajene v vertikali, in za površine, ki so
zasejane v terasah, razen če je površina z drugačno zasaditvijo manjša od 100 m2
oziroma ne obsega več kot treh vrst trsov. Povprečna razdalja med vrstami v
vinogradu, zasajenem v vertikali, ne sme presegati 4 m, pri vinogradu,
zasajenem v terasah, pa 7 m.
(2) Če prek strnjene površine vinograda poteka meja
vinorodnega okoliša, se glede na mejo vsak del tega vinograda določi kot ločen
GERK.
(3) Če je KMG zavezan za vpis v register pridelovalcev
grozdja in vina (v nadaljnjem besedilu: RPGV) v skladu s predpisom, ki ureja
vino, se za GERK z vrsto rabe 1211 – vinograd v RKG vodijo naslednji podatki:
a)    
zatravljenost;
b)    
terasiranost;
c)    
če je v medvrstnih prostorih ena ali več njiv in je posamezna manjša od
1000 m2, se vpiše tudi njivska raba zemljišča; pri ozelenitvi
medvrstnega prostora se površina šteje kot del vinograda;
č)    število trt po sortah, podlagah, gojitveni obliki, letu sajenja
in sadilnih razdaljah med vrstami in med trsi.
19. člen
(določitev GERK z vrsto rabe 1221 – intenzivni sadovnjak)
(1) GERK z vrsto rabe 1221 – intenzivni sadovnjak se določi
na površini strnjenega nasada sadnih rastlin, posajenega v vrstah, kjer je
gostota dreves oziroma grmov enaka ali večja kot 100 rastlin na hektar in
sadilna razdalja omogoča izvajanje vseh potrebnih agrotehničnih ukrepov.
Povprečna razdalja med vrstami v intenzivnem sadovnjaku za sadne vrste, razen
pri lupinarjih, ne sme presegati 10 m.
(2) Za dele sadovnjaka, ki so terasirani, in za dele
sadovnjaka, ki so zasajeni v vertikali, se določi ločen GERK, razen če je
površina z drugačno zasaditvijo manjša od 100 m2 oziroma ne obsega
več kot treh vrst.
(3) Podatki, ki se vodijo za GERK z vrsto rabe 1170 –
jagode na njivi, 1192 – rastlinjak s sadnimi rastlinami in 1221 – intenzivni
sadovnjak, so:
a)    
terasiranost,
b)    
zatravljenost,
c)    
površina namakanja in način namakanja,
č)    površina zaščitne mreže proti toči,
d)    
če je v medvrstnih prostorih ena ali več njiv in je posamezna njiva
manjša od 1000 m2, se vpiše tudi njivska raba zemljišča; pri
ozelenitvi medvrstnega prostora se površina šteje kot del intenzivnega
sadovnjaka,
e)    
število sadik po sadnih vrstah, sortah, podlagah, gojitveni obliki in
letu sajenja. Za sadovnjake, zasajene z eno samo sadno vrsto, se vodijo tudi
podatki o sadilni razdalji med vrstami ter v vrsti, pri čemer se breskev in
nektarina štejeta kot ena sadna vrsta.
20. člen
(določitev GERK z vrsto rabe 1222 – ekstenzivni sadovnjak)
(1) GERK z vrsto rabe 1222 – ekstenzivni sadovnjak se
določi na strnjeni površini, zasajeni s sadnimi rastlinami, katerih gostota je
50 ali več sadnih dreves oziroma grmov na hektar in niso izpolnjeni pogoji za
GERK z vrsto rabe 1221 – intenzivni sadovnjak iz prejšnjega člena.
(2) Če je znotraj ekstenzivnega sadovnjaka strnjena površina,
ki ni večja od 0,3 ha in ustreza vrsti dejanske rabe 1300 – trajni travnik, se
ta površina lahko vriše kot del GERK-a z vrsto rabe 1222 – ekstenzivni
sadovnjak.
(3) Podatki, ki se vodijo za GERK z vrsto rabe 1222 –
ekstenzivni sadovnjak, so:
a)    
podatek, ali je ekstenzivni sadovnjak visokodebelni, pri čemer se za
visokodebelni sadovnjak šteje, kadar je 25 ali več sadnih dreves na hektar
posajenih na srednjih in bujnih podlagah,
b)    
trajna zatravljenost na celotni površini nasada,
c)    
podatek, ali je raba dvonamenska (pridelava sadja in košnja oziroma
paša),
č)    če je v GERK ena ali več njiv in je posamezna manjša od 1000 m2,
se vpiše tudi njivska raba zemljišča. Pri ozelenitvi medvrstnega prostora se
površina šteje kot del ekstenzivnega sadovnjaka.
(4) Poleg podatkov iz prejšnjega odstavka se za GERK z
vrsto rabe 1222 – ekstenzivni sadovnjak vodijo tudi podatki o številu sadnih
rastlin po sadnih vrstah, sortah, podlagah in letu sajenja, če nosilec za
ekstenzivni sadovnjak uveljavlja posamezne ukrepe kmetijske politike, ki te
podatke zahtevajo.
21. člen
(določitev GERK z vrsto rabe 1230 – oljčnik)
Podatki, ki se vodijo za GERK z vrsto rabe 1230 – oljčnik,
so:
a)    
zatravljenost,
b)    
terasiranost,
c)    
površina namakanja in način namakanja,
č)    če je v medvrstnih prostorih ena ali več njiv in je posamezna
manjša od 1000 m2, se vpiše tudi njivska raba zemljišča; pri
ozelenitvi medvrstnega prostora se površina šteje kot del oljčnika,
d)    
število sadik po sortah, podlagah, letu sajenja, sadilnih razdaljah med
vrstami in v vrsti, če se podatek da določiti ter gojitvena oblika.
22. člen
(določitev GERK z vrsto rabe 1240 – ostali trajni nasadi)
V GERK z vrsto rabe 1240 – ostali trajni nasadi se vključijo
trte sort Noah, Othello, Isabelle, Jacquez, Clinton in Herbemont, nasadi hitro
rastočega panjevca in druge lesne vrste, ki jih ni mogoče uvrstiti v drugo
vrsto rabe GERK.
23. člen
(GERK z vrsto rabe 1300 – trajni travnik)
(1) GERK z vrsto rabe 1300 – trajni travnik se določi na
zemljišču, ki:
-       
je že več kot pet zaporednih let poraslo s travami in drugimi zelenimi
krmnimi rastlinami, ki so naravno samozasejane ali sejane,
-       
se redno kosi oziroma pase in
-       
ni v kolobarju.
(2) GERK z vrsto rabe 1300 – trajni travnik se lahko
vriše tudi na zemljišča, ki so v evidenci dejanske rabe opredeljena kot:
-       
1800 – kmetijsko zemljišče, poraslo z gozdnim drevjem, vendar površina
te dejanske rabe ne sme presegati polovice GERK in ne sme biti večja od 0,3 ha,
-       
1222 – ekstenzivni oziroma travniški sadovnjak, vendar strnjena površina
te dejanske rabe ne sme biti večja od 0,3 ha.
(3) KMG, za katerega v preteklih petih letih ni bila
oddana zbirna vloga, se vpis GERK z vrsto rabe 1300 – trajni travnik dovoli le,
če nosilec izjavi, da je površina zatravljena že več kot pet zaporednih let,
sicer se določi GERK z vrsto rabe 1131 – začasno travinje.
(4) KMG, za katerega je bila vsaj v enem izmed preteklih
pet let oddana zbirna vloga, se vpis GERK z vrsto rabe 1300 – trajni travnik
dovoli le, če je iz razpoložljivih virov (arhivski ortofoto posnetki, podatki
zbirnih vlog in kontrol) razvidno, da je na zemljišču travinje že več kot pet
zaporednih let, sicer se določi GERK z vrsto rabe 1131 – začasno travinje.
(5) GERK z vrsto rabe 1300 – trajni travnik se določi,
če:
-       
se pri upravnih pregledih ali pregledih na kraju samem določi vrsta rabe
GERK 1300 – trajni travnik,
-       
nosilec s prijavo odpravi kršitev, ugotovljeno z upravnim pregledom
agencije,
-       
gre za izkrčitev zatravljenega visokodebelnega ekstenzivnega sadovnjaka,
ali
-       
se vrsta rabe spremeni iz GERK 1320 – travinje z razpršenimi
neupravičenimi značilnostmi.
24. člen
(GERK z vrsto rabe 1320 – travinje z razpršenimi
neupravičenimi značilnostmi)
(1) GERK z vrsto rabe 1320 – travinje z razpršenimi
neupravičenimi značilnostmi se lahko vriše samo na zemljiščih, kjer je
določitev upravičene površine lahko otežena predvsem zaradi prepleta neugodnih
naravnih danosti (npr. grmovje, drevje, kamenje, razgibanost površja), pri
čemer se na pretežnem delu zemljišča neupravičene značilnosti iz 1. točke
četrtega odstavka tega člena prepletajo s trajnim travinjem.
(2) Meje GERK z vrsto rabe 1320 – travinje z razpršenimi
neupravičenimi značilnostmi prijavi nosilec na celotnem območju uporabe
zemljišča z upoštevanjem naravnih meja (ograje, gozd, prepadna območja, grape
ipd.). Ne glede na prvi odstavek 12. člena tega pravilnika se GERK z vrsto rabe
1320 – travinje z razpršenimi neupravičenimi značilnostmi lahko vriše na
zemljišča, ki po evidenci dejanske rabe spadajo v naslednje vrste dejanske
rabe:
a)    
1222 – ekstenzivni oziroma travniški sadovnjak,
b)    
1300 – trajni travnik,
c)    
1321 – barjanski travnik,
č)    1410 – kmetijsko zemljišče v zaraščanju,
d)    
1420 – plantaža gozdnega drevja,
e)    
1500 – drevesa in grmičevje,
f)     
1600 – neobdelano kmetijsko zemljišče,
g)    
1800 – kmetijsko zemljišče, poraslo z gozdnim drevjem,
h)    
4100 – barje,
i)      
4210 – trstičje,
j)      
4220 – ostalo zamočvirjeno zemljišče,
k)    
5000 – suho odprto zemljišče s posebnim rastlinskim pokrovom,
l)      
6000 – odprto zemljišče brez ali z nepomembnim rastlinskim pokrovom,
m)   
vse druge vrste kmetijske rabe iz evidence dejanske rabe, če njihova
strnjena površina ne presega 100 m2.
(3) Za določitev NUP za GERK z vrsto rabe 1320 –
travinje z razpršenimi neupravičenimi značilnostmi se uporabi sorazmerni sistem
z uporabo koeficientov znižanja upravičene površine v skladu z 10. členom
Uredbe 640/2014/EU. Po vrisu GERK z vrsto rabe 1320 – travinje z razpršenimi
neupravičenimi značilnostmi se ob upoštevanju sorazmernega sistema
upravičenosti za posamezne vrste rab iz evidence dejanske rabe administrativno
izračunata površina upravičenih vrst dejanske rabe in površina neupravičenih
vrst dejanske rabe. Površina neupravičenih značilnosti znotraj GERK ne sme
presegati 50 odstotkov grafične površine GERK.
(4) Uporaba sorazmernega sistema iz prejšnjega odstavka
za posamezne vrste rab iz evidence dejanske rabe za GERK z vrsto rabe 1320 –
travinje z razpršenimi neupravičenimi značilnostmi se administrativno določi na
naslednji način:
1.     
v celoti neupravičene površine so zemljišča, ki so po evidenci dejanske
rabe:
a)   
1410 – kmetijsko zemljišče v zaraščanju,
b)   
1420 – plantaža gozdnega drevja,
c)   
1500 – drevesa in grmičevje,
č)   1600 – neobdelano
kmetijsko zemljišče,
d)   
4100 – barje,
e)   
4220 – ostalo zamočvirjeno zemljišče,
f)    
4210 – trstičje,
g)   
5000 – suho odprto zemljišče s posebnim rastlinskim pokrovom,
h)   
6000 – odprto zemljišče brez ali z nepomembnim rastlinskim pokrovom;
2.     
površina, ki je upravičena 80 odstotkov, je površina z vrsto dejanske
rabe 1800 – kmetijsko zemljišče, poraslo z gozdnim drevjem;
3.     
v celoti upravičene površine so:
a)   
1222 – ekstenzivni oziroma travniški sadovnjak,
b)   
1300 – trajni travnik,
c)   
1321 – barjanski travnik,
č)   vse druge
kmetijske rabe iz evidence dejanske rabe, če njihova strnjena površina ne
presega 100 m2.
(5) Ne glede na prejšnji odstavek je NUP GERK z vrsto
rabe 1320 – travinje z razpršenimi neupravičenimi značilnostmi enaka nič, če ta
ni vrisan v skladu z drugim in tretjim odstavkom tega člena.
(6) Ne glede na četrti odstavek tega člena se površine,
naštete v 1. točki četrtega odstavka tega člena, na kraju samem določijo le, če
površina neupravičene površine presega strnjenih 500 m2.
25. člen
(posebna pravila vrisa GERK za planino oziroma skupni
pašnik)
(1) Za planino oziroma skupni pašnik se v RKG za vsako
posamezno geografsko ločeno enoto planine oziroma skupnega pašnika vodijo
naslednji podatki: 
a)    
identifikacijska oznaka skupnega pašnika ali planine, 
b)    
za planino vrsta planine (predplanina, planina ali visokogorska
planina), 
c)    
tradicionalno ime, 
č)    bloki in GERK, 
d)    
število osebja na skupnem pašniku oziroma planini, 
e)    
podatki o objektih, povezanih z rejo živali na skupnem pašniku oziroma
planini, 
f)     
podatki o obstoju in načinu oskrbe z elektriko in vodo, 
g)    
podatki o dostopu do skupnega pašnika oziroma planine, 
h)    
podatki o obstoju električnega pastirja in 
i)      
podatek o G-MID. 
(2) Podatek o G-MID se v RKG prevzame po uradni
dolžnosti iz evidenc, ki se vodijo v skladu s predpisi s področja
identifikacije in registracije živali. Več planin ali več skupnih pašnikov ima
lahko pripisano isto G-MID. Kmetijsko gospodarstvo s planino ali skupnim
pašnikom brez pripisanega podatka o G-MID se šteje kot neusklajeno z določbami
tega pravilnika. 
(3) Za planino se GERK z vrsto rabe 1320 – travinje z
razpršenimi neupravičenimi značilnostmi lahko vriše tudi na zemljišču, ki po
evidenci dejanske rabe spada v vrsto dejanske rabe 2000 – gozd, vendar samo
ruševje, ki je v skladu z zakonom, ki ureja gozdove, določeno kot druga gozdna
zemljišča. Vrsta dejanske rabe 2000 – gozd (ruševje) je v celoti neupravičena
površina. 
(4) NUP za GERK z vrsto rabe 1320 – travinje z
razpršenimi neupravičenimi značilnostmi se za planino izračuna v skladu s
prejšnjim členom. 
(5) Na planini se lahko vrišejo GERK z naslednjimi
vrstami rabe: 
a)    
1100 – njiva, 
b)    
1222 – ekstenzivni sadovnjak, 
c)    
1320 – travinje z razpršenimi neupravičenimi značilnostmi, 
č)    1411 – površina za ukrep odprava zaraščanja, 
d)    
1610 – kmetijsko zemljišče v pripravi. 
(6) Na skupnem pašniku se lahko vrišejo GERK z
naslednjimi vrstami rabe: 
a)    
1131 – začasno travinje, 
b)    
1222 – ekstenzivni sadovnjak, 
c)    
1300 – trajni travnik, 
č)    1320 – travinje z razpršenimi neupravičenimi značilnostmi, 
d)    
1411 – površina za ukrep odprava zaraščanja, 
e)    
1610 – kmetijsko zemljišče v pripravi. 
(7) Če je nosilec KMG pašna skupnost, morajo biti vsi
GERK tega KMG pripisani k planini ali skupnemu pašniku.
26. člen
(določitev GERK z vrsto rabe 1411 – površina za ukrep
odprava zaraščanja)
(1) GERK z vrsto rabe 1411 – površina za ukrep odprava
zaraščanja se lahko vriše na površine, ki so ob vpisu tega GERK v evidenci
dejanske rabe opredeljene kot 1410 – kmetijsko zemljišče v zaraščanju, 1500 –
drevesa in grmičevje ali 2000 – gozd in ne predstavljajo:
-       
mejic (za namene tega pravilnika je mejica vsaj deset metrov dolga in
pri krošnji največ 20 metrov široka strnjena in samostojna linija lesne
vegetacije vrst drevja oziroma grmičevja);
-       
dreves in grmičevja na priobalnih zemljiščih v skladu s 65. členom
Zakona o vodah (Uradni list RS, št. 67/02, 2/04 – ZZdrI-A, 41/04 – ZVO-1,
57/08, 57/12, 100/13, 40/14, 56/15 in 65/20);
-       
skupin dreves in grmičevja, ki so manjše od 0,25 ha in predstavljajo
otoke, obdane s kmetijskimi zemljišči, ki spadajo v skupine njive in vrtovi,
trajni nasadi in vrsto dejanske rabe 1300 – trajni travniki in 1321 – barjanski
travniki;
-       
naravnih vrednot, določenih v prilogi 1 Pravilnika o določitvi in
varstvu naravnih vrednot (Uradni list RS, št. 111/04, 70/06, 58/09, 93/10,
23/15 in 7/19).
(2) Najmanjša strnjena površina vpisa v RKG za tovrstni
GERK je 0,1 ha.
(3) Po izvedbi ukrepa odprave zaraščanja je nosilec KMG
dolžan spremeniti GERK z vrsto rabe 1411 – površina za ukrep odprava zaraščanja
v ustrezno vrsto rabe GERK v skladu s tem pravilnikom.
(4) Če ostane GERK z vrsto rabe 1411 – površina za ukrep
odprava zaraščanja vpisan v RKG več kot pet let po vrisu, se iz RKG izbriše po
uradni dolžnosti.
27. člen
(določitev GERK z vrsto rabe 1420 – plantaža gozdnega
drevja)
GERK z vrsto rabe 1420 – plantaža gozdnega drevja se določi
le na površinah, ki v evidenci dejanske rabe spadajo v vrsto dejanske rabe 1420
– plantaža gozdnega drevja.
28. člen
(določitev GERK z vrsto rabe 1610 – kmetijsko zemljišče v
pripravi)
GERK z vrsto rabe 1610 – kmetijsko zemljišče v pripravi se
določi, kadar kmetijsko zemljišče začasno ni zasajeno (največ dve koledarski
leti), je pa pripravljeno za kmetijsko dejavnost. V to vrsto rabe uvrščamo
rigolana zemljišča pred zasaditvijo trajnega nasada ali druga zemljišča, kadar
so bili izvedeni agrotehnični ukrepi za izboljšavo zemljišča, vendar samo, če
je zemljišče že pripravljeno za setev (tudi travinja) ali saditev.
V. NAČIN VODENJA PODATKOV O ZEMLJIŠČIH V RKG
29. člen
(vpis GERK)
(1) Upravna enota vpiše v RKG podatke o GERK tako, da na
predlog nosilca ob njegovi prisotnosti na ortofoto posnetek vriše meje GERK,
vpiše domače ime in vrsto rabe GERK ter druge podatke v skladu s tem
pravilnikom.
(2) Pri vpisu GERK v RKG se kot kontrolni podatek
upošteva podatek iz evidence dejanske rabe v skladu s prvim in tretjim
odstavkom 12. člena tega pravilnika.
(3) Pri vpisu GERK v RKG se v skladu s prvim in drugim
odstavkom tega člena pri zunanji meji GERK dovoli odstopanje 0,75 m od evidence
dejanske rabe.
(4) Če se v postopku vpisa GERK ugotovi, da GERK ali del
GERK ne izpolnjuje pogojev iz drugega oziroma tretjega odstavka tega člena, ker
se je stanje v naravi od zadnjega razpoložljivega ortofoto posnetka spremenilo
in še ni razvidno v evidenci dejanske rabe oziroma podatka v evidenci dejanske
rabe ni mogoče spremeniti brez predhodne preveritve, se GERK lahko vpiše le na
podlagi pisne izjave nosilca o dejanskem stanju v naravi. Nosilec mora dati
izjavo o dejanskem stanju v naravi za vsak del GERK, ki ne izpolnjuje pogojev
iz drugega in tretjega odstavka tega člena, posebej. Hkrati z izjavo o
dejanskem stanju v naravi nosilec potrdi, da je seznanjen s pogoji za vpis GERK
in s posledicami v primeru nepravilnosti prijavljenih podatkov o GERK.
(5) Vpis GERK v skladu s prejšnjim odstavkom ni mogoč za
GERK z vrsto rabe 1320 – travinje z razpršenimi neupravičenimi značilnostmi.
(6) Izjava o dejanskem stanju v naravi iz četrtega
odstavka tega člena velja do naslednjega urejanja GERK v RKG, za katerega je
bila dana izjava o dejanskem stanju v naravi, ali obnovljenega podatka o
dejanski rabi v skladu s pravilnikom, ki ureja evidenco dejanske rabe.
(7) Če vpis GERK ni mogoč, ker je na istem zemljišču že
vpisan GERK drugega KMG, upravna enota ravna v skladu z 32. členom tega
pravilnika.
(8) Ob vpisu GERK z vrsto rabe 1211 – vinograd upravna
enota vpiše nosilca v RPGV, če je ta zavezan za vpis v RPGV v skladu z zakonom,
ki ureja vino, oziroma izvede spremembo podatkov v RPGV.
30. člen
(spremembe GERK in blokov)
(1) Za spremembo GERK se smiselno uporabljajo določbe
prejšnjega člena.
(2) Po opravljeni spremembi GERK se ti ponovno povežejo
v blok v skladu z 10. členom tega pravilnika.
(3) Ne glede na prvi odstavek tega člena lahko nosilec
spremembo podatkov o GERK oziroma podatek o prenosu GERK med KMG, če sprememba zadeva
GERK v celoti, upravni enoti sporoči pisno. Vloga za spremembo podatkov o GERK
mora vsebovati podatke z obrazca iz priloge 10, ki je sestavni del tega
pravilnika, vloga za prenos GERK pa podatke z obrazca iz priloge 11, ki je
sestavni del tega pravilnika.
31. člen
(prenos zemljišč med KMG)
(1) Pri prenosu zemljišča v uporabo drugemu KMG mora
spremembe GERK v RKG pri upravni enoti najprej priglasiti nosilec, ki je
prenehal uporabljati to zemljišče. Pri tem tudi navede, katero KMG bo imelo
zemljišče v uporabi, če podatek pozna.
(2) Ne glede na prejšnji odstavek lahko oba nosilca
skupaj pošljeta vlogo za prenos GERK, ki vsebuje podatke z obrazca iz priloge
11 tega pravilnika.
32. člen
(ugotavljanje pravilnosti prijavljenih podatkov in izbris
zemljišč)
(1) Upravna enota lahko pozove nosilca, ki ni lastnik
vpisanih zemljišč, da predloži dokazila, s katerimi izkazuje pravico do uporabe
zemljišč.
(2) Če nosilec dokazil iz prejšnjega odstavka ne
predloži ali če upravna enota na podlagi predloženih dokazil ugotovi, da pogoji
za vpis GERK niso izpolnjeni, upravna enota odloči o izbrisu GERK ali dela GERK
iz RKG. Upravna enota v RKG pri zemljišču, ki se nanaša na izbrisan GERK, vpiše
opombo.
(3) Vlogo za ugotavljanje pravice do uporabe vpisanih
zemljišč v RKG lahko vloži lastnik ali uporabnik zemljišč, ki izkaže pravico do
uporabe zemljišč, ki so prijavljena v RKG.
33. člen
(pošiljanje odločbe o izbrisu zemljišč agenciji)
Po pravnomočnosti odločbe o izbrisu zemljišč upravna enota
pošlje agenciji podatke o spremembah GERK iz prejšnjega člena, če površina
izbrisanih zemljišč presega 1000 m2 in so bili za to površino v
obdobju nepravilnega vpisa v RKG vloženi zahtevki za uveljavljanje ukrepov
kmetijske politike.
34. člen
(komasacije)
Po seznanitvi komasacijskih udeležencev z njim dodeljenimi
zemljišči v naravi upravna enota nosilcem po uradni dolžnosti izbriše GERK in
bloke na območju komasacije iz RKG ter pozove komasacijske udeležence k vpisu
novih GERK.
35. člen
(spremembe GERK in blokov po uradni dolžnosti)
(1) Če je bila površina v RKG z upravnim pregledom,
pregledom na kraju samem ali inšpekcijskim nadzorom spremenjena, se v RKG
prenesejo ugotovitve le za grafično površino, enako preseku grafične površine,
ki je bila dejansko v pregledu oziroma nadzoru, s trenutnim stanjem v RKG.
Ugotovitve pregledov oziroma nadzora se prenesejo v RKG tudi v primerih, ko je
bila površina v pregledu oziroma nadzoru prenesena na drugo KMG. Prenesejo se
tudi ugotovitve sprememb podatkov o trajnih nasadih.
(2) Spremembe podatkov v RKG o GERK in blokih po uradni
dolžnosti lahko izvede tudi ministrstvo, če je sprememba taka, da bistveno ne
spreminja prijavljenih podatkov ali gre za spremembo vrste rabe GERK v skladu s
tretjim odstavkom 14. člena ali 15. členom tega pravilnika. Šteje se, da
sprememba podatkov v RKG o GERK bistveno ne spreminja prijavljenih podatkov, če
se površina GERK zaradi urejanja napak, nastalih pri vpisu GERK, spremeni za
manj kot dva odstotka oziroma za največ 100 m2.
(3) Spremembe GERK po upravnih pregledih agencije se v
RKG prenesejo enkrat letno pri pripravi podatkov za vnaprej pripravljene
obrazce, ki jih objavi agencija na svoji spletni strani.
36. člen
(način sporočanja ugotovitev kontrolnih organov)
(1) Agencija in kmetijski inšpektorji (v nadaljnjem
besedilu: kontrolni organi) sporočijo v RKG ugotovitve pregledov oziroma
nadzora za vse GERK oziroma bloke, ki so bili pregledani oziroma pod nadzorom.
(2) Kontrolni organi ugotovitev pregleda oziroma nadzora
GERK oziroma blokov sporočijo v RKG v elektronski obliki. Razen upravnih
pregledov mora ugotovitev vsebovati odločbo oziroma poročilo o pregledu na
kraju samem v skladu s predpisom, ki ureja izvedbo ukrepov kmetijske politike,
ter v primerih, ko je ugotovitev pregledov oziroma nadzora prostorsko
opredeljena, tudi topološko in vsebinsko ustrezen grafični podatek, vključno z
umestitvijo v prostor v državnem koordinatnem sistemu.
37. člen
(neusklajen GERK ali blok)
(1) Če sprememba podatkov v evidenci dejanske rabe
povzroči, da GERK ne izpolnjuje več pogojev za vpis v skladu z 29. členom tega
pravilnika, se tak GERK v RKG po uradni dolžnosti označi kot neusklajen z
evidenco dejanske rabe.
(2) Kot neusklajen se označi tudi GERK z vrsto rabe 1610
– kmetijsko zemljišče v pripravi, ki je v RKG vpisan več kot dve koledarski
leti.
VI. DRUGI PODATKI, KI SE VODIJO V RKG
38. člen
(pridelek oljk in oljčnega olja, dopolnilne dejavnosti in
dovoljenja za zasaditev vinske trte)
(1) V RKG se vodijo tudi podatki o pridelku oljk in
oljčnega olja za kmetijska gospodarstva, ki imajo najmanj 0,1 ha
oljčnikov. Vloga za prijavo pridelka oljk in oljčnega olja mora vsebovati
podatke z obrazca iz priloge 8, ki je sestavni del tega pravilnika.
(2) Dopolnilne dejavnosti se v RKG vodijo v skladu s
predpisom, ki ureja dopolnilne dejavnosti.
(3) V RKG se v skladu s predpisom, ki ureja sistem
dovoljenj za zasaditev vinske trte, vriše območje, kjer bo zasajena vinska
trta, in vpišejo podatki o vlogah za pridobitev dovoljenja in izdanih
dovoljenjih za zasaditev vinske trte.

Priloga
1: Vloga za vpis v register kmetijskih gospodarstev
Priloga
2: Podatki o planini oziroma skupnem pašniku
Priloga
3: Podatki o hmeljišču
Priloga
4: Podatki o vinogradu
Priloga
5: Podatki o intenzivnem sadovnjaku
Priloga
6: Podatki o ekstenzivnem sadovnjaku
Priloga
7: Podatki o oljčniku
Priloga
8: Vloga za priglasitev pridelka oljk, oljčnega olja in namiznih oljk
Priloga
9: Vloga za spremembo nosilca, članov kmetije in zaposlenih na kmetiji
Priloga
10: Vloga za vpis spremembe podatkov o GERK kmetijskega gospodarstva
Priloga
11: Vloga za prenos GERK
Priloga
12: Vloga za izbris kmetijskega gospodarstva

Pravilnik o registru kmetijskih gospodarstev
(Uradni list RS, št. 83/16) vsebuje naslednji prehodni in
končni določbi:
»VII. PREHODNI IN KONČNI DOLOČBI
39. člen
(dokončanje postopkov)
Postopki za vpis v RKG, začeti pred uveljavitvijo tega
pravilnika, se dokončajo v skladu s tem pravilnikom.
40. člen
(vpis agrarnih in pašnih
skupnosti v RKG)
Agrarne in pašne skupnosti so lahko vpisane v RKG kot nosilci
KMG do 31. decembra 2020.
41. člen
(prenehanje veljavnosti)
Z dnem uveljavitve tega pravilnika preneha veljati Pravilnik
o registru kmetijskih gospodarstev (Uradni list RS, št. 73/14).
42. člen
(začetek veljavnosti)
Ta pravilnik začne veljati 20. januarja 2017.«.

Pravilnik o spremembah in dopolnitvi
Pravilnika o registru kmetijskih gospodarstev (Uradni list RS, št. 23/17) vsebuje naslednjo končno določbo:
»KONČNA DOLOČBA
4. člen
(začetek veljavnosti)
Ta pravilnik začne veljati naslednji dan po objavi v Uradnem
listu Republike Slovenije.«.

Pravilnik o spremembah Pravilnika o registru
kmetijskih gospodarstev (Uradni list RS, št. 69/17) vsebuje naslednjo končno določbo:
»KONČNA DOLOČBA
14. člen
(začetek veljavnosti)
Ta pravilnik začne veljati naslednji dan po objavi v Uradnem
listu Republike Slovenije, določbi spremenjene druge alineje prvega odstavka
26. člena in spremenjenega drugega odstavka 26. člena pravilnika pa
se začneta uporabljati 1. marca 2018.«.

Pravilnik o spremembi Pravilnika o registru
kmetijskih gospodarstev (Uradni list RS, št. 72/18) vsebuje naslednjo končno določbo:
»KONČNA DOLOČBA
2. člen
(začetek veljavnosti)
Ta pravilnik začne veljati naslednji dan po objavi v Uradnem
listu Republike Slovenije.«.

Pravilnik o spremembi Pravilnika o registru
kmetijskih gospodarstev (Uradni list RS, št. 35/19) vsebuje naslednjo končno določbo:
»KONČNA DOLOČBA
2. člen
(začetek veljavnosti)
Ta pravilnik začne veljati naslednji dan po objavi v Uradnem
listu Republike Slovenije.«.

Pravilnik
o spremembi in dopolnitvi Pravilnika o registru kmetijskih gospodarstev
(Uradni list RS, št. 16/21) vsebuje naslednjo končno določbo:
»KONČNA DOLOČBA
3. člen
(začetek veljavnosti)
Ta pravilnik začne veljati naslednji dan po objavi v Uradnem
listu Republike Slovenije.«.