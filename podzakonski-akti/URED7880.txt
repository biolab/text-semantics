I. SPLOŠNI DOLOČBI
1. člen
(podlaga državnega prostorskega načrta)
(1) S to uredbo se v skladu z Odlokom o strategiji
prostorskega razvoja Slovenije (Uradni list RS, št. 76/04, 33/07 – ZPNačrt in
61/17 – ZUreP-2) in Uredbo o prostorskem redu Slovenije (Uradni list RS, št.
122/04, 33/07 – ZPNačrt in 61/17 – ZUreP-2) sprejme državni prostorski načrt za
gradnjo prenosnega plinovoda R51C Kozarje–Vevče (v nadaljnjem besedilu: državni
prostorski načrt).
(2) Grafični del državnega prostorskega načrta, iz katerega
je razvidno območje tega načrta, je kot Priloga sestavni del te uredbe.
(3) Državni prostorski načrt je v novembru 2019 pod številko
projekta 7899 izdelalo podjetje Ljubljanski urbanistični zavod, d. d.,
Ljubljana.
2. člen
(vsebina)
(1) Ta uredba določa načrtovane prostorske ureditve, območje
državnega prostorskega načrta, pogoje glede namembnosti posegov v prostor,
njihove lege, velikosti in oblikovanja, križanj oziroma prestavitev gospodarske
javne infrastrukture in grajenega javnega dobrega ter priključevanja
prostorskih ureditev nanje, merila in pogoje za parcelacijo, pogoje glede
celostnega ohranjanja kulturne dediščine, ohranjanja narave, varstva okolja in
naravnih dobrin, upravljanja voda, varovanja zdravja ljudi, obrambe države ter
varstva pred naravnimi in drugimi nesrečami, etapnost izvedbe prostorske
ureditve, druge pogoje in zahteve za izvajanje državnega prostorskega načrta,
dopustna odstopanja in nadzor.
(2) Sestavine iz prejšnjega odstavka so grafično prikazane v
državnem prostorskem načrtu, ki je skupaj z obveznimi prilogami v tiskani
obliki na vpogled na ministrstvu, pristojnem za prostor, in pri službah,
pristojnih za urejanje prostora v Mestni občini Ljubljana in občinah Dobrova -
Polhov Gradec in Škofljica.
(3) Za ta državni prostorski načrt je bil izveden postopek
celovite presoje vplivov na okolje v skladu s predpisi, ki urejajo varstvo
okolja, in postopek presoje sprejemljivosti vplivov izvedbe planov na varovana
območja v skladu s predpisi, ki urejajo varstvo narave.
(4) Postopek presoje vplivov na okolje ni bil izveden, ker se
s tem državnim prostorskim načrtom niso načrtovali posegi v okolje, za katere
je v skladu s predpisi, ki urejajo varstvo okolja, treba izvesti presojo
vplivov na okolje. Investitor mora pred pridobitvijo gradbenega dovoljenja
pridobiti sklep ministrstva, pristojnega za presojo vplivov na okolje, o
ugotovitvi, ali je za nameravani poseg v okolje treba izvesti presojo vplivov
na okolje in pridobiti okoljevarstveno soglasje v skladu s predpisi, ki urejajo
varstvo okolja.
(5) Oznake, navedene v 3. do 7., 9. do 12., 14., 16., 31.,
33., 39., 40., 46. in 50. členu te uredbe, so oznake objektov in ureditev iz
grafičnega dela državnega prostorskega načrta.
(6) Oznake, navedene v 18. do 25. členu te uredbe, so oznake
namenskih rab in so razvidne iz Odloka o občinskem prostorskem načrtu Mestne
občine Ljubljana – izvedbeni del (Uradni list RS, št. 78/10, 10/11 – DPN, 22/11
– popr., 43/11 – ZKZ-C, 53/12 – obv. razl., 9/13, 23/13 – popr., 72/13 – DPN,
71/14 – popr., 92/14 – DPN, 17/15 – DPN, 50/15 – DPN, 88/15 – DPN, 95/15, 38/16
– avtentična razlaga, 63/16, 12/17 – popr., 12/18 – DPN in 42/18) (v nadaljnjem
besedilu: OPN MOL ID).
II. NAČRTOVANE PROSTORSKE UREDITVE
3. člen
(načrtovane prostorske ureditve)
S tem državnim prostorskim načrtom se načrtujejo naslednje
prostorske ureditve:
-       
gradnja prenosnega plinovoda R51C (v nadaljnjem besedilu: plinovod R51C)
od merilne regulacijske postaje Kozarje (v nadaljnjem besedilu: MRP Kozarje) do
načrtovane merilne regulacijske postaje MRP Dobrunje (v nadaljnjem besedilu:
MRP Dobrunje);
-       
razširitev obstoječe MRP Kozarje (v nadaljnjem besedilu: MRP Kozarje Z);
-       
gradnja sekcijske zaporne postaje BS1 Ljubljana Rudnik (v nadaljnjem
besedilu: BS1 Ljubljana Rudnik);
-       
gradnja sprejemne oddajne čistilne postaje na platoju načrtovane MRP
Dobrunje (v nadaljnjem besedilu: SOČP–R51C Dobrunje);
-       
prestavitev trase načrtovanega prenosnega plinovoda M3/1 Kalce–Vodice (v
nadaljnjem besedilu: plinovod M3/1) na območju MRP Kozarje in MRP Kozarje Z;
-       
izvedba sistema katodne zaščite;
-       
gradnja kabelske kanalizacije za vgradnjo optičnega kabla;
-       
ureditev pripadajoče in prilagoditev obstoječe prometne, energetske in
komunalne infrastrukture ter omrežja elektronskih komunikacij;
-       
odstranitev, začasna odstranitev ali prestavitev enostavnih objektov,
odstranitev rastja, krajinska ureditev ter ureditev površin po izgradnji
plinovoda R51C;
-       
izvedba drugih ureditev, ki so nujno potrebne za gradnjo in nemoteno
delovanje načrtovanih ureditev.
III. OBMOČJE DRŽAVNEGA PROSTORSKEGA NAČRTA
4. člen
(območje državnega prostorskega načrta)
(1) Območje državnega prostorskega načrta za gradnjo
plinovoda R51C in objektov na njem ter prestavitev plinovoda M3/1 na območju
MRP Kozarje, vključno z delovnim pasom ob plinovodu, sistemi katodne zaščite,
začasnimi dostopnimi potmi, priključki na infrastrukturna omrežja,
preureditvami obstoječe energetske in komunalne infrastrukture, krajinskimi
ureditvami, gradbišči, začasnimi odlagališči materiala ter območji odstranitve
ali prestavitve enostavnih objektov, v skladu z geodetskim načrtom obsega
zemljišča ali dele zemljišč s parc. št. v naslednjih katastrskih občinah:
-       
k. o. Karlovško predmestje (1695): 246/16, 246/17, 246/18,
246/19, 246/20, 246/62, 246/63, 246/64, 246/65, 246/70, 246/71, 246/72, 246/73,
246/74, 246/75, 246/76, 246/77, 246/82, 246/83, 246/84, 246/85, 246/88, 246/89,
246/94, 246/95, 246/98, 246/99, 246/100, 246/101, 246/106, 246/107, 246/108,
246/109, 246/110, 246/111, 246/112, 246/113, 246/118, 246/119, 246/120,
246/121, 246/122, 246/123, 246/124, 246/125, 246/130, 246/131, 246/132,
246/133, 246/134, 246/135, 246/136, 246/137, 246/142, 246/143,
246/144, 246/145, 246/146, 246/147, 246/148, 246/152, 246/153, 246/154,
246/155, 246/156, 246/157, 246/158, 246/159, 246/160, 246/161, 246/162,
246/163, 246/186, 247/1, 247/2, 247/3, 247/31, 247/32, 247/33, 247/34, 247/35,
247/36, 248/3, 248/4, 248/5, 248/6, 248/7, 248/8, 248/9, 248/12, 248/13,
248/14, 248/15, 248/16, 248/17, 248/18, 248/19, 248/20, 248/21, 248/22, 248/23,
248/58, 248/59, 248/66, 248/67, 248/68, 248/69, 248/76, 248/77, 248/78, 248/79,
248/87, 248/88, 248/89, 248/90, 248/94, 248/95, 248/96, 248/97, 248/101,
248/102, 248/107, 248/108, 248/112, 248/113, 248/116, 248/117, 248/120,
248/122, 248/123, 248/124, 350/1, 350/65, 350/203, 350/204, 350/205, 350/214,
350/239, 350/259, 350/677, 350/687, 350/688, 350/689, 350/690, 350/691,
350/692, 350/693, 350/694, 350/701, 350/703, 350/704, 350/709, 350/710,
350/711, 350/712, 350/713, 350/717, 350/718, 350/719, 350/720, 350/721,
350/722, 350/723, 350/730, 534/12, 535/17, 535/24, 535/26, 535/27, 535/30,
535/31, 535/32, 535/33, 535/34, 536/12, 536/17, 536/18, 536/19, 536/30, 536/31,
536/36, 536/37, 536/38, 536/39, 536/42, 536/43, 536/44, 536/45, 536/46, 536/55,
536/56, 536/57, 536/58, 536/59, 536/60, 536/68, 536/69, 536/70, 536/71, 539/5,
539/6, 539/7, 539/9, 539/10, 539/11, 539/12, 539/13, 539/14, 541/1, 541/2,
541/3, 541/5, 541/8, 541/9, 541/10, 541/13, 541/16, 541/18, 542/2, 542/3,
542/12, 542/13, 542/14, 542/15, 542/16, 542/17, 542/20, 542/21, 543/2, 543/14, 543/15,
543/16, 543/17, 543/19, 548/3, 550/3, 550/4, 551/3, 551/4, 551/5, 552/3, 552/4,
552/6, 553/2, 553/5, 554/2, 554/5, 555/2, 556/2, 557/2, 558/2, 559/2, 560/2,
562/2, 562/6, 562/7, 562/8, 563/1, 564/3, 565/3, 565/4, 566/2, 567/2, 567/3,
567/15, 569/1, 569/5, 569/10, 571/2, 571/3, 571/7, 571/15, 572/2, 572/3, 572/7,
572/13, 573/2, 573/5, 574/2, 574/5, 575/2, 575/5, 576/2, 576/4, 576/7, 576/12,
577/1, 577/4, 577/7, 577/12, 578/2, 578/5, 579/2, 579/6, 580/2, 580/5, 581/2,
581/5, 582/2, 582/4, 582/7, 582/12, 583/1, 583/5, 584/8, 584/10, 584/11,
584/14, 584/15, 584/16, 585/5, 585/6, 585/7, 586/4, 586/16, 587/5, 587/10,
587/22, 588/5, 588/6, 588/14, 589/5, 590/2, 591/2, 591/3, 592/4, 592/6, 592/7,
592/10, 592/12, 592/14, 592/16, 592/18, 592/33, 592/35, 592/36, 592/37, 592/40,
592/44, 592/45, 592/46, 592/47, 592/48, 592/49, 592/50, 592/69, 623/8, 623/17,
623/23, 626/9, 626/35, 626/36, 626/39, 626/40, 626/41, 627/8, 627/32, 627/33,
627/38, 627/39, 627/70, 627/72, 633/3, 633/9, 633/10, 635/1, 635/6, 635/7,
635/12, 635/13, 667/2, 667/4, 668/1;
-       
k. o. Rudnik (1696): 49/3, 49/5, 49/13,
49/15, 49/25, 49/26, 49/55, 51/1, 51/14, 51/15, 52/1, 52/2, 52/3, 52/4, 52/6,
52/7, 52/8, 52/9, 54/1, 54/2, 54/3, 56/1, 56/3, 203/2, 203/3, 203/4, 203/5,
203/9, 203/10, 203/11, 203/14, 205/1, 205/2, 205/3, 205/4, 209/3, 209/4, 209/7,
216/9, 216/11, 216/12, 235/2, 240/2, 254/1, 254/2, 255/1, 255/2, 255/3, 256,
257, 259, 285, 286, 287/1, 287/2, 287/10, 287/12, 294/1, 294/4, 294/6, 294/7,
294/11, 294/13, 294/18, 294/26, 294/42, 294/45, 294/46, 294/48, 294/49, 294/50,
294/51, 294/52, 294/61, 295/2, 296/2, 296/4, 296/9, 308/1, 308/2, 310/1, 311/1,
311/3, 312/1, 312/2, 312/3, 312/5, 312/6, 312/9, 312/10, 312/11, 313/2, 313/4,
313/6, 313/7, 314/3, 314/5, 314/8, 314/9, 314/11, 315/3, 315/6, 316/4, 1639/2,
1640/3, 1640/4, 1640/6, 1642/1, 1642/2, 1643/1, 1643/2, 1644/2, 1645/2, 1647/2,
2270/9, 2273/1, 2273/5, 2273/7, 2273/8, 2273/9, 2304/7, 2327/1, 2327/2, 2334/2,
2334/4;
-       
k. o. Trnovsko predmestje (1722):
505/4, 505/5, 508/2, 508/6, 508/8, 508/9, 508/10, 508/11, 508/12, 509/2, 509/4,
509/5, 516, 517/3, 517/9, 562/3, 664/1, 664/2, 664/4, 664/7, 664/8, 664/9,
664/10, 664/11, 714/5, 730/3, 730/4, 730/5, 730/8, 730/9, 730/10, 730/20,
730/21, 743/3, 743/4, 792/4, 792/5, 799/2, 799/5, 799/6, 799/7, 800/2, 800/3,
800/4, 809/3, 809/4, 812/2, 812/3, 812/4, 832/141, 832/142, 841/4, 841/9,
841/13, 841/17, 841/19, 841/23, 841/24, 841/25, 841/30, 841/34, 841/35, 841/36,
841/37, 841/39, 841/40, 982/3, 982/7, 982/15, 987/2, 987/3, 988/2, 988/3,
989/2, 989/3, 990/1, 990/2, 990/11, 990/12, 991/1, 991/9, 992/1, 992/9, 993/1,
993/5, 995/1, 995/3, 995/7, 995/14, 995/15, 995/16, 995/23, 995/24, 995/25,
995/31, 996/5, 996/6, 996/7, 996/14, 996/15, 997/2, 997/4, 997/5, 997/6, 998/2,
998/4, 998/5, 999/3, 999/4, 999/5, 999/6, 1000/35, 1515, 1699/1, 1699/5,
1699/9, 1699/20, 1699/21, 1699/22, 1699/24, 1699/25, 1700/8, 1706/2, 1709/7,
1709/8, 1709/15, 1709/16, 1709/17, 1746, 1747, 1749, 1751, 1752, 1753, 1754,
1755, 1756/1, 1760, 1766, 1767, 1771;
-       
k. o. Vič (1723): 1459/3, 1459/4, 1459/5,
1460/1, 1460/2, 1461/1, 1461/4, 1462/1, 1462/2, 1462/3, 1463/1, 1463/2, 1465,
1466/1, 1466/2, 1466/3, 1466/4, 1949/1, 1949/3, 1950/1, 1950/2, 1954/8, 1954/9,
1954/13, 1957/1, 1957/3, 1958/1, 1964/3, 1966/2, 1967/1, 1967/2, 1967/3, 1969,
1971/1, 1973/5, 1974/1, 1974/6, 1976/5, 1977/1, 1977/3, 1978, 1979/1, 1979/2,
1980/1, 1980/2, 1981/2, 1983/2, 1983/11, 1983/14, 1983/16, 1988/1, 1988/2,
1988/4, 1988/6, 1988/8, 1988/10, 2004/2, 2004/19, 2009/6, 2009/9, 2009/14,
2011/1, 2011/2, 2024/8, 2024/13, 2024/14, 2024/17, 2024/34, 2025/1, 2025/3,
2172/1, 2172/4, 2174/1, 2175/1, 2175/3, 2176/3, 2176/4, 2176/11, 2176/12,
2176/13, 2176/15, 2176/19, 2177/1, 2177/3, 2177/4, 2180;
-       
k. o. Bizovik (1733): 546, 547, 548/1,
549/1, 550/1, 557/1, 558, 559/2, 559/3, 561/1, 573/1, 683, 684, 685, 695/1,
695/2, 697, 698, 699, 700, 701/1, 702, 719, 720, 1049/3, 1050/3;
-       
k. o. Dobrunje (1773): 726, 731, 735,
738, 741, 745/1, 748, 751, 756/1, 762, 763, 764, 770, 771/1, 773/1, 776, 778,
785, 791, 792, 798, 802, 828, 829, 833, 834/1, 834/2, 834/3, 849, 850, 853/5,
861, 868, 870, 874, 876, 879, 880, 894, 896, 1085/3, 1085/6, 1086/1, 1086/5,
1089/1, 1089/3, 1090/1, 1093/1, 1094/1, 1097/1, 1098/1, 1101/1, 1102/1, 1104/1,
1105, 1106/1, 1106/2, 1109/2, 1111/1, 1112/1, 1115/1, 1116/1, 1119/1, 1120/1,
1123/1, 1124/1, 1126/1, 1128/1, 1129/1, 1129/3, 1132/1, 1132/3, 1133/1, 1133/3,
1137/1, 1138, 1139/1, 1141, 1142, 1143/1, 1444, 1445, 1446, 1456, 1457, 1458,
1459/1, 1464, 1465/1, 1465/2, 1465/3, 1465/4, 1465/6, 1467/1, 1467/2, 1468/1,
1468/6, 1472, 1499/1, 1501, 1502/1, 1504, 1505, 1507, 1508, 1509, 1510, 1511,
1512, 1807, 1834/4, 1840/1, 1841/1, 1842/1;
-       
k. o. Šujica (1982): 2172/35;
-       
k. o. Dobrova (1994): 1574/1, 1577/1,
1577/2, 1577/3, 1578/2, 1578/4, 1582/1, 1582/2, 1582/3, 1583/1, 1583/2, 1585/1,
1585/3, 1589, 1591/5, 1591/12, 1591/13, 1593, 1596/13, 1607/1, 1631, 1632/1,
1635/2, 1635/4, 1658/9, 1658/10, 1661/1, 1661/4, 1664/2, 1665, 1669/1, 1673/4,
1673/5, 1673/7, 1673/8, 1673/9, 1673/11, 1673/12, 1673/17, 1673/18, 1680/1,
1682/1, 1682/4, 1682/5, 1708/2, 1709/2, 1711/3, 1711/4, 1732/1, 1732/2, 1732/4,
1733/1, 1733/2, 1737/2, 1771, 1777/1, 1780/1, 1780/2, 1783/1, 1783/2, 1788/2,
1788/3, 1794, 1800/1, 1800/2, 1800/3, 1804, 1805/2, 1907/1, 1907/2, 1907/3,
1908, 1911, 1912, 1915/1, 1915/2, 1959/1, 1959/2, 1959/3, 1959/4, 1959/5,
1960/1, 1960/6, 1960/7, 1960/8, 1961, 1964/1, 2015/1, 2015/2, 2016/1, 2016/2,
2021/5, 2021/8, 2024/1, 2024/5, 2024/15, 2024/29, 2024/30, 2024/31, 2024/37,
2024/38, 2024/39, 2024/40, 2025/2, 2025/15, 2025/27, 3080/5, 3080/11, 3084/2,
3086/1, 3088/3, 3095/5, 3096/3, 3097/5, 3115, 3117, 3184, 3186/2, 3187, 3188;
-       
k. o. Podsmreka (1995): 962/8, 962/9,
963/1, 963/2, 963/3, 963/4, 1059/1, 1059/5, 1062/3, 1062/6.
(2) Območje izključne rabe za MRP Kozarje Z in BS1 Ljubljana
Rudnik obsega zemljišča ali dele zemljišč s parc. št. v naslednjih katastrskih
občinah:
-       
k. o. Rudnik (1696): 259, 285, 2273/8;
-       
k. o. Dobrova (1994): 1582/3, 1583/1, 1585/1, 1589.
(3) Območje omejene rabe obsega zemljišča ali dele zemljišč s
parc. št. v naslednjih katastrskih občinah:
-       
k. o. Karlovško predmestje (1695): 246/63, 246/64, 246/65, 246/70,
246/72, 246/73, 246/75, 246/76, 246/77, 246/82, 246/83, 246/84, 246/88, 246/95,
246/99, 246/100, 246/107, 246/108, 246/111, 246/112, 246/113, 246/118, 246/119,
246/120, 246/123, 246/124, 246/131, 246/132, 246/135, 246/136, 246/143,
246/144, 246/146, 246/147, 246/152, 246/153, 246/154, 246/155, 246/156,
246/157, 246/158, 246/159, 246/186, 247/31, 247/32, 247/33, 247/34, 248/5,
248/6, 248/12, 248/13, 248/14, 248/15, 248/16, 248/17, 248/18, 248/19, 248/20,
248/21, 248/22, 248/23, 248/59, 248/66, 248/78, 248/87, 248/90, 248/94, 248/96,
248/97, 248/101, 248/102, 248/107, 248/108, 248/113, 248/116, 248/117, 248/120,
248/122, 248/123, 248/124, 350/1, 350/65, 350/687, 350/688, 350/689, 350/693,
350/694, 350/703, 350/704, 350/709, 350/710, 350/712, 350/717, 350/718,
350/719, 350/721, 350/722, 350/723, 350/730, 534/12, 535/17, 535/24, 535/26,
535/30, 535/31, 535/32, 535/33, 535/34, 536/18, 536/19, 536/30, 536/36, 536/38,
536/39, 536/42, 536/43, 536/44, 536/45, 536/46, 536/57, 536/58, 536/59, 536/69,
536/70, 539/9, 539/10, 539/11, 539/12, 539/14, 541/2, 541/3, 541/8, 541/9,
541/16, 542/20, 542/21, 548/3, 550/3, 550/4, 551/3, 551/5, 552/6, 553/2, 554/2,
555/2, 556/2, 557/2, 558/2, 559/2, 560/2, 562/2, 562/6, 562/7, 563/1, 564/3,
565/3, 565/4, 566/2, 567/2, 567/3, 569/1, 569/10, 571/2, 571/3, 572/2, 572/3,
573/2, 574/2, 575/2, 576/2, 576/4, 577/1, 577/4, 578/2, 579/2, 580/2, 581/2,
582/2, 582/4, 583/1, 584/8, 584/10, 584/15, 584/16, 585/5, 585/6, 585/7, 586/4,
586/16, 587/5, 587/10, 587/22, 588/5, 588/6, 588/14, 589/5, 590/2, 591/2,
591/3, 592/4, 592/6, 592/7, 592/10, 592/12, 592/14, 592/16, 592/35, 592/36,
592/37, 592/44, 592/45, 592/47, 592/48, 592/69, 623/8, 623/23, 626/9, 626/35,
626/36, 626/39, 626/40, 627/33, 627/39, 633/9, 633/10, 635/1, 635/6, 635/12,
635/13, 667/4;
-       
k. o. Rudnik (1696): 51/1, 51/14, 51/15, 52/1, 52/2, 52/3, 52/4, 52/6,
52/7, 52/8, 52/9, 54/1, 56/1, 56/3, 203/2, 203/3, 203/4, 203/5, 203/9, 203/10,
203/11, 203/14, 205/1, 205/2, 205/3, 209/3, 209/4, 209/7, 216/9, 216/11,
216/12, 240/2, 254/1, 254/2, 255/1, 255/2, 256, 257, 259, 285, 287/1, 287/10,
287/12, 294/1, 294/4, 294/6, 294/13, 294/26, 294/42, 294/45, 294/46, 294/52,
295/2, 296/2, 296/4, 296/9, 308/1, 308/2, 310/1, 311/1, 311/3, 312/1, 312/2,
312/3, 312/6, 312/10, 312/11, 313/2, 314/3, 315/3, 316/4, 1639/2, 1640/3,
1640/4, 1642/1, 1642/2, 1644/2, 1645/2, 1647/2, 2270/9, 2273/1, 2273/5, 2273/7,
2273/8, 2273/9, 2304/7, 2327/1, 2334/2, 2334/4;
-       
k. o. Trnovsko predmestje (1722): 505/5, 508/2, 508/6, 508/9, 508/11,
508/12, 509/2, 509/4, 516, 517/3, 664/1, 664/2, 664/4, 664/9, 664/10, 664/11,
730/3, 730/4, 730/5, 730/20, 730/21, 743/3, 799/2, 832/141, 841/4, 841/9,
841/13, 841/17, 841/19, 841/23, 841/24, 841/25, 841/30, 841/34, 841/35, 841/36,
982/7, 982/15, 987/2, 987/3, 988/2, 989/2, 990/1, 990/2, 990/11, 991/1, 991/9,
992/1, 992/9, 993/1, 993/5, 995/1, 995/3, 995/7, 995/14, 995/15, 995/16,
995/23, 995/24, 995/25, 995/31, 996/5, 996/14, 996/15, 997/4, 998/4, 999/4,
999/5, 1000/35, 1515, 1699/20, 1699/24, 1699/25, 1700/8, 1706/2, 1709/7,
1709/8, 1709/16, 1746, 1747, 1749, 1753, 1754, 1755, 1756/1, 1760;
-       
k. o. Vič (1723): 1459/4, 1459/5, 1460/1, 1460/2, 1462/1, 1462/2,
1463/1, 1465, 1466/1, 1466/2, 1949/1, 1949/3, 1950/1, 1950/2, 1958/1, 1964/3,
1966/2, 1967/1, 1967/2, 1967/3, 1969, 1973/5, 1974/1, 1974/6, 1977/1, 1977/3,
1978, 1979/1, 1980/1, 1983/2, 1983/16, 1988/1, 1988/2, 1988/4, 1988/10, 2004/2,
2004/19, 2009/6, 2009/9, 2009/14, 2011/1, 2011/2, 2024/8, 2024/13, 2024/14,
2024/17, 2024/34, 2025/1, 2172/1, 2172/4, 2174/1, 2175/1, 2176/4, 2176/11,
2176/12, 2176/13, 2176/15, 2176/19, 2177/1, 2177/3, 2177/4;
-       
k. o. Bizovik (1733): 546, 547, 548/1, 549/1, 550/1, 557/1, 558, 559/2,
559/3, 561/1, 684, 685, 695/1, 695/2, 697, 698, 699, 700, 701/1, 720, 1049/3,
1050/3;
-       
k. o. Dobrunje (1773): 731, 735, 738, 741, 745/1, 748, 751, 756/1, 763,
764, 770, 771/1, 773/1, 776, 778, 785, 791, 792, 798, 802, 828, 829, 833,
834/1, 834/3, 849, 850, 853/5, 861, 868, 870, 874, 876, 879, 880, 1085/3,
1085/6, 1086/1, 1086/5, 1089/1, 1089/3, 1090/1, 1093/1, 1094/1, 1097/1, 1098/1,
1101/1, 1102/1, 1104/1, 1105, 1106/1, 1106/2, 1109/2, 1111/1, 1112/1, 1115/1,
1116/1, 1119/1, 1120/1, 1123/1, 1124/1, 1126/1, 1128/1, 1129/1, 1132/1, 1133/1,
1137/1, 1138, 1139/1, 1141, 1142, 1444, 1446, 1456, 1457, 1458, 1459/1, 1464,
1465/1, 1465/3, 1465/6, 1467/1, 1467/2, 1468/1, 1468/6, 1499/1, 1501, 1502/1,
1504, 1505, 1507, 1508, 1509, 1510, 1511, 1512, 1807, 1834/4, 1840/1, 1841/1,
1842/1;
-       
k. o. Šujica (1982): 2172/35;
-       
k. o. Dobrova (1994): 1574/1, 1577/1, 1577/2, 1577/3, 1578/2, 1582/1,
1582/2, 1582/3, 1583/1, 1583/2, 1585/1, 1585/3, 1589, 1591/12, 1591/13, 1593,
1596/13, 1607/1, 1631, 1632/1, 1635/2, 1658/9, 1658/10, 1661/1, 1661/4, 1664/2,
1665, 1669/1, 1673/4, 1673/5, 1673/7, 1673/8, 1673/9, 1673/11, 1673/12,
1673/17, 1673/18, 1680/1, 1682/1, 1682/5, 1708/2, 1709/2, 1733/1, 1733/2,
1737/2, 1777/1, 1780/1, 1780/2, 1783/1, 1783/2, 1788/3, 1800/1, 1800/2, 1800/3,
1804, 1805/2, 1907/1, 1907/2, 1907/3, 1908, 1911, 1912, 1915/1, 1915/2, 1959/1,
1959/2, 1959/3, 1959/4, 1959/5, 1960/1, 1960/6, 1964/1, 2015/1, 2015/2, 2016/2,
2021/5, 2024/1, 2024/5, 2024/15, 2024/29, 2024/30, 2024/31, 2024/37, 2024/38,
2024/39, 2024/40, 3080/5, 3080/11, 3086/1, 3088/3, 3095/5, 3096/3, 3097/5,
3115, 3184, 3186/2, 3187;
-       
k. o. Podsmreka (1995): 962/8, 962/9, 963/1, 963/2, 963/3, 963/4,
1059/5, 1062/3, 1062/6.
(4) Prestavitev plinovoda na območju MRP Kozarje poteka po
zemljiščih s parc. št. v katastrski občini Dobrova (1994): 1582/1, 1583/1,
1585/1, 1589, 1596/13, 3080/11, 3096/3.
(5) Sistemi katodne zaščite, elektroenergetskega priključka
za katodno zaščito in prestavitev obstoječe energetske in komunalne
infrastrukture na območju državnega prostorskega načrta potekajo po zemljiščih
s parc. št. v naslednjih katastrskih občinah:
-       
k. o. Vič (1723): 1460/2, 1463/1, 1465, 1466/1, 1466/2, 2009/14, 2025/1,
2177/4;
-       
k. o. Dobrunje (1773): 731, 735, 745/1, 748, 756/1, 763, 764, 770,
771/1, 773/1;
-       
k. o. Dobrova (1994): 1574/1, 1577/1, 1577/2, 1578/2, 1582/1, 1582/2,
1582/3, 1583/1, 1583/2, 1585/1, 1589, 3080/11.
(6) Območje odstranitev, začasnih odstranitev ali prestavitev
enostavnih objektov na območju državnega prostorskega načrta obsega zemljišča
ali dele zemljišč s parc. št. v naslednjih katastrskih občinah:
-       
k. o. Karlovško predmestje (1695): 246/63, 246/64, 577/1, 577/4;
-       
k. o. Trnovsko predmestje (1722): 664/1;
-       
k. o. Vič (1723): 2177/4.
(7) Območje državnega prostorskega načrta, območje izključne
rabe, trasa plinovoda R51C in plinovoda M3/1 so določeni s tehničnimi elementi,
ki omogočajo prikaz meje teh območij in potek tras v naravi. Koordinate
tehničnih elementov so razvidne iz grafičnega dela državnega prostorskega
načrta: Prikaz območja načrta s prikazom parcel, listi št. 3.1–3.6.
5. člen
(raba zemljišč)
(1) Na območju državnega prostorskega načrta so glede na
zasedenost zemljišč ali omejitev rabe zemljišč opredeljene naslednje rabe zemljišč:
1.     
območje izključne rabe iz druge in tretje alineje 3. člena te uredbe na
območju MRP Kozarje Z in BS1 Ljubljana Rudnik.
2.     
območje omejene rabe:
- 
zemljišča na območju 5 m na vsako stran od osi plinovoda R51C in osi
trase prestavitve plinovoda M3/1 zunaj območij izključne rabe;
- 
zemljišča za ureditev pripadajoče energetske, komunalne in elektronske
komunikacijske infrastrukture zunaj območij izključne rabe;
- 
zemljišča za prestavitev obstoječe energetske in komunalne
infrastrukture zunaj območij izključne rabe;
- 
zemljišča za ureditev sistemov katodne zaščite zunaj območij izključne
rabe.
3.     
območje občasne rabe so zemljišča na območju gradbišč, začasnih
dostopnih poti, začasnih odlagališč materiala in krajinskih ureditev zunaj
območij izključne in omejene rabe.
(2) Zemljiščem na območju izključne rabe za MRP Kozarje Z in
BS1 Ljubljana Rudnik se določi namenska raba E območja, namenjena proizvodnji
energije in oskrbi z njo. Ta zemljišča so namenjena izključno za gradnjo,
obratovanje in vzdrževanje prenosnega plinovoda in spremljajočih objektov.
(3) Zemljiščem na območju omejene in občasne rabe se namenska
raba ne spreminja.
(4) Območja izključne, omejene in občasne rabe so razvidna iz
grafičnega dela državnega prostorskega načrta: Prikaz območja načrta s prikazom
parcel, listi št. 3.1–3.6, kjer so območja izključne in omejene rabe prikazana
kot zaključena območja, vsa zemljišča zunaj zaključenih območij izključne in
omejene rabe pa so določena kot območja občasne rabe.
IV. POGOJI GLEDE NAMEMBNOSTI POSEGOV V PROSTOR, NJIHOVE LEGE,
VELIKOSTI IN OBLIKOVANJA
IV.1 POGOJI ZA GRADNJO PLINOVODA IN SPREMLJAJOČIH OBJEKTOV
6. člen
(potek trase)
(1) Trasa plinovoda R51C v dolžini 17.023 m poteka od
načrtovane MRP Kozarje Z v km 0 + 000, kjer se naveže na obstoječi prenosni
plinovod M3, do načrtovane SOČP–R51C Dobrunje na območju načrtovane MRP
Dobrunje v km 17 + 024, kjer se naveže na načrtovani prenosni plinovod R51B
TE-TOL–Fužine/Vevče (v nadaljnjem besedilu: plinovod R51B). Na odseku ob
avtocesti A1 Kozarje–Malence poteka v neposredni bližini obstoječega glavnega
distribucijskega plinovoda JE 250 V200, pri prečkanju Golovca in ob avtocesti
A1 Malence–Zadobrova v neposredni bližini načrtovanega daljnovoda 2 × 110 kV
RTP Polje–RTP Vič na desnem bregu Ljubljanice, v Dobrunjah pa vzporedno s
plinovodom R51B. Plinovod R51C poteka po območju mestne občine Ljubljana ter
občin Dobrova - Polhov Gradec in Škofljica.
(2) Trasa plinovoda R51C poteka od MRP Kozarje na Razorih, ki
se za potrebe priključitve plinovoda R51C razširi proti jugovzhodu (MRP Kozarje
Z) in jugu po levem bregu vodotoka Horjulke. Po prečkanju vodotoka Horjulke in
regionalne ceste R3-641 Ljubljana–Dobrova (Cesta Dolomitskega odreda) trasa
plinovoda R51C poteka po kmetijskih površinah severno od severnega roba naselja
Žeje, kjer se usmeri proti vzhodu in nato poteka po travniških površinah južno
med objekti na Poti na Gmajno ter severno od obstoječega gozdnega otoka. Po
ponovnem prečkanju regionalne ceste R3-641 (Cesta na Ključ) trasa plinovoda
R51C po kmetijskih zemljiščih poteka do avtoceste A2 Ljubljana Brdo–Kozarje in
jo prečka na severnem delu avtocestnega razcepa Kozarje. Nato trasa plinovoda
R51C poteka severno od avtoceste po travniških površinah, prek manjšega
gozdnega otoka s poudarjeno socialno vlogo, južno od površin športnega centra
Dolgi most, prečka vodotok Mali graben, glavno železniško progo
Ljubljana–Sežana, zahodni del območja parkirišča P + R Dolgi most ter
regionalno cesto R2-409 Ljubljana Vič–Brezovica (Tržaška cesta). Po prečkanju
Tržaške ceste trasa plinovoda R51C poteka ob nasipu avtoceste A1
Kozarje–Malence, kjer se približa trasi obstoječega daljnovoda 2 × 110 kV
Kleče–Vič in nato poteka vzporedno z njim, prečka uvozno/izvozno rampo
avtocestnega priključka Ljubljana zahod (Vič), Pot spominov in tovarištva ter
ponovno Mali graben ter se nadaljuje severno od avtoceste A1 Kozarje–Malence po
južnem robu površin, namenjenih gospodarskim conam, do Ceste dveh cesarjev. Po
prečkanju nasipa nadvoza Ceste dveh cesarjev se trasa plinovoda R51C odmakne od
daljnovoda 2 × 110 kV Kleče–Vič ter avtoceste A1 Kozarje–Malence in poteka
južno od Ceste dveh cesarjev prek površin vrtičkov in travniških površin do
vzhodnega roba avtocestnega počivališča Barje (severni del). Na vzhodni strani
počivališča se trasa plinovoda R51C usmeri proti jugu, prečka avtocesto A1
Kozarje–Malence ter se na južni strani avtoceste nadaljuje do Dolenjske ceste.
Na južni strani avtoceste se prilagaja trasi načrtovanega 2 × 110 kV daljnovoda
RTP Polje–RTP Vič in trasi obstoječega distribucijskega plinovoda JE 250 V200 v
upravljanju Energetike, d. o. o. Ljubljana. Na tem odseku trasa plinovoda R51C
prečka vzhodni del avtocestnega počivališča Barje (južni del), avtocestni
priključek Ljubljana Center (Barjanska cesta) in vodotok Ljubljanica v sotočju
Ljubljanice in Iščice ter nato poteka v zelo ozkem koridorju med obstoječimi
stanovanjskimi objekti in avtocesto (v nadaljnjem besedilu: AC) A1
Kozarje–Malence, prečka avtocestni priključek Ljubljana Rudnik (Peruzzijeva
cesta) in načrtovani podzemni kabel 2 × 110 kV za vključitev načrtovane RTP
Rudnik ter se pred železniško progo Ljubljana–Novo mesto–Metlika pod nadvozom
avtoceste A1 Kozarje–Malence usmeri proti severu. Po prečkanju železniške proge
Ljubljana–Novo mesto–Metlika, glavne ceste G2-106 (Dolenjska cesta) in
avtocestnega priključka Ljubljana jug (Dolenjska cesta) se trasa plinovoda R51C
nadaljuje po dolini vodotoka Malence, kjer je na severnem robu doline pod
pobočjem Golovca načrtovana zaporna postaja BS1 Ljubljana Rudnik kot sestavni
del plinovoda R51C. Od zaporne postaje BS1 Ljubljana Rudnik se trasa plinovoda
R51C nadaljuje v smeri avtocestnega razcepa Malence, ki ga prečka na severnem
delu, nato pa na vzhodni strani avtocestnega predora Malence prečka Golovec.
Potek trase plinovoda R51C prek Golovca se do prečnega grebena izvede v
neposredni bližini načrtovanega 2 × 110 kV daljnovoda RTP Polje–RTP Vič, nato
pa se trasa plinovoda usmeri po zahodnem grebenu Golovca (Dobrunjski hrib) med
Orlami in Dobrunjami ter spusti na dobrunjske travniške in kmetijske površine,
kjer najprej poteka v ozkem koridorju med obstoječimi stanovanjskimi objekti na
Devcah pri Dobrunjah neposredno vzhodno od avtoceste A1 Malence–Zadobrova, nato
pa se nadaljuje po kmetijskih površinah vzhodno od avtoceste A1 Malence – Zadobrova
do regionalne ceste R3-645 (Litijska cesta). Trasa plinovoda R51C od Devc do
Litijske ceste poteka tik ob načrtovanem podzemnem kablu 2 × 110 kV daljnovoda
RTP Polje–RTP Vič. Pred Litijsko cesto se trasa usmeri proti vzhodu, tik pred
prečkanjem Litijske ceste pa se trasa plinovoda R51C usmeri proti severu,
prečka Litijsko cesto in poteka ob stanovanjskih objektih na ulici Novo naselje
ob Litijski cesti. V delu ob Litijski cesti poteka trasa vzporedno in križa
načrtovani podzemni kabel 2 × 110 kV za vključitev načrtovane RTP Vevče. Trasa
plinovoda R51C se nato nadaljuje do trase plinovoda R51B, kjer se usmeri proti
vzhodu in poteka ob trasi plinovoda R51B in trasi obstoječega prenosnega
plinovoda L10000 MRP Ljubljana–MRP Vevče do načrtovane MRP Dobrunje na
severovzhodnem robu Papirniške poti v Dobrunjah, ki je načrtovana v skladu z
določili Državnega prostorskega načrta za prenosni plinovod R51B
TE-TOL–Fužine/Vevče (Uradni list RS, št. 88/15) v bližini načrtovane RTP Vevče.
7. člen
(tehnične značilnosti)
(1) Plinovod R51C ima premer cevi do vključno 300 mm in
tlačno stopnjo do vključno 30 barov. Zgradi se iz jeklenih cevi, izdelanih v
skladu z veljavnimi standardi in z ustrezno debelino sten, izračunano z
upoštevanjem različnih faktorjev glede na varnostni razred plinovoda. Povečana
varnost je zahtevana na vseh prečkanjih cest, železnic, vodotokov, pri poteku v
bližini obstoječih objektov, čez dvorišča, parkirišča ali druge delovne
površine, vodovarstvena območja ter na morfološko zahtevnem terenu. Povečana
varnost se predvidi tudi pri poteku prek območij z namensko rabo za območja
stanovanj, centralnih in proizvodnih dejavnosti. Kadar plinovod poteka na
oddaljenosti od območij, namenjenih gradnji stavb, ki je manjša od 65 m, mora
biti grajen s takimi varnostnimi oziroma zaščitnimi ukrepi, da bo gradnja
objektov v teh območjih možna brez omejitev do oddaljenosti 5 m od osi
plinovoda. Pri vgradnji cevi oziroma plinovoda na območju AC-počivališča Barje
sever in parkirišča vzhodno od AC-počivališča Barje jug je treba zagotoviti
take varnostne oziroma zaščitne ukrepe, da plinovod ne bo omejeval rabe
počivališča oziroma parkirišča za vsa vozila, ki potujejo po avtocestnem
omrežju.
(2) Višina nadkritja med končno urejenim terenom in temenom
cevi znaša najmanj 1,0 m. Na območju pozidav, pri prečkanju objektov
gospodarske javne infrastrukture, vodotokov in na obdelovalnih površinah glede
na vrsto kulture se globina nadkritja ustrezno poveča.
(3) Za objekte in naprave na trasi plinovoda R51C se izvede
sistem zaščite pred delovanjem strele v skladu s predpisi, ki urejajo zaščito
stavb pred delovanjem strele.
(4) Za zaščito pred korozijo se s katodno zaščito ščitijo
plinovodna cev in vse napeljave, ki so vkopane v zemljo na območju MRP Kozarje
Z in SOČP–R51C Dobrunje, na območju načrtovane MRP Dobrunje. S katodno zaščito
se plinovod ščiti tudi pred vplivi visokonapetostnih elektroenergetskih vodov.
Sistem katodne zaščite vsebuje merilno sondo, tokovno zaščito s pripadajočo
omarico, anodni kabel in anodno ležišče s pripadajočimi horizontalnimi ali
vertikalnimi anodami. Naprave za katodno zaščito se izvedejo tudi na lokaciji
križanja plinovoda R51C z železniško progo Ljubljana–Sežana v km 3 + 053.
Naprava za katodno zaščito na območju MRP Kozarje Z se priključi in napaja z električno
energijo iz obstoječega razdelilnika električne energije MRP Kozarje. Za
napajanje naprave za katodno zaščito na območju križanja trase plinovoda z
železniško progo Ljubljana–Sežana v km 3 + 053 se izvede nov nizkonapetostni
elektroenergetski priključek, ki se naveže na obstoječe elektroenergetsko
omrežje v obstoječem kabelskem jašku na zemljiški parceli s parc. št. 1460/2,
k. o. Vič. Naprava za katodno zaščito na območju SOČP–R51C Dobrunje se
priključi in napaja z električno energijo iz načrtovanega razdelilnika
električne energije načrtovane MRP Dobrunje, ki se v skladu z določili
Državnega prostorskega načrta za prenosni plinovod R51B TE-TOL–Fužine/Vevče
(Uradni list RS, št. 88/15) priključi na nizkonapetostno elektroenergetsko
omrežje na prostostoječi omarici ob objektu na Papirniški poti 9. Lokacije
anodnih ležišč s kabelskimi trasami do naprave katodne zaščite so razvidne iz
grafičnega dela državnega prostorskega načrta: Prikaz umestitve prostorske
ureditve v prostor – ureditvena situacija, listi št. 2.1.1–2.1.6. Za nadziranje
in vzdrževanje sistema katodne zaščite se na cevovodu vgradijo stalna merilna
mesta vzdolž celotne trase plinovoda R51C.
(5) Lega cevovodov in vseh drugih njihovih elementov v zemlji
mora biti posebej označena, da je mogoč nadzor plinovoda. Zračne oznake se
postavijo vzdolž celotne trase na okvirni razdalji 0,5 km in na lomnih točkah
plinovoda. Oznake se postavijo tudi pri vseh prečkanjih cest in vodotokov. Pri
potekih plinovoda v zaščitnih ceveh se oznake postavijo na oddušne cevi.
(6) Za izvajanje nadzora in upravljanje plinovodnega sistema
ter podatkovno povezovanje nadzemnih objektov plinovoda (MRP Kozarje Z, BS1
Ljubljana Rudnik in SOČP–R51C Dobrunje) se po celotni dolžini položi optični
kabel za prenos podatkov. Kabel se položi v dvojni zaščitni PEHD-cevi v skupni
jarek ob plinovodni cevi. Na mestih odcepov kablov ali kabelskih spojk se
vgradijo kabelski jaški.
(7) Zaradi gradnje MRP Kozarje Z se prestavi trasa plinovoda
M3/1, ki je načrtovan z Državnim prostorskim načrtom za prenosni plinovod M3/1
Kalce–Vodice (Uradni list RS, št. 17/15). Trasa plinovoda M3/1 se prestavi v
skupni dolžini 169 m. Plinovod M3/1 je iz jeklenih cevi in ima premer cevi do
vključno 1100 mm ter tlačno stopnjo do vključno 100 barov.
8. člen
(gradbenotehnični ukrepi)
(1) Pri prečkanju Malega grabna se plinovod izvede tako, da
ne onemogoča izvedbe oziroma delovanja protipoplavnih ureditev za zagotavljanje
poplavne varnosti jugozahodnega dela Ljubljane in naselij v občini Dobrova -
Polhov Gradec.
(2) Na območju med regionalno cesto R2-409 Ljubljana
Vič–Brezovica (Tržaška cesta) in avtocestnim priključkom Ljubljana–Vič plinovod
R51C poteka vzdolž avtocestnega nasipa. Izkop jarka za plinovodno cev se izvede
tako, da ne pride do vpliva na nasip. Če tega ni mogoče doseči z zadostnim
odmikom roba izkopanega jarka od vznožja nasipa, se izvede izkop z zaščito
brežin.
(3) Na posameznih krajših odsekih med km 4 + 965 in km 5 +
370 plinovod R51C poteka prek načrtovanega avtocestnega priključka na območju
avtocestnega postajališča Barje. V primeru gradnje plinovoda pred začetkom
gradnje avtocestnega priključka se cev plinovoda ustrezno zaščiti.
(4) Pri poteku plinovoda R51C prek območja obstoječega
melioracijskega namakalnega sistema Bizovik–Dobrunje od km 15 + 075 do 16 + 000
ter obstoječih melioracijskih osuševalnih sistemov Jesenkova in Vnanje Gorice
ter Rakova Jelša od km 4 + 240 do 6 + 000 se zaradi čiščenja jarkov plinovodne
cevi dodatno zaščitijo z betonskimi ploščami ali betonskimi jahači.
(5) Na južnem pobočju doline Bizoviškega potoka med km 12 +
705 in 12 + 755 plinovod R51C poteka prek strmega labilnega območja z
morfološkimi znaki pobočnega prenašanja materiala. Plinovodna cev se na tem
odseku vkoplje v kamninsko podlago.
(6) V km 12 + 790 plinovoda R51C poteka prek usada v vkopu
kolovoza. Po izgradnji plinovoda se usad sanira s kamnito zložbo ali armirano
zemljino.
(7) Med km 12 + 790 in 12 + 860 ter med km 12 + 955 in 13 +
055 plinovod R51C poteka prek labilnih območij. Predvidi se izvedba prečnih drenaž
za odvajanje zaledne vode.
(8) Pri poteku plinovoda R51C po območjih poplavne
ogroženosti se cevi obtežijo proti vzgonu.
(9) Pri poteku plinovoda R51C po poteh pod viadukti ali
nadvozi avtoceste ali drugih državnih cest se plinovod zaščiti za potrebe vzdrževanja
viadukta ali nadvoza. Plinovod se vkoplje tako, da je višina nadkritja nad
temenom cevi najmanj 2,0 m, in zaščiti z armiranobetonskimi ploščami.
9. člen
(MRP Kozarje Z)
(1) Na razširjenem platoju jugovzhodno od platoja obstoječe
MRP Kozarje se na območju izključne rabe zgradi MRP Kozarje Z.
(2) Obstoječi plato MRP Kozarje se zaradi gradnje MRP Kozarje
Z razširi. Velikost razširjenega platoja na koti 303,00 m n. m. je 29,5 × 32,5
m in 13,0 × 7,3 m. Obstoječa ograja med platojem obstoječe MRP Kozarje in MRP
Kozarje Z se zaradi povezave med obema platojema odstrani. Plato MRP Kozarje Z
se ogradi z mrežno panelno ograjo višine do 2,5 m in poveže z obstoječo ograjo
MRP Kozarje. Pohodne površine na platoju se tlakujejo z betonskimi tlakovci ali
betonskimi pralnimi ploščami, delovne in transportne poti se asfaltirajo, druge
površine pa se posujejo s prodom.
(3) Za dostop do skupnega platoja MRP Kozarje in MRP Kozarje
Z se zgradi asfaltirana krožna dostopna pot, ki se delno izvede kot preureditev
obstoječe dostopne poti do MRP Kozarje. Krožna dostopna pot se neposredno
navezuje na javno pot na zemljišču s parc. št. 3080/11, k. o. Dobrova (1994).
Parkirna mesta za vzdrževalna vozila se uredijo pri vhodu na zunanji strani
ograje.
(4) Na razširjenem platoju se zgradijo naslednji objekti:
-       
MRP Kozarje Z;
-       
sprejemno-oddajna čistilna postaja.
(5) Objekt MRP Kozarje Z s kotlovnico ima tlorisne gabarite
18,0 × 7,0 m, višina slemena je do 4,5 m. Konstrukcija objekta je armirano
betonska. Streha je dvokapnica z naklonom 10 %.
(6) Padavinska voda s strešine objekta MRP Kozarje Z se
ponika prek peskolovov. Odvodnjavanje povoznih in parkirnih površin se izvede s
ponikanjem prek lovilcev olj. Ponikovalnice se umestijo na območje povezanih
platojev MRP Kozarje in MRP Kozarje Z.
(7) Za MRP Kozarje Z se zagotovijo napajanje z električno
energijo, telekomunikacijski priključek, katodna zaščita ter sistem daljinskega
vodenja in nadzora postaje. Priključitev na nizkonapetostno električno in
telekomunikacijsko omrežje se izvede prek priključkov obstoječe MRP Kozarje. V
objektu se predvidi postavitev novega razdelilnika električne energije.
(8) Lokacija in velikost MRP Kozarje Z sta razvidni iz
grafičnega dela državnega prostorskega načrta: Prikaz umestitve prostorske
ureditve v prostor – ureditvena situacija, list št. 2.1.1 in Prikaz nadzemnih
objektov plinovoda – MRP Kozarje Z, list 2.2.1.
10. člen
(BS1 Ljubljana Rudnik)
(1) Na plinovodu R51C se na območju izključne rabe v km 11 +
150 na travniku ob gozdnem robu zahodno od avtocestnega razcepa Malence zgradi
zaporna postaja z oznako BS1 Ljubljana Rudnik.
(2) Plato zaporne postaje BS1 Ljubljana Rudnik je velik 7,0 ×
8,0 m in je deloma nasut in deloma vkopan v pobočje. Kota ureditve platoja je
306,20 m n. m. Površine platoja se tlakujejo z betonskimi tlakovci ali
betonskimi pralnimi ploščami. Plato se ogradi z mrežno panelno ograjo višine do
2,5 m.
(3) Za dostop do platoja se izvede makadamska dostopna pot
širine 3,0 z bankinami širine 0,5 m, ki se navezuje na javno pot na zemljišču s
parc. št. 2273/8, k. o. Rudnik (1696). Parkirna mesta za vzdrževalna vozila se
uredijo pri vhodu na zunanji strani ograje.
(4) Ob severovzhodni strani platoja se v vznožju vkopne
brežine predvidi odvodni jarek globine 20 cm za preusmeritev padavinske vode s pobočja
nad zaporno postajo izven platoja zaporne postaje. V dnu izkopa za plato se za
odvajanje zaledne vode ob trasi plinovoda R51C vgradi drenažna cev z iztokom v
obcestni jarek javne poti na zemljišču s parc. št. 2273/8, k. o. Rudnik.
Padavinska voda s platoja se odvaja v okolico, kjer pronica v teren.
(5) Lokacija in velikost BS1 Ljubljana Rudnik sta razvidni iz
grafičnega dela državnega prostorskega načrta: Prikaz umestitve prostorske
ureditve v prostor – ureditvena situacija, list št. 2.1.4 in Prikaz nadzemnih
objektov plinovoda – zaporna postaja BS1 Ljubljana Rudnik, list 2.2.2.
11. člen
(SOČP–R51C Dobrunje)
(1) SOČP–R51C Dobrunje se zgradi na jugozahodni strani
platoja načrtovane MRP Dobrunje.
(2) Dostop do SOČP–R51C Dobrunje se predvidi po načrtovani
dostopni poti do MRP Dobrunje.
(3) Lokacija in velikost SOČP–R51C Dobrunje sta razvidni iz
grafičnega dela državnega prostorskega načrta: Prikaz umestitve prostorske
ureditve v prostor – ureditvena situacija, list 2.1.6.
12. člen
(delovni pas)
(1) Delovni pas, potreben za gradnjo plinovoda R51C, sega 8 m
na eno stran od osi plinovoda (za odlaganje izkopanega materiala) in 12 m na
drugo stran od osi plinovoda (za prehod gradbenih strojev, varjenje plinovodnih
cevi in polaganje plinovoda v jarek). Pri poteku skozi gozd je delovni pas
širok 8 m na eno stran od osi plinovoda in 9 m na drugo stran od osi plinovoda.
(2) Na območjih, na katerih se plinovod R51C približa
objektom, prečka varovana območja, labilna zemljišča, vodotoke in
infrastrukturne objekte ali poteka vzporedno z njimi, na območju začasnega
skladiščenja plinovodnih cevi med gradnjo ter na območjih drugih ovir na trasi
ali ob njej, je širina delovnega pasu zaradi prilagajanja dejanskim razmeram
lahko tudi večja ali manjša od navedenih v tem členu.
(3) Pri poteku plinovoda R51C prek Golovca se od km 12 + 790
do 12 + 860 in od km 12 + 955 do km 13 + 055 delovni pas razširi zaradi izvedbe
drenaž za odvajanje zaledne vode. Na območju razširitve delovnega pasu zaradi
izvedbe drenaž se drenaže prilagodijo vegetaciji tako, da ne bo potreben posek
obstoječih dreves.
(4) Pri poteku plinovoda R51C prek gozdnega območja Golovca
se v km od 11 + 155 do km 12 + 080 in od km 14 + 160 do km 14 + 190 delovni pas
razširi zaradi ureditve začasne pešpoti v času gradnje.
(5) Delovni pas, potreben za gradnjo objektov na plinovodu
R51C (MRP Kozarje Z, zaporna postaja BS1 Ljubljana Rudnik in SOČP–R51C
Dobrunje), se pri objektih razširi glede na prostorske možnosti lokacije in
potrebe gradnje nadzemnega objekta.
(6) Delovni pas za dostopne poti in ceste sega 1 m levo in
desno od roba dostopne poti in ceste.
(7) Delovni pas za izvedbo sistema katodne zaščite sega 3 m
levo in desno od osi posameznega sistema.
(8) Delovni pas se razširi tudi za potrebe prestavitve
srednje napetostnega nadzemnega voda ob MRP Kozarje Z.
(9) Zemljišča v območju delovnega pasu, razen zemljišč
nadzemnih objektov na plinovodu R51C, se po končani gradnji vrnejo v stanje in
kakovost kot pred gradbenim posegom.
(10) Delovni pas je razviden iz grafičnega dela državnega
prostorskega načrta: Prikaz umestitve prostorske ureditve v prostor –
ureditvena situacija, listi št. 2.1.1–2.1.6.
13. člen
(dostopne poti in ureditev obstoječih pešpoti)
(1) Dostopnost do trase plinovoda R51C se zagotavlja z
vzdolžnimi prevozi ob trasi na območju delovnega pasu. Za dostop do delovnega
pasu se za gradnjo in morebitna poznejša vzdrževanja plinovoda R51C uredijo
začasne dostopne poti, ki se po končani gradnji oziroma vzdrževalnih delih
vrnejo v stanje in kakovost kot pred gradbenim posegom. Začasne dostopne poti
od javnih državnih ali lokalnih cest in poti se uredijo v širini 3 m. Dovozi in
priključki na javne ceste se izvedejo tako, da ni oviran promet na njih.
Obstoječe ceste in poti ter mostove, namenjene za začasni dostop do trase
plinovoda R51C, je treba pred uporabo preveriti in jih po potrebi dodatno
utrditi in razširiti.
(2) Na območjih, kjer začasne dostopne poti potekajo prek
manj nosilnih ali zamočvirjenih območij, se teren pod dostopnimi potmi
predhodno utrdi. Utrditev dostopnih poti se izvede glede na višino talne vode v
času gradnje bodisi z nasutjem nosilnega tamponskega materiala na geotekstil
bodisi s polaganjem lesenih kolov. V primeru zelo zamočvirjenih tal se utrditev
izvede s polaganjem geotekstila in lesenih kolov ter naknadnim gramoznim
nasutjem med in nad lesenimi koli.
(3) Obstoječe pešpoti na Golovcu, ki se prekinejo zaradi
gradnje plinovoda, se po končani gradnji uredijo kot utrjena peščena pot širine
2,5 m.
(4) Pri poteku plinovoda R51C prek gozdnega območja Golovca
se v času gradnje v km od 11 + 155 do km 12 + 080 in od km 14 + 160 do km 14 +
190 uredijo začasne pešpoti širine 1,5 m za zagotavljanje neprekinjene povezave
med obstoječimi pešpotmi na Golovcu. Začasna pešpot je oddaljena od ograje
gradbišča vsaj 0,5 m.
(5) Vse dostopne poti in začasne pešpoti so razvidne iz
grafičnega dela državnega prostorskega načrta: Prikaz umestitve prostorske
ureditve v prostor – ureditvena situacija, listi št. 2.1.1–2.1.6.
14. člen
(krajinsko-arhitekturna ureditev)
(1) Pred gradnjo se vegetacija v delovnem pasu odstrani.
Obvodna vegetacija, vegetacija na območjih ohranjanja narave, vegetacija v
gozdu ter drevesne in grmovne živice na Ljubljanskem barju se odstranijo le
tam, kjer je to nujno zaradi gradnje in delovanja plinovoda. Sečnja se opravi
selektivno tako, da se kar najbolj ohranijo srednje velika in velika drevesa.
Posamezna večja drevesa ob robu delovnega pasu se ohranijo in med gradnjo
zaščitijo pred gradbenimi posegi.
(2) Med gradnjo se preprečita nepotrebno zasipavanje in
odstranjevanje podrasti.
(3) Zasaditve in zatravitve, s katerimi se utrjujejo tla,
varuje gozdni rob in zasajajo posekana gozdna območja in območja drevesnih in
grmovnih živic na Ljubljanskem barju, se izvedejo čim prej po končanih
gradbenih delih na posameznih odsekih trase. Na brežinah z erozijo se za
zatravitev zagotovijo biološko-inženirski ukrepi. Zatravitve se izvedejo z
avtohtonimi vrstami. Pri poteku trase skozi gozdove ter območja drevesnih in
grmovnih živic na Ljubljanskem barju se zagotovita zasaditev in obnova gozdnega
roba z zasaditvijo avtohtonih drevesnih in grmovnih vrst. Na območju Golovca in
Dobrunjskega hriba od km 13 + 600 do km 14 + 650 se po končani gradnji izvede
ponovna vzpostavitev zeliščnega pokrova iz borovnic. Pri zasaditvah se
upošteva, da se varnostni pas na obeh straneh od osi plinovoda v širini 5 m ne
sme zasaditi z visokodebelnim rastjem, v pasu od 2,5 do 5 m od osi plinovoda se
lahko zasadijo grmovnice. Trajno izgubljene drevesne in grmovne živice na
območju Ljubljanskega barja, ki jih v varovalnem pasu ni dopustno ponovno
zasaditi, se zaradi njihove vloge v krajini zasadijo na drugi lokaciji na
območju državnega prostorskega načrta.
(4) Na območju razširjenega platoja MRP Kozarje se za
ustvarjanje členitve pogledov na objekte pri pogledih iz okolice med ograjo
razširjenega platoja MRP Kozarje in obstoječo javno potjo na zemljišču s parc.
št. 3080/11, k. o. Dobrova (1994) predvidi prekinjena zasaditev velikih
grmovnic. Zasaditev velikih grmovnic je razvidna iz grafičnega dela državnega
prostorskega načrta: Prikaz nadzemnih objektov plinovoda – MRP Kozarje Z, list
2.2.1.
(5) Na območju BS1 Ljubljana Rudnik se kot protierozijski
ukrep predvidi zasaditev vkopane brežine z nižjimi plodonosnimi grmovnicami. Ob
robu travnika se na območju navezave dostopne poti do BS1 Ljubljana Rudnik
predvidi zasaditev osamelega sadnega drevesa. Zasaditev grmovnic in drevesa je
razvidna iz grafičnega dela državnega prostorskega načrta: Prikaz nadzemnih
objektov plinovoda – zaporna postaja BS1 Ljubljana Rudnik, list 2.2.2.
(6) Vse zasaditve se izvedejo na podlagi načrta krajinske
arhitekture.
15. člen
(odstranitev in prestavitev objektov)
(1) Na območju državnega prostorskega načrta se pred gradnjo
plinovoda R51C v območju delovnega pasu začasno ali trajno odstranijo vsi
enostavni objekti:
-       
na območju vrtičkov ob Cesti dveh cesarjev od km 4 + 250 do km 4 + 520
(vrtne lope);
-       
v km 8 + 168 (lope);
-       
v km 7 + 060 (mrežna ograja).
(2) Mrežna ograja se po izgradnji plinovoda postavi na
prvotno lokacijo. Druge odstranjene objekte je po izgradnji dopustno prestaviti
na drugo ali isto lokacijo na razdaljo najmanj 5 m od osi plinovoda R51C.
(3) Električno omarico v km 3 + 975 se prestavi proti severu
ob rob delovnega pasu.
(4) Enostavni objekti, predvideni za odstranitev, začasno
odstranitev ali prestavitev, so razvidni iz grafičnega dela državnega
prostorskega načrta: Prikaz umestitve prostorske ureditve v prostor –
ureditvena situacija, listi št. 2.1.1–2.1.6.
IV.2 POGOJI ZA DRUGE DOPUSTNE POSEGE IN DEJAVNOSTI NA OBMOČJU
OMEJENE IN OBČASNE RABE
16. člen
(drugi dopustni posegi in dopustne dejavnosti)
(1) Na območju omejene
in občasne rabe so poleg ureditev, načrtovanih s tem državnim prostorskim
načrtom, dopustni tudi naslednji posegi, če ne onemogočajo prostorskih ureditev
po tem državnem prostorskem načrtu:
-       
rekonstrukcija obstoječih in gradnja novih linijskih infrastrukturnih
objektov in prometne infrastrukture ter gradnja črpališča za odpadno komunalno
vodo v območju z namensko rabo O, ki pomeni okoljska infrastruktura ob Vidičevi
ulici na Dolgem mostu;
-       
urejanje vodotokov in izvajanje ukrepov pred škodljivim delovanjem voda;
-       
izvajanje ukrepov za varstvo pred naravnimi in drugimi nesrečami;
-       
opravljanje kmetijske in gozdarske dejavnosti na obstoječih kmetijskih
in gozdnih zemljiščih ob upoštevanju omejitev iz 40. člena te uredbe v
5-metrskem pasu levo in desno od osi plinovoda;
-       
vzdrževanje, rekonstrukcija in odstranitev obstoječih objektov ter
opravljanje obstoječih dejavnosti, pri čemer se namembnost objektov ne sme
spremeniti;
-       
zunanja ureditev stavbnih zemljišč, urejanje odprtih površin in urejanje
dvorišč;
-       
urejanje vrtičkov brez gradnje enostavnih objektov na njih;
-       
postavitev nezahtevnih in enostavnih objektov v skladu s predpisi, ki
urejajo gradnjo plinovodov z delovnim tlakom nad 16 barov.
(2) Na območju omejene rabe ni dopustna gradnja novih
nadzemnih stavb in objektov, pri katerih so potrebni podzemni ali nadzemni
nosilni elementi, razen ureditev, načrtovanih s tem državnim prostorskim
načrtom.
(3) Na območju CDd1 na Dolgem mostu je poleg ureditev,
načrtovanih s tem državnim prostorskim načrtom, dopustna tudi gradnja:
-       
dostopne ceste v trasi, kot je vrisana na grafični prilogi št. 2.1.2,
-       
ureditev zelenih površin in zasaditev grmovnic južno od dostopne ceste
iz prve alineje tega odstavka,
-       
ureditev tlakovanih, zelenih in parkirnih površin ob objektu severno od
dostopne ceste iz prve alineje tega odstavka,
-       
ureditev infrastrukturnih vodov v dostopni cesti iz prve alineje tega
odstavka in na območju severno od nje.
(4) Na območjih z namensko rabo SSse (splošne eno- in
dvostanovanjske površine), SK (površine podeželskega naselja), CU (osrednja
območja centralnih dejavnosti), CDd (območja centralnih dejavnosti brez
stanovanj) in IG (gospodarske cone je na območju zunaj pasu 5 m levo in desno
od plinovoda), je poleg ureditev in dejavnosti iz prvega odstavka tega člena po
zgraditvi plinovoda R51C dopustna tudi gradnja stavb, vključno z ureditvijo
zunanjega prostora ob stavbah v skladu z določili za posamezno namensko rabo in
poselitveno območje iz OPN MOL ID.
(5) Kmetijska zemljišča na območju omejene in občasne rabe so
namenjena kmetijski dejavnosti. Poleg dopustnih objektov, gradnje in drugih
del, določenih v tem in 40. členu te uredbe, so na kmetijskih zemljiščih
dopustni kmetijski prostorsko-ureditveni posegi po predpisih, ki urejajo
varstvo kmetijskih zemljišč.
(6) Gozdna zemljišča na območju občasne rabe so namenjena
gozdnogospodarski dejavnosti. Poleg dopustnih objektov, gradenj in drugih del,
določenih v tem in 40. členu te uredbe, so v gozdovih dopustni sečnja ter
posegi in ureditve v skladu z gozdnogospodarskimi načrti.
(7) Za vse posege v prostor v varovalnem pasu plinovoda R51C
je treba pridobiti soglasje operaterja prenosnega sistema v skladu s predpisi,
ki urejajo graditev, obratovanje in vzdrževanje plinovodov z delovnim tlakom
nad 16 barov ter pogoje za posege v območjih njihovih varovalnih pasov.
17. člen
(prostorski izvedbeni pogoji za določene ureditve na
posameznih zemljiščih)
(1) Na delu parcele s parc. št. 1746, k. o. Trnovsko
predmestje (1722), se poleg s to uredbo načrtovanih ureditev lahvko izvedejo
odstranitev ali prestavitev obstoječih naprav in objektov, gradnja prometne,
komunalne, energetske in druge gospodarske infrastrukture, urejanje zelenih in
utrjenih zunanjih površin ter redna in investicijska vzdrževalna dela iz Odloka
o občinskem podrobnem prostorskem načrtu za prostorsko ureditev skupnega pomena
za bencinski servis na počivališču Barje (Uradni list RS, št. 101/09 in 78/10).
(2) Na parcelah ali delih parcel s parc. št. 49/3, 49/5,
49/13, 49/15, 49/25, 49/26, 49/55, 52/1, 52/3, 52/4, 52/8, 54/2, 54/3, 2327/2,
2334/2, vse k. o. Rudnik (1696), se poleg s to uredbo načrtovanih ureditev
lahko izvede gradnja železnice, mestne železnice z obračališčem avtobusnega
postajališča in parkirišča P + R za ureditev primarne prestopne točke javnega
potniškega prometa, gradnja prometne, komunalne, energetske in druge
gospodarske infrastrukture ter vodnogospodarskih ureditev za odvajanje
poplavnih, zalednih in padavinskih vod s pripadajočimi površinami za
vzdrževanje odvodnih jarkov iz Odloka o zazidalnem načrtu za območje urejanja
VP1/2 Rudnik (Uradni list RS, št. 94/02, 57/10 in 78/10).
(3) Na parcelah ali delih parcel s parc. št. 876, 879, 896,
1139/1, 1141, 1142, 1143/1, 1840/1, vse k. o. Dobrunje (1773), se poleg s to
uredbo načrtovanih ureditev lahko izvede gradnja ceste s pripadajočimi
ureditvami cestnih priključkov, dovoznih poti, kolesarskih stez, pločnikov za
pešce, avtobusnih postajališč, komunalne infrastrukture, drevoredov in prometne
opreme iz Odloka o lokacijskem načrtu za Litijsko cesto med Pesarsko cesto v
Štepanjskem naselju in Cesto II. grupe odredov v Dobrunjah – MT6/2 in MT9/1 ter
za podaljšek Chengdujske ceste med Litijsko cesto in Trpinčevo ulico – MT6/3
(Uradni list RS, št. 79/99, 78/10 in 88/15).
(4) Na parcelah ali delih parcel s parc. št. 1966/2, 1967/1,
1967/3, 1973/5, 1974/1, 1974/6, 1978, 1979/1, 1979/2, 1980/1, 1980/2, 1983/16,
2024/13, 2024/14, 2024/34, vse k. o. Vič (1723), se poleg s to uredbo
načrtovanih ureditev lahko izvedejo gradnja dostopne ceste, urejanje zelenih in
utrjenih zunanjih površin in ureditev drevoredov iz Odloka o občinskem
podrobnem prostorskem načrtu 1 AC-pentlja – del in 279 Tržaška (Trg MDB–Dolgi
most) – del (Uradni list RS, št. 71/18).
(5) Na parcelah ali delih parcel s parc. št. 876, 879, 880,
894, 1840/1 in 1842/1, vse k. o. Dobrunje (1773), se poleg s to uredbo
načrtovanih ureditev lahko izvede gradnja ceste s pripadajočimi ureditvami
cestnih priključkov, dovoznih poti, kolesarskih stez, pločnikov za pešce,
avtobusnih postajališč, komunalne infrastrukture, drevoredov in prometne opreme
iz Odloka o občinskem podrobnem prostorskem načrtu 147 – območje ob vzhodni
obvoznici in Litijski cesti (Uradni list RS, št. 69/19).
18. člen
(prostorski izvedbeni pogoji za urejanje pretežno eno- in
dvostanovanjskih površin – SSse, površin podeželskega naselja – SK, osrednjih
območij centralnih dejavnosti – CU, območij centralnih dejavnosti brez
stanovanj – CDd in gospodarskih con – IG v mestni občini Ljubljana)
(1) Dopustni objekti in dela na stavbnih zemljiščih za
urejanje pretežno eno- in dvostanovanjskih površin – SSse, površin podeželskega
naselja – SK, osrednjih območij centralnih dejavnosti – CU, območij centralnih
dejavnosti brez stanovanj – CDd in gospodarskih con – IG v mestni občini
Ljubljana so:
-       
na območjih pretežno eno- in dvostanovanjskih površin – SSse: vsi
objekti in dejavnosti, ki so dopustni v območju namenske rabe pretežno eno- in
dvostanovanjske površine v OPN MOL ID. Gradnja stavb in nadzemnih objektov je
dopustna le izven območja omejene rabe;
-       
na območjih površin podeželskega naselja – SK: vsi objekti in
dejavnosti, ki so dopustni v območju namenske rabe površine podeželskega
naselja v OPN MOL ID. Gradnja stavb in nadzemnih objektov je dopustna le izven
območja omejene rabe;
-       
na osrednjih območjih centralnih dejavnosti – CU: vsi objekti in
dejavnosti, ki so dopustni v območju namenske rabe osrednja območja centralnih
dejavnosti v OPN MOL ID. Gradnja stavb in nadzemnih objektov je dopustna le
izven območja omejene rabe;
-       
na območjih centralnih dejavnosti brez stanovanj – CDd: vsi objekti in
dejavnosti, ki so dopustni v območju namenske rabe območja centralnih
dejavnosti brez stanovanj v OPN MOL ID. Gradnja stavb in nadzemnih objektov je
dopustna le izven območja omejene rabe;
-       
na območjih gospodarskih con – IG: vsi objekti in dejavnosti, ki so
dopustni v območju namenske rabe gospodarske cone v OPN MOL ID. Gradnja stavb
in nadzemnih objektov je dopustna le izven območja omejene rabe;
-       
gradnja ograj izven območja omejene rabe;
-       
rekonstrukcija obstoječih objektov izven območja omejene rabe;
-       
odstranitev objektov;
-       
ureditev zunanjega prostora ob stavbah;
-       
komunalni objekti, vodi in naprave, pri čemer so lahko nadzemni deli teh
objektov, ki lahko zaradi teže vplivajo na stabilnost plinovoda, samo izven
območja omejene rabe;
-       
parkirne površine za osebna motorna vozila za lastne potrebe;
-       
pločniki, kolesarske steze, kolesarske poti, pešpoti, dostopne ceste do
objektov;
-       
dostopi za funkcionalno ovirane osebe (tudi gradnja zunanjih dvigal na
obstoječih objektih);
-       
parkovne površine, površine za pešce, trgi, otroška igrišča in biotopi;
-       
drevoredi, posamezna drevesa izven območja omejene rabe;
-       
vodnogospodarske ureditve;
-       
objekti za obrambo ter varstvo pred naravnimi in drugimi nesrečami,
vključno z objekti za varstvo pred škodljivim delovanjem voda.
(2) Dovoljeni nezahtevni in enostavni objekti na stavbnih
zemljiščih za urejanje pretežno eno- in dvostanovanjskih površin – SSse,
površin podeželskega naselja – SK, osrednjih območij centralnih dejavnosti –
CU, območij centralnih dejavnosti brez stanovanj – CDd in gospodarskih con – IG
v mestni občini Ljubljana so:
-       
pomožni objekt v javni rabi (razen cestni silos), pri čemer so lahko
nadzemni deli teh objektov, ki lahko zaradi teže vplivajo na stabilnost
plinovoda, samo izven območja omejene rabe;
-       
ograja do višine 1,8 m izven območja omejene rabe;
-       
podporni zid do višine 1,5 m z ograjo do višine 1,5 m izven območja
omejene rabe;
-       
nadzemni rezervoar do 5 m3,
podzemni rezervoar do 100 m3 izven
območja omejene rabe;
-       
vodnjak (vrtina) in vodomet izven območja omejene rabe;
-       
priključek na objekte gospodarske javne infrastrukture;
-       
parkirišče do 200 m²;
-       
kolesarska pot, pešpot;
-       
športno igrišče na prostem do 1.000 m²;
-       
čebelnjak do 40 m² in višine do 3 m na mestih iz registra čebelnjakov
izven območja omejene rabe;
-       
pomožni komunalni objekt izven območja omejene rabe;
-       
pomožni objekt za spremljanje stanja okolja in naravnih pojavov izven
območja omejene rabe;
-       
majhna stavba, ki ni namenjena prebivanju, do 50 m2 izven območja omejene rabe, razen na
območjih gospodarskih con – IG;
-       
majhna stavba kot dopolnitev obstoječe zazidave do 20 m2 izven območja omejene rabe, razen na
območjih gospodarskih con – IG;
-       
rastlinjak izven območja omejene rabe, razen na območjih gospodarskih
con – IG;
-       
objekt do višine 6 m za rejo živali izven območja omejene rabe in samo
na območjih površin podeželskega naselja – SK;
-       
pomožni kmetijsko-gozdarski objekt in oprema za kmetijsko predelavo,
gozdarska opravila in vrtnarjenje izven območja omejene rabe in samo na
območjih površin podeželskega naselja – SK;
-       
objekt za kmetijske proizvode in dopolnilno dejavnost izven območja
omejene rabe in samo na območjih površin podeželskega naselja – SK;
-       
garaža, drvarnica ali pokrita skladišča za lesna goriva, ki ni namenjena
ali niso namenjena prebivanju, do 50 m2 izven območja omejene rabe in samo na območjih
gospodarskih con – IG;
-       
lopa, nadstrešek in vratarnica kot dopolnitev obstoječe zazidave do 20 m2 izven območja omejene
rabe in samo na območjih gospodarskih con – IG;
-       
bazen do 60 m3 izven
območja omejene rabe, razen na območjih gospodarskih con – IG;
-       
bazen, ki ni namenjen za kopanje, do 60 m3 izven območja omejene rabe in samo na
območjih gospodarskih con – IG.
19. člen
(prostorski izvedbeni pogoji za urejanje območij parkov –
ZPp, Poti spominov in tovarištva – ZPps, drugih zelenih površin – ZDd, zelenega
obvodnega pasu – ZDo in površin za vrtičkarstvo – ZV v mestni občini Ljubljana)
(1) Dopustni objekti in
ureditve na zelenih površinah za urejanje območij parkov – ZPp, Poti spominov
in tovarištva – ZPps, drugih zelenih površin – ZDd, zelenega obvodnega pasu –
ZDo in površin za vrtičkarstvo – ZV v mestni občini Ljubljana so:
-       
na območjih urejanja parkov – ZPp: vsi objekti in dejavnosti, ki so
dopustni v območju namenske rabe parki v OPN MOL ID. Gradnja stavb in nadzemnih
objektov je dopustna le izven območja omejene rabe;
-       
na območjih Poti spominov in tovarištva – ZPps: vsi objekti in
dejavnosti, ki so dopustni v območju namenske rabe Pot spominov in tovarištva v
OPN MOL ID. Gradnja stavb in nadzemnih objektov je dopustna le izven območja
omejene rabe;
-       
na območjih drugih zelenih površin – ZDd: vsi objekti in dejavnosti, ki
so dopustni v območju namenske rabe druge zelene površine v OPN MOL ID. Gradnja
stavb in nadzemnih objektov je dopustna le izven območja omejene rabe;
-       
na območjih zelenega obvodnega pasu – ZDo: vsi objekti in dejavnosti, ki
so dopustni v območju namenske rabe zeleni obvodni pas v OPN MOL ID. Gradnja
stavb in nadzemnih objektov je dopustna le izven območja omejene rabe;
-       
na območjih površin za vrtičkarstvo – ZV: vsi objekti in dejavnosti, ki
so dopustni v območju namenske rabe površine za vrtičkarstvo v OPN MOL ID.
Gradnja stavb in nadzemnih objektov je dopustna le izven območja omejene rabe;
-       
rekonstrukcija obstoječih objektov izven območja omejene rabe;
-       
odstranitev objektov;
-       
ureditev zunanjega prostora;
-       
komunalni objekti, vodi in naprave samo v podzemni izvedbi;
-       
pločniki, kolesarske steze, kolesarske poti, pešpoti, dostopne ceste do
objektov;
-       
dostopi za funkcionalno ovirane osebe (tudi gradnja zunanjih dvigal na
obstoječih objektih);
-       
parkovne površine, površine za pešce, trgi, otroška igrišča in biotopi;
-       
drevoredi, posamezna drevesa izven območja omejene rabe;
-       
vodnogospodarske ureditve;
-       
objekti za obrambo ter varstvo pred naravnimi in drugimi nesrečami,
vključno z objekti za varstvo pred škodljivim delovanjem voda, samo na območjih
urejanja parkov – ZPp, Poti spominov in tovarištva – ZPps drugih zelenih
površin – ZDd, zelenega obvodnega pasu – ZDo in površin za vrtičkarstvo – ZV;
-       
javne sanitarije na javnih površinah izven območja omejene rabe in samo
na območjih Poti spominov in tovarištva – ZPps drugih zelenih površin – ZDd,
zelenega obvodnega pasu – ZDo in površin za vrtičkarstvo – ZV;
-       
parkirne površine za osebna motorna vozila za lastne potrebe in samo na
območjih površin za vrtičkarstvo – ZV.
(2) Dovoljeni nezahtevni in enostavni objekti na zelenih
površinah za urejanje območij parkov – ZPp, Poti spominov in tovarištva – ZPps,
drugih zelenih površin – ZDd, zelenega obvodnega pasu – ZDo in površin za vrtičkarstvo
– ZV v mestni občini Ljubljana so:
-       
uta, senčnica in nadstrešek do 20 m2 izven območja omejene rabe;
-       
pomožni objekti v javni rabi, samo gostinski vrt in sanitarna enota do
60 m2 in samo na
območjih urejanja parkov – ZPp;
-       
pomožni objekti v javni rabi, samo spominska obeležja, oprema za trimske
steze, vadbena oprema in otroška igrala do višine 10 m, pri čemer so lahko
nadzemni deli teh objektov, ki lahko zaradi teže vplivajo na stabilnost
plinovoda, samo izven območja omejene rabe samo na območjih Poti spominov in
tovarištva – ZPps, drugih zelenih površin – ZDd in zelenega obvodnega pasu –
ZDo;
-       
pomožni objekti v javni rabi, samo javne kolesarnice in sanitarna enota
do 60 m2 in otroška
igrala do višine 10 m ter pomožni cestni objekti (razen cestni silos), pri
čemer so lahko nadzemni deli teh objektov, ki lahko zaradi teže vplivajo na
stabilnost plinovoda, samo izven območja omejene rabe in samo na območjih
površin za vrtičkarstvo – ZV;
-       
lesena lopa za vrtnarjenje in skupni objekt do 20 m2 in ograja do višine 1,6 m, izven
območja omejene rabe, samo na območjih površin za vrtičkarstvo – ZV;
-       
ograja do višine 1,8 m, izven območja omejene rabe, samo na območjih
urejanja parkov – ZPp, drugih zelenih površin – ZDd in zelenega obvodnega pasu
– ZDo;
-       
podporni zid do višine 1,5 m z ograjo do višine 1,5 m, izven območja
omejene rabe, samo na območjih urejanja parkov – ZPp, drugih zelenih površin –
ZDd in zelenega obvodnega pasu – ZDo;
-       
podporni zid do višine 1,5 m z ograjo do višine 1,6 m, izven območja
omejene rabe, samo na območjih površin za vrtičkarstvo – ZV;
-       
podzemni rezervoar do 100 m3
izven območja omejene rabe, samo na območjih urejanja parkov –
ZPp, drugih zelenih površin – ZDd in površin za vrtičkarstvo – ZV;
-       
nadzemni rezervoar do 5 m3
samo na območjih površin za vrtičkarstvo – ZV;
-       
vodnjak kot urbana oprema izven območja omejene rabe, samo na območjih
urejanja parkov – ZPp;
-       
vodnjak (vrtina) in vodomet izven območja omejene rabe, samo na območjih
drugih zelenih površin ZDd, zelenega obvodnega pasu – ZDo ikn površin za
vrtičkarstvo – ZV;
-       
urbana oprema, samo na območjih urejanja parkov – ZPp, Poti spominov in
tovarištva – ZPps, drugih zelenih površin – ZDd in zelenega obvodnega pasu –
ZDo;
-       
priključek na objekte gospodarske javne infrastrukture;
-       
parkirišče do 200 m², samo na območjih urejanja parkov – ZPp, drugih
zelenih površin – ZDd in površin za vrtičkarstvo – ZV;
-       
kolesarska pot, pešpot, samo na območjih urejanja parkov – ZPp, drugih
zelenih površin – ZDd, zelenega obvodnega pasu – ZDo in površin za vrtičkarstvo
– ZV;
-       
športno igrišče na prostem do 1.000 m², samo na območjih urejanja parkov
– ZPp, drugih zelenih površin – ZDd in površin za vrtičkarstvo – ZV;
-       
bazen, ki ni namenjen za kopanje, do 60 m3 izven območja omejene rabe, samo na
območjih urejanja parkov – ZPp;
-       
čebelnjak do 40 m² in višine do 3 m na mestih iz registra čebelnjakov
izven območja omejene rabe;
-       
pomožni komunalni objekt izven območja omejene rabe, samo na območjih
urejanja parkov – ZPp, drugih zelenih površin – ZDd, zelenega obvodnega pasu –
ZDo, površin za vrtičkarstvo – ZV;
-       
podzemni pomožni objekt za spremljanje stanja okolja in naravnih pojavov
izven območja omejene rabe. Na območjih površin za vrtičkarstvo – ZV je lahko
objekt tudi nadzemni.
20. člen
(prostorski izvedbeni pogoji za urejanje površin cest – PC,
površin železnic – PŽ in površin za mirujoči promet – POg v mestni občini
Ljubljana)
(1) Dopustni objekti in ureditve na prometnih površinah za
urejanje površin cest – PC, površin železnic – PŽ in površin za mirujoči promet
– POg v mestni občini Ljubljana so:
-       
na območjih urejanja površin cest – PC: vsi objekti in dejavnosti, ki so
dopustni v območju namenske rabe: površine cest v OPN MOL ID. Gradnja stavb in
nadzemnih objektov, pri katerih bi zagotavljanje stabilnosti in varnosti
onemogočilo gradnjo plinovoda, je dopustna le izven območja omejene rabe;
-       
na območjih površin železnic – PŽ: vsi objekti in dejavnosti, ki so
dopustni v območju namenske rabe: površine železnic v OPN MOL ID. Gradnja stavb
in nadzemnih objektov je dopustna le izven območja omejene rabe;
-       
na območjih površin za mirujoči promet – POg: vsi objekti in dejavnosti,
ki so dopustni v območju namenske rabe: površine za mirujoči promet v OPN MOL
ID. Gradnja stavb in nadzemnih objektov, pri katerih bi zagotavljanje
stabilnosti in varnosti onemogočilo gradnjo plinovoda, je dopustna le izven
območja omejene rabe;
-       
gradnja ograj z obvezno prilagoditvijo podzemnih delov ograje poteku
plinovoda;
-       
rekonstrukcija obstoječih objektov in naprav;
-       
odstranitev objektov;
-       
ureditev zunanjega prostora, urbana oprema;
-       
komunalni objekti, vodi in naprave, pri čemer so lahko nadzemni deli teh
objektov, ki lahko zaradi teže vplivajo na stabilnost plinovoda, samo izven
območja omejene rabe;
-       
dostopi za funkcionalno ovirane osebe;
-       
drevoredi, posamezna drevesa izven območja omejene rabe;
-       
vodnogospodarske ureditve;
-       
objekti za obrambo ter varstvo pred naravnimi in drugimi nesrečami,
vključno z objekti za varstvo pred škodljivim delovanjem voda;
-       
podhodi in nadhodi za pešce izven območja omejene rabe in samo na območjih
urejanja površin cest – PC in površin za mirujoči promet – POg;
-       
parkirne površine samo na območjih urejanja površin cest – PC in površin
za mirujoči promet – POg;
-       
pločniki, kolesarske steze, kolesarske poti, pešpoti, dostopne ceste do
objektov;
-       
parkirne površine za osebna motorna vozila za lastne potrebe samo na
območjih urejanja površin železnic – PŽ;
-       
parkovne površine, površine za pešce, trgi, otroška igrišča in biotopi
samo na območjih urejanja površin železnic – PŽ in površin za mirujoči promet –
POg;
-       
avtobusna postajališča s potrebnimi ureditvami samo na območjih urejanja
površin za mirujoči promet – POg.
(2) Dovoljeni nezahtevni in enostavni objekti na prometnih
površinah za urejanje površin cest – PC, površin železnic – PŽ in površin za
mirujoči promet – POg v mestni občini Ljubljana so:
-       
pomožni objekt v javni rabi, pri čemer so lahko nadzemni deli teh
objektov, ki lahko zaradi teže vplivajo na stabilnost plinovoda, samo izven
območja omejene rabe;
-       
ograja do višine 1,8 m izven območja omejene rabe z obvezno
prilagoditvijo podzemnih delov ograje poteku plinovoda;
-       
podporni zid do višine 1,5 m z ograjo do višine 1,5 m izven območja
omejene rabe z obvezno prilagoditvijo podzemnih delov zidu poteku plinovoda;
-       
vodomet kot del urbane opreme izven območja omejene rabe;
-       
priključek na objekte gospodarske javne infrastrukture;
-       
parkirišče do 200 m²;
-       
kolesarska pot, pešpot;
-       
pomožni komunalni objekt izven območja omejene rabe;
-       
pomožni objekt za spremljanje stanja okolja in naravnih pojavov izven
območja omejene rabe;
-       
garaže do 50 m² izven območja omejene rabe samo na območjih urejanja
površin za mirujoči promet – POg;
-       
nadstrešek do 4 m² izven območja omejene rabe samo na območjih urejanja
površin za mirujoči promet – POg;
-       
športno igrišče na prostem do 1.000 m² samo na območjih urejanja površin
za mirujoči promet – POg;
-       
čebelnjak do 40 m² in višine do 3 m na mestih iz registra čebelnjakov
izven območja omejene rabe in samo na območjih urejanja površin za mirujoči
promet – POg;
-       
namakalni sistem, če je potreben za zagotavljanje povezanosti
namakalnega sistema, samo na območjih urejanja površin cest – PC in površin
železnic – PŽ.
21. člen
(prostorski izvedbeni pogoji za urejanje kmetijskih zemljišč
– K1, drugih kmetijskih zemljišč – K2, gozdnih zemljišč – Go in celinskih vod –
VC v mestni občini Ljubljana)
(1) Dopustni objekti in ureditve na območjih urejanja
kmetijskih zemljišč – K1, drugih kmetijskih zemljišč – K2, gozdnih zemljišč –
Go in celinskih vod – VC v mestni občini Ljubljana so:
-       
na območjih urejanja kmetijskih zemljišč – K1: vsi objekti in
dejavnosti, ki so dopustni v območju namenske rabe: najboljša kmetijska
zemljišča v OPN MOL ID;
-       
na območjih urejanja drugih kmetijskih zemljišč – K2: vsi objekti in
dejavnosti, ki so dopustni v območju namenske rabe: druga kmetijska zemljišča v
OPN MOL ID;
-       
na območjih urejanja gozdnih zemljišč – Go: vsi objekti in dejavnosti,
ki so dopustni v območju namenske rabe: gozdna zemljišča v OPN MOL ID;
-       
na območjih urejanja celinskih vod – VC: vsi objekti in dejavnosti, ki
so dopustni v območju namenske rabe: celinske vode v OPN MOL ID;
-       
rekonstrukcija obstoječih objektov izven območja omejene rabe;
-       
odstranitev objektov;
-       
komunalni objekti, vodi in naprave, pri čemer lahko v vodnih zemljiščih
potekajo samo v podzemni izvedbi, nadzemni deli objektov, ki lahko zaradi teže
vplivajo na stabilnost plinovoda, pa so lahko samo izven območja omejene rabe;
-       
pločniki, kolesarske steze, kolesarske poti, pešpoti, dostopne ceste do
objektov, pri čemer so lahko v vodnih zemljiščih namenjeni samo prečkanju
vodotoka na brveh in mostovih;
-       
dostopi za funkcionalno ovirane osebe, pri čemer v vodnih zemljiščih le
na urejenih javnih dostopih do vode;
-       
vodnogospodarske ureditve;
-       
objekti za obrambo ter varstvo pred naravnimi in drugimi nesrečami,
vključno z objekti za varstvo pred škodljivim delovanjem voda;
-       
naprave za potrebe raziskovalne in študijske dejavnosti (meritve,
zbiranje podatkov, opazovalnice), pri čemer so lahko nadzemni deli teh
objektov, ki lahko zaradi teže vplivajo na stabilnost plinovoda, samo izven
območja omejene rabe;
-       
ureditev zunanjega prostora samo na območjih urejanja kmetijskih
zemljišč – K1 in drugih kmetijskih zemljišč – K2;
-       
ureditev biotopov samo na območjih urejanja gozdnih zemljišč – Go in
celinskih vod – VC;
-       
ureditev gozdnega prostora samo na območjih urejanja gozdnih zemljišč –
Go;
-       
parkirne površine za osebna motorna vozila za obiskovalce samo na
območjih urejanja gozdnih zemljišč – Go;
-       
ureditev vodnega in obvodnega prostora samo na območjih urejanja
celinskih vod – VC;
-       
brvi in mostovi, pri čemer morajo biti nosilni deli konstrukcij
prilagojeni poteku plinovoda, samo na območjih urejanja celinskih vod – VC.
(2) Dovoljeni nezahtevni in enostavni objekti na območjih
urejanja kmetijskih zemljišč – K1, drugih kmetijskih zemljišč – K2 in gozdnih
zemljišč – Go v mestni občini Ljubljana so:
-       
majhna stavba do 50 m² na parceli, ki pripada obstoječemu objektu
razpršene gradnje, h kateremu se majhna stavba gradi izven območja omejene
rabe;
-       
majhna stavba kot dopolnitev obstoječe zazidave do 20 m² na parceli, ki
pripada obstoječemu objektu razpršene gradnje, h kateremu se majhna stavba
gradi izven območja omejene rabe;
-       
pomožni objekti v javni rabi – nadkrita čakalnica na postajališču kot
enostavni objekt ob rekonstrukciji občinskih ali državnih cest in pomožni
cestni objekti (razen cestni silos) ob rekonstrukciji občinskih ali državnih
cest, pri čemer so lahko nadzemni deli teh objektov, ki lahko zaradi teže
vplivajo na stabilnost plinovoda, samo izven območja omejene rabe;
-       
ograja do višine 1,8 m na parceli, ki pripada obstoječemu objektu
razpršene gradnje, h kateremu se ograja gradi izven območja omejene rabe, in
protihrupne ograje ob rekonstrukciji občinskih in državnih cest;
-       
podporni zid do višine 1,5 m z ograjo do višine 1,5 m v primeru
agromelioracije, sanacije usadov, plazov, stabilizacije brežin vodotokov, ob
rekonstrukciji občinskih in državnih cest in na parceli, ki pripada obstoječemu
objektu razpršene gradnje;
-       
podzemni rezervoar do 100 m3
izven območja omejene rabe za zakonito zgrajene objekte, na
katerih se izvaja komunalna sanacija, kadar gradnja ni mogoča na območju
stavbnih zemljišč;
-       
vodnjak (vrtina) izven območja omejene rabe za zakonito zgrajene
objekte, na katerih se izvaja komunalna sanacija, kadar gradnja ni mogoča na
območju stavbnih zemljišč in gre za lastni sistem za oskrbo s pitno vodo;
-       
priključek na objekte gospodarske javne infrastrukture;
-       
kolesarska pot in pešpot, če je vrisana v občinskem prostorskem načrtu;
-       
bazen do 60 m3 na
parceli, namenjeni gradnji obstoječega objekta razpršene gradnje izven območja
omejene rabe;
-       
namakalni sistemi;
-       
čebelnjak do 40 m² in višine do 3 m na mestih iz registra čebelnjakov
izven območja omejene rabe;
-       
pomožna kmetijsko-gozdarska oprema;
-       
pomožni komunalni objekt izven območja omejene rabe;
-       
podzemni pomožni objekt za spremljanje stanja okolja in naravnih pojavov
izven območja omejene rabe;
-       
pomožni kmetijsko-gozdarski objekti – stavbe do 150 m² izven območja
omejene rabe pod pogoji, ki so za te objekte navedeni v občinskem prostorskem
načrtu, samo na območjih urejanja kmetijskih zemljišč – K1 in drugih kmetijskih
zemljišč – K2;
-       
pomožni kmetijsko-gozdarski objekti, kakor so stolpni silosi,
gradbeno-inženirski objekti, zbiralnik gnojnice ali gnojevke do 1000 m3 izven območja omejene
rabe, samo na območjih urejanja kmetijskih zemljišč – K1 in drugih kmetijskih
zemljišč – K2;
-       
staja do 100 m² izven območja omejene rabe samo na območjih urejanja
kmetijskih zemljišč – K1 in drugih kmetijskih zemljišč – K2;
-       
pomožni kmetijsko-gozdarski objekti, tj. stavbe do 40 m² v skladu z
gozdno-gospodarskim načrtom izven območja omejene rabe in samo na območjih
urejanja gozdnih zemljišč – Go;
-       
pomožni kmetijsko-gozdarski objekti in gradbeno-inženirski objekti (samo
obore za rejo divjadi, krmišča in gozdne prometnice) samo na območjih urejanja
gozdnih zemljišč – Go;
-       
samostojno parkirišče do 200 m² in samo na območjih urejanja gozdnih
zemljišč – Go.
(3) Dovoljeni nezahtevni in enostavni objekti na območjih
urejanja celinskih vod – VC v mestni občini Ljubljana po pridobitvi soglasja
organa, pristojnega za upravljanje voda, so:
-       
ograja do višine 1,8 m;
-       
priključek na objekte gospodarske javne infrastrukture;
-       
samostojno parkirišče do 200 m²;
-       
kolesarska pot in pešpot;
-       
namakalni sistem;
-       
pomožni komunalni objekt izven območja omejene rabe;
-       
podzemni pomožni objekt za spremljanje stanja okolja in naravnih pojavov
izven območja omejene rabe.
22. člen
(prostorski izvedbeni pogoji za umeščanje dopustnih oziroma
dovoljenih objektov v mestni občini Ljubljana)
V mestni občini Ljubljana se za umeščanje dopustnih oziroma
dovoljenih objektov iz 18. do 21. člena te uredbe upoštevajo merila in
prostorski izvedbeni pogoji glede lege, velikosti in oblikovanja ter druga
merila in pogoji za umeščanje teh objektov v prostor, določenih v 13. do 91.
členu OPN MOL ID.
23. člen
(prostorski izvedbeni pogoji za urejanje kmetijskih zemljišč
– K1 in K2 v občini Dobrova - Polhov Gradec)
(1) Dopustni objekti in dela na območjih urejanja kmetijskih
zemljišč – K1 in K2 v občini Dobrova - Polhov Gradec so:
-       
kmetijske dejavnosti in spremljajoče oziroma druge dejavnosti, namenjene
kmetijskim območjem;
-       
začasne ureditve za potrebe obrambe in varstva pred naravnimi in drugimi
nesrečami;
-       
rekonstrukcija obstoječih objektov izven območja omejene rabe;
-       
ureditev zunanjega prostora ob stavbah, pri čemer v območju omejene rabe
niso dovoljeni podzemni nosilni elementi;
-       
kmetijske operacije in sistemi za namakanje, če ne onemogočajo gradnje,
obratovanja in vzdrževanja plinovoda;
-       
pomožna kmetijsko-gozdarska oprema (npr. brajda, klopotec, kol, količek,
žična opora, opora za mrežo proti toči, opora za mrežo proti ptičem, obora,
ograja za pašo živine, ograja ter opora za trajne nasade, ograja za zaščito
kmetijskih pridelkov, premični tunel in nadkritje, zaščitna mreža) izven
območja omejene rabe, razen če so izvedeni brez podzemnih nosilnih elementov;
-       
premični objekti za rejo živali v leseni izvedbi (npr. premični
čebelnjak, premični kokošnjak, premični zajčnik) izven območja omejene rabe;
-       
opazovalnica, tj. netemeljena lesena konstrukcija (npr. lovska preža,
ptičja opazovalnica) izven območja omejene rabe.
(2) Merila in pogoji za oblikovanje in drugi pogoji na
območjih urejanja kmetijskih zemljišč – K1 in K2 v občini Dobrova - Polhov
Gradec so:
-       
ureditve, objekti, naprave, ograje morajo biti po celotnem kompleksu
oblikovno poenoteni in smiselno usklajeni z zunanjimi ureditvami stičnih
območij;
-       
pri oblikovanju objektov in njihovem umeščanju v prostor se ohranja
značilni stik naselij in odprte krajine ter kakovostnih grajenih struktur;
-       
ohranja se tudi razgled na naprivlačne dele krajine in vedute oziroma
kakovostni pogledi;
-       
navedeni posegi so dopustni pod pogojem, da ne ovirajo opravljanja
osnovne dejavnosti oziroma niso v nasprotju z interesi kmetijstva;
-       
gradnje morajo biti načrtovane tako, da omogočajo lastnikom kmetijskih
zemljišč dostop do kmetijskih zemljišč. Če poseg prekine obstoječi dostop do
kmetijskih zemljišč, ga je treba nadomestiti;
-       
dopustni objekti, gradnja in druga dela ne smejo bistveno vplivati na
obdelovanje kmetijskih zemljišč. Poškodbe je treba sanirati in zemljišča
rekultivirati;
-       
posegi na kmetijska zemljišča, predvsem postavitev ograj, ne smejo
prekinjati koridorjev gibanja prostoživečih živali;
-       
na kmetijskih zemljiščih, ki neposredno mejijo na območja stanovanj, naj
se ne izvajajo dejavnosti, ki škodljivo vplivajo na zdravje ljudi, predvsem
škropljenje.
(3) Dovoljeni nezahtevni in enostavni objekti na območjih
urejanja kmetijskih zemljišč – K1 in K2 v občini Dobrova - Polhov Gradec so:
-       
podporni zid v primeru agromelioracije, sanacije usadov in plazov ter
stabilizacije brežin vodotokov izven območja omejene rabe;
-       
kolesarska pot in pešpot ob rekonstrukcijah občinskih cest;
-       
grajeni rastlinjak, napajalno korito, grajena obora, grajena ograja za
pašo živine, grajena ograja ter opora za trajne nasade izven območja omejene
rabe;
-       
grajena poljska pot;
-       
druge pomožne kmetijsko-gozdarske objekte je dopustno graditi v pasu 100
m od roba EUP, v katerih so že stavbe in gospodarska poslopja kmetij, kozolce
pa tudi izven prej določenega pasu, če ima investitor v lasti oziroma zakupu
najmanj 1 ha zemljišč, ki so v evidenci dejanske rabe zemljišč uvrščena med
njive in vrtove, travniške površine, trajne nasade in druge kmetijske površine,
ali najmanj 5.000 m2 zemljišč,
ki so v evidenci dejanske rabe zemljišč uvrščena med trajne nasade;
-       
priključki na gospodarsko javno infrastrukturo;
-       
čebelnjak BTP do 40 m² in višine do 3 m izven območja omejene rabe.
(4) Pri oblikovanju objektov za rejo živali, pomožnih
kmetijsko-gozdarskih objektov in objektov za kmetijske proizvode in dopolnilne
dejavnosti je na območjih urejanja kmetijskih zemljišč – K1 in K2 v občini
Dobrova - Polhov Gradec treba upoštevati naslednja merila in pogoje:
-       
tlorisni gabarit stavb zazidane površine do 40 m² mora biti podolgovat;
-       
višinski gabarit je lahko največ pritličen z izkoriščenim podstrešjem;
-       
strehe morajo biti dvokapnice s slemenom v smeri daljše stranice; štiri-
in večkapne strehe ter lomljene strešine niso dovoljene; naklon streh je
dovoljen v razponu od 30° do 45° (razen za enote kulturne dediščine, kjer je
dopusten v naklonu med 35° in 45°); strešna kritina mora biti temne barve
(sive, rjave ali opečne barve, razen na območjih enot kulturne dediščine, kjer
mora biti temno sive ali opečno rdeče barve);
-       
ne glede na prejšnja določila mora biti tloris dvojnega kozolca
(toplarja) podolgovate oblike v razmerju stranic vsaj 1: 2 (npr. kozolec s
tremi okni); širina toplarja mora biti od 7 do 9 m, višina kapa pa je lahko do
6 m nad raščenim terenom (razdalja se meri od najnižjega dela terena); streha
mora biti dvokapna z naklonom od 38° do 45°, sive ali opečne barve in izvedena
z majhnimi strešniki; kozolci so lahko opaženi le v zatrepih, med podpornimi
stebri morajo biti položene late.
(5) Za umeščanje objektov iz prvega in drugega odstavka tega
člena se upoštevajo merila in prostorski izvedbeni pogoji glede oblikovanja iz
Odloka o Občinskem prostorskem načrtu Občine Dobrova - Polhov Gradec (Uradni
list RS, št. 63/13, 56/14, 37/15 – obv. razl., 17/18 – obv. razl. in 73/18).
24. člen
(prostorski izvedbeni pogoji za urejanje najboljših
kmetijskih zemljišč – K1 v občini Škofljica)
(1) Dopustni objekti in dela na območjih urejanja najboljših
kmetijskih zemljišč – K1 v občini Škofljica so:
-       
kmetijske dejavnosti in spremljajoče oziroma druge dejavnosti, namenjene
kmetijskim območjem;
-       
kmetijske operacije (komasacije, agromelioracije, hidromelioracije,
vodni zadrževalniki za namakanje kmetijskih zemljišč) v skladu s predpisi s
področja kmetijstva;
-       
gradbeno-inženirski objekti, ki so omrežja ali deli omrežij gospodarske
javne infrastrukture, s pripadajočimi objekti in napravami, pri čemer so lahko
nadzemni deli teh objektov, ki lahko zaradi teže vplivajo na stabilnost
plinovoda, samo izven območja omejene rabe;
-       
posegi za začasne ureditve in gradnje za potrebe obrambe in varstva pred
naravnimi in drugimi nesrečami ter sanacijo njihovih posledic;
-       
pomožni komunalni objekti;
-       
priključki na omrežja, naprave, površine in objekte gospodarske javne
infrastrukture;
-       
začasni objekti, namenjeni sezonski turistični ponudbi ali prireditvam –
kiosk ali tipski zabojnik, gostinski vrt, oder z nadstreškom, začasna tribuna
za gledalce na prostem iz montažnih elementov, odprt in pokrit prireditveni
prostor z napihljivo konstrukcijo ali v montažni izvedbi izven območja omejene
rabe, stojnice;
-       
rekonstrukcije državnih in lokalnih (občinskih) cest, vključno z
objekti, potrebnimi zaradi načrtovane rekonstrukcije, pri čemer so lahko
nadzemni deli teh objektov, ki lahko zaradi teže vplivajo na stabilnost
plinovoda, samo izven območja omejene rabe;
-       
rekonstrukcije drugih cest in poti, s katerimi se zagotavlja dostopnost
do kmetijskih zemljišč;
-       
pomožna kmetijsko-gozdarska oprema (npr. brajda, klopotec, kol, količek,
žična opora, opora za mrežo proti toči, opora za mrežo proti ptičem, obora
(razen obor za gojenje tujerodnih prostoživečih vrst), ograja za pašo živine,
ograja ter opora za trajne nasade) izven območja omejene rabe;
-       
pomožni kmetijsko-gozdarski objekti in objekti za kmetijske proizvode
ter dopolnilno dejavnost, ki niso namenjeni bivanju (premični čebelnjaki,
krmišče, napajalno korito, rastlinjak (plastenjak), kmečka lopa, opora za
protitočni sistem v trajnih nasadih) izven območja omejene rabe;
-       
kozolec, skedenj, senik, kašča, gnojišče, koruznjak, pokrito skladišče
za lesna goriva, zbiralnik gnojnice ali gnojevke, hlevski izpust izven območja
omejene rabe.
(2) Za umeščanje dopustnih objektov iz prvega odstavka tega
člena se upoštevajo merila in prostorski izvedbeni pogoji glede lege, velikosti
in oblikovanja ter druga merila in pogoji za umeščanje teh objektov v prostor,
ki so določeni v 37. do 41. členu Odloka o občinskem prostorskem načrtu Občine
Škofljica (Uradni list RS, št. 56/15).
25. člen
(prostorski izvedbeni pogoji za urejanje površin cest – PC v
občini Škofljica)
(1) Na območjih urejanja površin cest – PC so v občini
Škofljica dopustni gradnja in rekonstrukcija vseh vrst cest, ureditev površin
cest s prometnimi ureditvami ter spremljajočimi objekti in ureditvami ter
gradnja vseh objektov, vodov in naprav gospodarske javne infrastrukture, če ne
onemogočajo izvedbe in delovanja cest in prometnih ureditev.
(2) Na območjih urejanja površin cest – PC so v občini
Škofljica dovoljeni le začasni objekti v zvezi z vzdrževanjem cest. Ob morebitnih
vzporednih zaporah so dovoljeni začasni objekti, tehnične naprave in ureditve
za javne prireditve (osvetlitev, ozvočenje, varnostni sistemi, sanitarije,
klopi in mize itd. Uporabljajo se lahko le tipske, atestirane naprave.
Prireditelj mora zagotoviti postavitev, vzdrževanje in odstranitev v skladu s
predpisi s področja zagotavljanja varnosti na javnih površinah in podrejene
rabe javnih površin ter s soglasjem upravljavca javne površine).
V. POGOJI GLEDE KRIŽANJ OZIROMA PRESTAVITEV GOSPODARSKE JAVNE
INFRASTRUKTURE IN GRAJENEGA JAVNEGA DOBREGA TER PRIKLJUČEVANJA PROSTORSKIH
UREDITEV NANJE
26. člen
(skupne določbe)
(1) Skupni pogoji za gradnjo gospodarske javne infrastrukture
in grajenega javnega dobrega so:
-       
projektiranje in gradnja posameznih križanj in vzporednih
potekov, morebitnih začasnih ali trajnih prestavitev, zaščita gospodarske javne
infrastrukture in priključitve nanjo se izvedejo v
skladu s projektnimi pogoji upravljavcev in strokovnimi podlagami, ki so
sestavni del obveznih prilog državnega prostorskega načrta, ter v skladu z
geološko-hidrološkimi razmerami območja;
-       
med gradnjo se zagotovi stalni dostop
do obstoječih objektov, vodov in naprav gospodarske javne infrastrukture zaradi
kontrole njihovega obratovanja, vzdrževanja in popravila morebitnih okvar;
-       
če se med gradnjo plinovoda R51C
ugotovi, da je treba posamezni infrastrukturni vod ustrezno zaščititi ali
začasno ali trajno prestaviti, se to naredi v skladu s soglasjem lastnika ali
upravljavca tega voda;
-       
trase vodov gospodarske javne infrastrukture
se medsebojno uskladijo z upoštevanjem zadostnih medsebojnih odmikov in odmikov
od drugih naravnih ali grajenih struktur;
-       
gospodarska javna infrastruktura se ne
sme prestavljati na območja kulturne dediščine, križanja pa morajo biti
izvedena tako, da ne vplivajo na dediščino;
-       
pred gradnjo se obstoječa gospodarska
javna infrastruktura zakoliči na kraju samem;
-       
odstranijo se priključki objektov na
gospodarsko javno infrastrukturo, ki se ne uporabljajo več za svoj namen.
(2) Vsa križanja in vzporedni poteki plinovoda R51C z objekti
gospodarske javne infrastrukture in grajenega javnega dobrega, prestavitve
objektov gospodarske javne infrastrukture in grajenega javnega dobrega ter
priključki nanjo so razvidni iz grafičnega dela državnega prostorskega načrta:
Prikaz umestitve prostorske ureditve v prostor – ureditvena situacija, listi
št. 2.1.1–2.1.6.
27. člen
(cestno omrežje)
(1) Križanje plinovoda R51C z avtocesto in drugimi državnimi
cestami se izvede s podvrtavanjem v čim krajši razdalji in na globini najmanj
2,0 m, merjeno od temena plinovodne cevi. Križanje se izvede čim bolj
pravokotno na cesto, plinovodna cev pa se višinsko prilagaja cestnemu telesu in
infrastrukturi v cesti. Pri križanju z avtocesto in vzporednem poteku z njo se
upošteva širitev avtoceste za en vozni pas, kar je najmanj 7,0 m od meje
cestnega sveta obstoječe AC, pri čemer mora biti v tem območju plinovod glede
na znane podatke širitve AC načrtovan tako, da bo zagotovljen ustrezni faktor
varnosti plinovoda, ki bo omogočal širitev AC za dodatni vozni pas.
(2) Križanje plinovoda R51C z načrtovanim avtocestnim
priključkom na Koprsko cesto na območju avtocestnega počivališča Barje se v
primeru gradnje plinovoda R51C pred gradnjo načrtovane ceste izvede s klasičnim
vkopom pod načrtovano cesto. Če se bo gradnja plinovoda izvajala po izgradnji
avtocestnega priključka, se gradnja plinovoda izvede s podvrtavanjem.
(3) Križanje lokalnih oziroma občinskih cest se izvede s
prekopom. Plinovod R51C se položi v cestno telo brez zaščitne cevi. Višina nadkritja
nad temenom cevi je najmanj 1,5 m. Po položitvi cevi se cestno telo sanira v
enaki obliki in kakovosti, kakršni sta bili pred gradbenim posegom.
28. člen
(železnica)
Križanje plinovoda R51C z glavno železniško progo
Ljubljana–Sežana v km 3 + 053 in regionalno železniško progo Ljubljana–Novo
mesto–Metlika v km 10 + 456 se izvede s podvrtavanjem z vgradnjo zaščitne cevi.
Teme zaščitne cevi se izvede najmanj 2,0 m pod ravnino tirnic in najmanj 1,0 m
pod dnom jarkov za odvajanje padavinske vode ter sega najmanj 8,0 m na vsako
stran od osi skrajnih tirov železniške proge, pri čemer je treba upoštevati
obstoječo železniško progo ter načrtovano hitro progo Ljubljana–Sežana in
načrtovani 2. tir železniške proge Ljubljana–Grosuplje. Za vse posege v
progovnem pasu, ki je prostor med osema skrajnih tirov proge, razširjen na
vsako stran od osi skrajnih tirov za 8 m, ter prostor nad ravnino tirnic do
višine 10 m in prostor pod ravnino tirnic do globine 30 m, je treba upoštevati
določila predpisov v zvezi z varnostjo v železniškem prometu.
29. člen
(vodovodno omrežje)
Vodoravna križanja plinovoda in vodovoda se izvedejo
praviloma pod pravim kotom. Kadar tega pogoja ni mogoče izpolniti, kot križanja
ne sme biti manjši od 45°. V višinskem pogledu poteka križanje izvennivojsko.
Plinovodna cev se položi najmanj 0,5 m nad ali pod vodovodom. Na križanjih,
kjer ni višinskih podatkov o vodovodu, se med gradnjo izvedeta sondiranje in
medsebojna višinska uskladitev.
30. člen
(kanalizacijsko omrežje)
Vodoravna križanja plinovoda in kanalizacije se izvedejo
praviloma pod pravim kotom. Kadar tega pogoja ni mogoče izpolniti, kot križanja
ne sme biti manjši od 45°. V višinskem pogledu poteka križanje izvennivojsko.
Plinovodna cev se položi najmanj 0,5 m nad kanalizacijo. Kadar je kanalizacija
nad plinovodom, mora biti za plin neprepustna, bližnji jaški morajo biti dobro
prezračevani ali pa imeti odprtine.
31. člen
(elektroenergetsko omrežje)
(1) Zaradi gradnje načrtovane MRP Kozarje Z se prestavi in
pokabli obstoječi srednje napetostni nadzemni vod, ki poteka prek območja
načrtovane MRP Kozarje Z. Stojno mesto srednje napetostnega nadzemnega voda
vzhodno od javne poti s parc. št. 3080/11, k. o. Dobrova (1994) se prestavi 14
m vzdolžno po osi obstoječega srednje napetostnega daljnovoda.
(2) Napajanje naprave za katodno zaščito na območju križanja
trase plinovoda z železniško progo Ljubljana–Sežana v km 3 + 053 se izvede v
obstoječem kabelskem jašku na zemljiški parceli s parc. št. 1460/2, k. o. Vič,
do katerega se izvede nov nizkonapetostni elektroenergetski priključek, ki se
naveže na obstoječe elektroenergetsko omrežje. Nova prostostoječa
elektroenergetska merilna omarica se izvede na severni strani železniške proge.
(3) Pri križanju ali približevanju plinovoda
visokonapetostnim elektroenergetskim nadzemnim vodom in kablovodom se
upoštevajo naslednji pogoji:
-       
izkopi v bližini temeljev obstoječih stojnih mest daljnovodov se
izvedejo najmanj 2 m od temelja;
-       
pri križanju plinovoda R51C z ozemljili stebra nadzemnega
elektroenergetskega voda znaša razmik med obstoječim ozemljilnim trakom in
plinovodom najmanj 3 m;
-       
na mestu križanja daljnovoda z nadzemnim delom plinovoda se nadzemni del
plinovoda ustrezno ozemlji. Pri vzporednem poteku nadzemnega dela plinovoda z
daljnovodom varnostna oddaljenost do daljnovoda ne sme biti manjša od višine
stebra, povečane za 3,75 m;
-       
pri vzporednem poteku z visokonapetostnim elektroenergetskim vodom se
ugotovita potek in vpliv inducirane napetosti na plinovodu; če je inducirana
napetost na plinovodu večja od dovoljene, se na plinovodu vgradi ustrezna
zaščita na ogroženih mestih;
-       
pri nasutju materiala pod razpetino nadzemnega voda se predpisana
varnostna višina ne sme zmanjšati.
(4) Pri križanju ali približevanju plinovoda R51C srednje in
nizkonapetostnim elektroenergetskim vodom se upoštevajo naslednji pogoji:
-       
vodoravna križanja plinovoda in kablovoda morajo biti pod pravim kotom;
kadar tega pogoja ni mogoče izpolniti, kot križanja ne sme biti manjši od 45°;
navpični svetli razmik med plinovodom in kablovodom mora biti najmanj 0,5 m;
-       
vodoravni razmik pri vzporednem polaganju cevi plinovoda poleg
elektroenergetskega kabla oziroma ozemljila mora biti najmanj 1,5 m;
-       
če minimalnih odmikov pri vzporednem polaganju cevi plinovoda s kablom
ni mogoče doseči, se kabli mehansko zaščitijo s cevjo, ki sega vsaj 3 m na
vsako stran od križanja;
-       
oddaljenost od roba izkopanega jarka za polaganje plinovodne cevi do
stojnih mest mora biti zunaj naselja večja od 5 m in v naselju večja od 1,5 m;
-       
pri izkopu jarka za polaganje plinovodne cevi, ki je globlji od
vzporednega kablovoda, se na predpisani način zavaruje posedanje zemlje pod
kablovodom;
-       
pri nasutju materiala pod razpetino nadzemnega voda se predpisana
varnostna višina ne sme zmanjšati.
(5) Pri pripravi projektne dokumentacije za pridobitev
gradbenega dovoljenja investitor plinovoda zagotovi izdelavo poročila o
elektromagnetnih vplivih, križanjih, vzporednem poteku in bližini plinovoda iz
te uredbe za naslednje visokonapetostne elektroenergetske objekte, vode in
stojna mesta (v nadaljnjem besedilu: SM):
-       
obstoječi daljnovod 2 × 110 kV Kleče–Vič,
-       
daljnovod, načrtovan z Uredbo o državnem prostorskem načrtu za daljnovod
2 × 110 kV RTP Polje–RTP Vič (Uradni list RS, št. 50/10),
-       
načrtovana RTP Rudnik s 110 kV vključitvijo in
-       
načrtovana RTP Vevče s 110 kV vključitvijo.
(6) Investitor plinovoda mora izvesti katodno zaščito:
-       
na mestih približevanja obstoječemu nadzemnemu daljnovodu 2 × 110 kV
Kleče–Vič oziroma SM 31, 32, 33 in 34,
-       
na mestih križanja z obstoječimi visoko napetostnimi daljnovodi,
-       
na mestih križanja, vzporednega poteka in bližine plinovoda in
daljnovoda 2 × 110 kV RTP Polje–RTP Vič oziroma njegovih SM,
(7) Investitor plinovoda mora preveriti potrebnost izvedbe
katodne zaščite plinovoda zaradi približevanja načrtovanima RTP Rudnik s 110 kV
vključitvijo in RTP Vevče s 110 kV vključitvijo. Vse druge ureditve, ki bi
nastale na plinovodu kot posledica vplivov križanj daljnovoda, vzporednega
poteka in bližine visokonapetostnih objektov ter elektromagnetnih vplivov, so
obveznost investitorja plinovoda iz te uredbe.
(8) Če podzemni del daljnovoda 2 × 110 kV RTP Polje–RTP Vič v
času priprave gradnje plinovoda še ne bo zgrajen, mora investitor plinovoda
najmanj šest mesecev pred začetkom gradnje obvestiti investitorja gradnje
daljnovoda o nameravanem začetku del, da se zagotovi možnost hkratne gradnje.
(9) Plinovod mora biti načrtovan tako, da v nobeni točki ne
onemogoča izvedbe načrtovanih elektroenergetskih objektov. V času gradnje
daljnovoda 2 × 110 kV RTP Polje–RTP Vič, RTP Rudnik s 110 kV vključitvijo in
RTP Vevče s 110 kV vključitvijo je dovoljen poseg v delovni pas prenosnega
plinovoda. Investitor plinovoda mora zagotoviti označbo in zaščito prenosnega
plinovoda, če bo ta zgrajen pred visoko napetostnimi objekti.
(10) Med gradnjo se omeji doseg gradbenih strojev in njihovih
delov ob upoštevanju najmanjše varnostne razdalje približevanja delom pod
napetostjo ter se omogoči neovirani dostop do vseh daljnovodov s pripadajočimi
stojnimi mesti. Izkop v bližini stojnih mest nadzemnih vodov, s katerim bi bila
zmanjšana njihova statična stabilnost, ni dovoljen.
32. člen
(elektronsko komunikacijsko omrežje)
Vodoravna križanja plinovoda in elektronskega
komunikacijskega omrežja se izvedejo praviloma pod pravim kotom. Kadar tega
pogoja ni mogoče izpolniti, kot križanja ne sme biti manjši od 45°. Medsebojni
navpični odmik telekomunikacijske infrastrukture in plinovoda je najmanj 0,5 m,
pri čemer se plinovod izvede pod podzemnim telekomunikacijskim vodom. Vodoravna
razdalja med elektronskimi komunikacijskimi vodi in plinovodom mora biti
najmanj 1 m. Na mestu križanja se izvede zaščita telekomunikacijskega voda z
zaščitno cevjo, ki sega 3 m na vsako stran plinovodne cevi. V bližini
elektronskih komunikacijskih napeljav ni dovoljen strojni izkop ali miniranje.
Na celotni trasi so za čas gradnje dopustne začasne prestavitve elektronskih
komunikacijskih vodov.
33. člen
(plinovodno omrežje)
(1) Pri postavitvi objektov na platoju MRP Kozarje Z se
upošteva potek obstoječega prenosnega plinovoda M3 in plinovoda M3/1. Zaradi
gradnje MRP Kozarje Z se načrtovana trasa plinovoda M3/1 prestavi v smeri proti
jugu izven načrtovanega platoja za MRP Kozarje Z.
(2) V območju državnega prostorskega načrta od km 3 + 826 do
km 4 + 142 poteka trasa prestavitve visokotlačnega distribucijskega plinovoda
V200 v upravljanju JP Energetika Ljubljana, d. o. o., katerega prestavitev je
načrtovana s projektom: Zagotavljanje poplavne varnosti JZ dela Ljubljane in
naselij v občini Dobrova - Polhov Gradec – etapa 1A, IZVO-R, d. o. o, št. projekta
H34-FR/15. Če se bo plinovod R51C gradil pred načrtovano prestavitvijo
distribucijskega visokotlačnega plinovoda V200, se plinovod R51C izvede tako,
da ne bo onemogočal prestavitve obstoječega distribucijskega visokotlačnega
plinovoda V200.
(3) Plinovod R51C se na delu trase, ki poteka vzporedno s
plinovodom R51B, položi v svetli oddaljenosti vsaj 1,5 m od plinovoda R51B, ki
je načrtovan z Državnim prostorskim načrtom za prenosni plinovod R51B
TE-TOL–Fužine/Vevče (Uradni list RS, št. 88/15).
(4) Plinovod R51C križa prenosni plinovod L10000 MRP
Ljubljana–MRP Vevče.
(5) Zaradi gradnje objekta MRP Kozarje Z se prestavi
obstoječi srednjetlačni plinovod S2700 v upravljanju JP Energetika Ljubljana,
d. o. o.
(6) Plinovod R51C križa ali poteka vzporedno in se približuje
obstoječim distribucijskih plinovodom v upravljanju JP Energetika Ljubljana, d.
o. o. Gradnja plinovoda R51C ne sme onemogočiti ali drugače ogroziti delovanja
obstoječih distribucijskih plinovodov, predvsem glavnega visokotlačnega
plinovoda JE250 V200, ki poteka ob avtocesti A1 Kozarje–Malence. Pri vseh
prečkanjih in približevanjih se zagotovi ustrezni varnostni odmik ter preveri
morebitni vpliv na obstoječe plinovode in naprave katodne zaščite ter
telemetričnega sistema.
(7) Križanja plinovoda R51C s plinovodnim omrežjem se
izvedejo s prekopom pod obstoječim plinovodom s svetlim navpičnim odmikom 0,5
m. Pri vzporednem poteku je najmanjša svetla razdalja do plinovoda tlačne
stopnje do 16 barov 1 m, do plinovoda tlačne stopnje 16 barov in več pa 1,5 m.
(8) Med gradnjo ni dovoljena vožnja mehanizacije nad
obstoječim plinovodom. Kadar je ta nujno potrebna, se obstoječa plinovodna cev
zaščiti pred poškodbami (npr. z jeklenimi ali betonskimi ploščami in dodatnim
nasutjem). Nad plinovodno cevjo je dovoljeno le takšno začasno odlaganje
izkopanega zemeljskega materiala na način, ki ne zahteva vožnje mehanizacije
nad plinovodom.
VI. MERILA IN POGOJI ZA PARCELACIJO
34. člen
(parcelacija)
(1) Parcelacija se izvede v skladu s prikazom iz grafičnega
dela državnega prostorskega načrta: prikaz območja načrta s prikazom parcel,
listi št. 3.1–3.6, v katerem so s tehničnimi elementi, ki omogočajo prenos
novih mej parcel v naravi, določene tudi lomne točke meje območja državnega
prostorskega načrta.
(2) Parcele, določene s tem državnim prostorskim načrtom, se
lahko po izvedenih posegih delijo v skladu z izvedenim stanjem na podlagi
lastništva oziroma upravljanja ter se po namembnosti sosednjih območij
pripojijo k sosednjim parcelam.
VII. POGOJI GLEDE CELOSTNEGA OHRANJANJA KULTURNE DEDIŠČINE,
OHRANJANJA NARAVE, VARSTVA OKOLJA IN NARAVNIH DOBRIN, UPRAVLJANJA VODA,
VAROVANJA ZDRAVJA LJUDI, OBRAMBE DRŽAVE TER VARSTVA PRED NARAVNIMI IN DRUGIMI
NESREČAMI
35. člen
(ohranjanje kulturne dediščine)
(1) Kulturna dediščina se med gradnjo varuje pred
poškodovanjem in uničenjem. Podatki o kulturni dediščini so razvidni iz obvezne
priloge državnega prostorskega načrta: Prikaz stanja prostora. Investitor
zagotovi ukrepe za varstvo kulturne dediščine.
(2) Investitor na območju državnega prostorskega načrta, na
katerem načrtovane ureditve segajo na območje registriranega arheološkega
najdišča, pred pridobitvijo kulturnovarstvenega soglasja zagotovi predhodne
arheološke raziskave za vrednotenje arheološkega potenciala.
(3) Pred začetkom del investitor zagotovi zaščitna
izkopavanja odkritih arheoloških najdišč s poizkopavalno obdelavo gradiva ali
arhiva najdišča in druge varstvene ukrepe, določene s predhodnimi arheološkimi
raziskavami, med gradnjo pa omogoči stalni arheološki nadzor nad zemeljskimi
deli. Po potrebi se določita obseg in globina podvrtavanja arheoloških najdišč.
Deli arheološke dediščine, najdeni med posegom v prostor, ostanejo, če je le
mogoče, na kraju samem.
(4) Obseg predhodnih arheoloških raziskav opredeli pristojna
območna enota zavoda za varstvo kulturne dediščine. Za posege v registrirana
arheološka najdišča je treba pridobiti soglasje za raziskavo in odstranitev
arheološke ostaline.
(5) Pri gradnji na območju registriranega arheološkega
najdišča se poseg zmanjša na kar najmanjšo površino, ki še dopušča gradnjo. Če
se med arheološkimi raziskavami ali gradbenimi deli odkrijejo arheološke
ostaline, se rešitve v skladu z varstvenim režimom prilagodijo tako, da
kulturna dediščina ni ogrožena.
(6) Na območjih prečkanj enot kulturne dediščine je delovni
pas čim ožji. Za dostop do trase plinovoda se na območjih kulturne dediščine
uporabljajo dostopne poti, ki potekajo po že obstoječih lokalnih poteh in
cestah, ki se ne smejo širiti. Gradnja novih dostopnih poti na območjih kulturne
dediščine ni dovoljena, če pa je to nujno potrebno, se začasna dostopna pot do
plinovoda uredi po najkrajši možni novi poti od obstoječe ceste. Območja
kulturne dediščine se ne smejo uporabljati za izravnanje presežka materiala ali
za odlagališča.
(7) Nadzemnih oznak plinovoda ni dovoljeno postavljati na
območjih in objektih kulturne dediščine oziroma v njihovi neposredni bližini.
(8) Trasa plinovoda R51C v km 3 + 505 prečka območje
memorialne dediščine – Pot spominov in tovarištva (EŠD 1116). Gradnja plinovoda
ne sme poškodovati ali spremeniti elementov območja kulturne dediščine.
Prečkanje se izvede s podvrtavanjem. Nasipavanje terena na območju dediščine ni
dopustno. Med opravljanjem gradbenih del se zagotovi stalna prehodnost Poti
spomina in tovarištva za pešce. Po izgradnji plinovoda se vse delovne površine
v neposredni bližini Poti spomina in tovarištva takoj vrnejo v prejšnje stanje.
(9) Trasa plinovoda R51C od km 2 + 882 do km 2 + 914 prečka
območje arheološkega najdišča Ljubljana – arheološko najdišče Dolgi most (EŠD:
9506) in od km 7 + 230 do km 7 + 308 arheološko najdišče Podpeč – arheološko
najdišče Ljubljanica (EŠD: 11420). Prečkanji se zaradi prečkanja vodotokov
(Mali graben in Ljubljanica) izvedeta s podvrtavanjem. Po izdelanih arheoloških
raziskavah se po potrebi izvede prilagoditev trase plinovoda in globine
vrtanja.
(10) Trasa plinovoda R51C od km 2 + 914 do km 3 + 149 prečka
območje arheološkega najdišča Ljubljana – arheološko najdišče ob Tržaški cesti
(EŠD: 18810) in od km 7 + 308 do km 7 + 440 arheološko najdišče Ljubljana –
arheološko najdišče Ižica. Prečkanji se deloma izvedeta s podvrtavanjem
(prečkanje Tržaške ceste in Ižice) in deloma s prekopom. Po izvedenih
arheoloških raziskavah se po potrebi izvede prilagoditev trase plinovoda, globine
vrtanja in obsega dodatne izvedbe s podvrtavanjem.
(11) Trasa plinovoda R51C od km 9 + 945 do km 10 + 280 prečka
območje arheološkega najdišča Ljubljana – drevak na Rudniku (EŠD: 11741).
Prečkanje se izvede s prekopom. Po izdelanih arheoloških raziskavah se po
potrebi izvede prilagoditev trase plinovoda, globine vrtanja in obsega dodatne
izvedbe s podvrtavanjem.
(12) Trasa plinovoda od km 6 + 033 do km 10 + 303 prečka
območje kulturne krajine Ljubljana – kulturna krajina Ljubljansko barje (EŠD:
11819). Prečkanje vodotokov Ljubljanica in Ižica se izvede s podvrtavanjem.
Izvedeta se nadomestna zasaditev in obnova drevesnih in grmovnih živic. Za
zasaditev se uporabijo avtohtone drevesne in grmovne vrste.
(13) V času gradnje mora investitor zagotavljati stalno
varstvo objektov in območij kulturne dediščine, kar pomeni, da mora objekte, ki
bi bili med gradnjo lahko poškodovani, primerno zaščititi oziroma izvajalcem
del dati primerna navodila. Pri zaščiti objektov naj se upoštevajo navodila
pristojne območne enote zavoda za varstvo kulturne dediščine.
(14) Po končanju del se zemljišča na območjih kulturne
dediščine in njihovih vplivnih območjih, kjer je potekala gradnja, vrnejo v
stanje in kakovost pred gradbenim posegom, vsi uničeni elementi kulturne
krajine pa se obnovijo.
(15) Investitor o začetku del najmanj deset dni prej obvesti
pristojno območno enoto zavoda za varstvo kulturne dediščine.
36. člen
(ohranjanje narave)
(1) Podatki o območjih ohranjanja narave so razvidni iz
obvezne priloge državnega prostorskega načrta: Prikaz stanja prostora.
(2) Med gradnjo in po posegu se na območju državnega
prostorskega načrta upoštevajo naslednji pogoji:
-       
delovni pas plinovoda R51C se čim bolj zoži;
-       
na površine z zavarovanimi habitatnimi tipi in v habitate zavarovanih
vrst se čim manj posega;
-       
začasna in stalna odlagališča izkopanega in gradbenega materiala se,
kadar je to mogoče, načrtujejo zunaj varstvenih območij narave in površin z
visoko ovrednotenimi habitatnimi tipi;
-       
v gozdu in na območjih drevesnih živic na Ljubljanskem barju se kolikor
je mogoče ohranijo obstoječa drevesa, posamezni grmi in mejice; zagotovita se
zasaditev in obnova gozdnega roba ter živic na Ljubljanskem Barju z zasaditvijo
avtohtonih drevesnih in grmovnih vrst;
-       
ob izkopu se zgornja plast humusa odloži tako, da je mogoče s tem slojem
pokriti površine, poškodovane zaradi gradnje;
-       
zasipavanje se izvede izključno z izkopanim materialom, dovažanje
materiala od drugod ni dopustno zaradi vnosa tujerodnih rastlin in rastlin z
drugačno gensko zasnovo od lokalnih populacij;
-       
zaradi varstva ptic in saproksilnih hroščev se sekanje vegetacije izvede
izven obdobja gnezditve ptic in razmnoževanja varstveno pomembnih saproksilnih
vrst hroščev (med septembrom in marcem); posekani les se takoj po poseku
odstrani ali trajno pusti na kraju poseka; pri tem je treba upoštevati predpise
s področja varstva gozdov oziroma predpise, ki urejajo sečnjo; ob podiranju
dreves, debelejših od 50 cm, se zagotovi prisotnost biologa strokovnjaka za
hrošče; pri sečnji dreves je treba biti pozoren na debla z dupli in na
morebitne najdbe netopirjev v njih, o čemer je treba nemudoma obvestiti
izvajalca naravovarstvenega nadzora, ki nato opredeli nadaljnje ukrepe;
-       
zaradi varstva močvirske sklednice se gradnja v bližini vodotokov na
Ljubljanskem barju vzhodno od prečkanja z Ljubljanico v km 7 + 260, razen v
bližini vodotoka Curnovec, izvaja v času, ko so želve aktivne in se lahko
umaknejo pred motnjami (med aprilom in novembrom);
-       
gradbiščni začasni objekti in območja za skladiščenje ali odpadke se
umestijo čim dlje od vodotokov;
-       
za dostop strojev in opreme se čim bolj uporabljajo obstoječe poti;
-       
morebitne dodatne začasne in stalne deponije izkopanega in gradbenega
materiala se, kadar je to mogoče, načrtujejo izven vseh varstvenih območij narave,
lokacija ne sme biti na površinah z visoko ovrednotenimi habitatnimi tipi;
-       
med gradnjo se svetilke na gradbiščih postavijo le tam, kjer je to nujno
potrebno; svetijo lahko le pod vodoravnico in ne smejo oddajati svetlobe v
ultravijoličnem spektru;
-       
zaradi vzdrževanja plinovoda se v pasu 5 m levo in desno od plinovoda
posekajo visokostebelna drevesa. Zatravljeni pas 2,5 m levo in desno od
plinovoda se ohranja s košnjo, pas od 2,5 do 5 m levo in desno od osi plinovoda
pa se prepusti plodonosnim avtohtonim grmovnicam in se jih ne seka.
(3) Prečkanje vodotokov na območjih varovanja narave se
izvede v skladu s 37. členom te uredbe. Dodatno se izvedejo še naslednji
ukrepi:
-       
prečkanje vodotokov (Ljubljanica, Ižica, Mali graben, Horjulka in
Malenca) se izvede s podvrtavanjem tako, da se ohrani obrežna vegetacija;
-       
prečkanje Bizoviškega potoka se izvede tako, da tehnične ureditve struge
(regulacija) niso potrebne;
-       
prekopane struge vodotokov se čim prej in čim bolj je mogoče vzpostavijo
v stanje in kakovost pred gradbenim posegom;
-       
gradnja na vodotokih, ki jih plinovod prečka s prekopom, lahko poteka le
v času med julijem in septembrom, torej izven drstitvenega obdobja rib;
-       
pri posegih v vodotoke in njihovo neposredno bližino se ohranja lesnata
obrežna vegetacija. Po gradnji se delovni pas ponovno zasadi z avtohtonim
lesnatim in grmovnim rastjem, značilnim za območje, in z vrstami, katerih
koreninski sistem nima negativnih vplivov za plinovod;
-       
utrjena brežina se izvede v izrazito neporavnani obliki, da se ob bregu
ustvarijo primerni prostori za ribja skrivališča;
-       
če so predvidena kakršna koli dela ob ali v vodi, je treba najmanj sedem
dni pred začetkom take gradnje obvestiti pristojnega izvajalca ribiškega
upravljanja in naravovarstvenega nadzora o začetku gradnje, ki bosta na podlagi
stanja populacije rib v vodotokih odločila, ali se izvede oziroma organizira
intervencijski odlov rib na predvidenem delu posega oziroma predelu, kjer je ta
vpliv še lahko prisoten. Zaradi etapnosti in del, ki se izvajajo daljše
obdobje, mora izvajalec del obvestiti upravljavca in izvajalca
naravovarstvenega nadzora o vsakem novem posegu v strugo, tako da se lahko
intervencijski odlovi po potrebi opravijo pred vsakim novim posegom v strugo
vodotoka;
-       
območja za skladiščenje ali odpadke se umestijo čim dlje od vodotokov;
-       
pri vzdrževalnih delih se obrežno rastje seka, in ne ruva.
(4) V skladu z Okoljskim poročilom za prenosni plinovod R51C
Kozarje–Vevče, št. projekta PR51CKV-B114/169, ki ga je junija 2018 izdelal IBE,
d. d. Ljubljana se zaradi izgube dupel in špranj v drevesih po sečnji nadomesti
s postavitvijo netopirnic. Najpozneje do konca gradnje plinovoda R51C se na
območju Golovca namesti 28 netopirnic, od tega 25 duplastih in 3 špranjaste.
Natančna mesta postavitve netopirnic v sodelovanju z revirnim gozdarjem in
lastniki gozdov določi biolog strokovnjak za netopirje, postavijo pa se čim
prej po poseku drevja.
(5) Za preprečitev naselitve in razvoja tujerodnih invazivnih
rastlin in rastlin z drugačno gensko zasnovo od lokalnih populacij se izvedejo
naslednji ukrepi:
-       
zasipava se izključno z materialom, izkopanim na trasi plinovoda R51C;
-       
na delih trase plinovoda, kjer so že zdaj večji sestoji invazivnih
tujerodnih rastlinskih vrst, se izvajajo ukrepi za preprečitev širitve
tujerodnih rastlin na nova območja, kot so čiščenje delovnih strojev, preden
zapustijo gradbišče, in ustrezno uničenje rastlinskega materiala;
-       
košnja se izvaja najmanj dvakrat letno (v prvi polovici junija in prvi
polovici avgusta), površine, ki se zaraščajo s tujerodnimi vrstami (žlezasta
nedotika, japonski dresnik in kanadska zlata rozga), pa se kosijo še pogosteje,
praviloma enkrat na mesec v vegetacijski sezoni (od aprila do septembra).
(6) Pri prečkanju ali poteku plinovoda R51C v bližini Poti
spominov in tovarištva se izvajajo naslednji ukrepi:
-       
površine, pod katerimi rastejo korenine, se ne utrjujejo s težkimi
stroji in ne nasipavajo ter čim manj odkopavajo, nanje pa se ne odlaga gradbeni
material in ne parkirajo delovni stroji;
-       
izkopni jarki se izvedejo na oddaljenosti od drevesnih debel, ki je vsaj
1 m večja od navpične projekcije drevesne krošnje na tla;
-       
v območje koreninskega sistema je dovoljeno posegati le izjemoma, kadar
se koreninskemu sistemu ni mogoče izogniti; pri tem se izvede ročni ali drug
manj uničujoč izkop (npr. z razpihovanjem);
-       
polaganje travne ruše na območju koreninskega sistema se izvaja tako, da
se ne posega v zemljino globlje od 5 cm;
-       
če pride do morebitnih poškodb korenin, jih mora čim prej oskrbeti za to
usposobljeni strokovnjak; poškodovane korenine se zaščitijo pred izsušitvijo
(prekritje z juto, filcem ali vrečevino in ohranjanje vlage) in prepreči stik s
cementnim mlekom ali katerim drugim koreninam škodljivim sredstvom.
(7) Če med gradnjo plinovoda R51C na območju Golovca pride do
najdbe fosilov, se najdba zaščiti in o tem takoj obvesti organizacijo,
pristojno za ohranjanje narave. Pri posegih na območju Golovca se zagotovi
paleontološki nadzor, ki ga izvaja strokovno usposobljena oseba geološke
stroke.
(8) Območje Golovca spada med območja pričakovanih naravnih
vrednot, zlasti geoloških. Zaradi varstva naravnih vrednot je treba na območju
Golovca zagotoviti spremljanje stanja nad zemeljskimi deli. Nadzor glede
dokumentiranja in varstva geoloških naravnih vrednot zagotovi investitor,
izvaja pa ustrezna raziskovalna institucija.
(9) Investitor o začetku del najmanj sedem dni prej obvesti
pristojnega izvajalca ribiškega upravljanja, izvajalca naravovarstvenega
nadzora in na območjih varstva narave tudi organizacijo, pristojno za
ohranjanje narave.
37. člen
(površinske vode)
(1) Vsa prečkanja plinovoda R51C z vodotoki in jarki, poteki
v priobalnem pasu vodotokov in načini izvedbe prečkanja vodotokov so razvidni
iz grafičnega dela državnega prostorskega načrta: Prikaz umestitve prostorske
ureditve v prostor – ureditvena situacija, listi št. 2.1.1–2.1.6.
(2) Prečkanja vodotokov, melioracijskih jarkov in drugih
jarkov se izvedejo s podvrtavanjem ali prekopi v čim ožjem delovnem pasu. Pri
izvedbi s prekopom se plinovodna cev dodatno zaščiti z obbetoniranjem cevi ali
polaganjem betonskih jahačev neprekinjeno po cevi na celotni širini struge.
(3) Plinovod R51C se izvede tako, da na priobalnem zemljišču
prenese obremenitve gradbene mehanizacije med rednimi vzdrževalnimi deli na
vodotoku.
(4) Pri posegih v vodotoke in njihovo bližino se poleg
določil tretjega odstavka 36. člena te uredbe izvajajo tudi naslednji ukrepi:
-       
prečkanje vodotokov s podvrtavanjem se izvede s tehnologijo
horizontalnega usmerjenega vrtanja vrtin na okvirni globini 4 m pod dnom struge
vodotoka. Dodatna zaščita struge proti eroziji in zaščita cevi plinovoda nista
predvideni;
-       
teme cevi pri prečkanju vodotokov s prekopom je najmanj 1,0 m pod dnom
urejenih oziroma najmanj 1,5 m pod dnom neurejenih vodotokov in hudourniških
strug. Na tej globini poteka plinovodna cev še 3,0–5,0 m od zgornjega roba
brežine na obeh bregovih;
-       
brežine in dno prečkanja vodotokov se za zaščito plinovoda pred vodno
erozijo zavarujejo s kamnitimi oblogami v obsegu najmanj 5,0 m dolvodno in
gorvodno od plinovodne cevi. Dno se na dolvodni in gorvodni strani zavaruje s
stabilizacijskim pragom v niveleti dna struge. Zaščita brežin se uredi ob
upoštevanju naravne konfiguracije terena in tako, da se spremenijo pretočne
prevodnosti vodotoka. Pri zavarovalnih ukrepih se uporablja naravni material
(kamen, les, vegetativna zaščita);
-       
območje prečkanja vodotokov se uredi tako, da se ne spremenijo vodni
režim, pretočni profil ter kakovost in biološka raznovrstnost vodotoka ter da
se ohranita obstoječa dostopnost do struge in prehodnost ob njej za vzdrževalna
dela. Na koritih vodotokov se po izvedenem prečkanju vzpostavita stanje in
kakovost pred gradbenim posegom;
-       
z gradbenimi stroji se posega v vodni prostor le, kolikor je to nujno
potrebno. Dela se načrtujejo in izvedejo tako, da se ohranjata povezanost
oziroma celovitost vodnega prostora ter s tem možnost prehajanja in razvrščanja
ribjih vrst. Pri betoniranju je treba preprečiti, da bi se betonske odplake
izcejale v vodo. Vse ostanke gradbenega materiala in kakršnih koli odpadkov je
treba nemudoma odstraniti in odpeljati na odlagališče, med gradnjo in
obratovanjem pa mora biti preprečeno kakršno koli izcejanje goriva, olj,
zaščitnih premazov in drugih škodljivih in/ali strupenih snovi v vodo.
Zemeljska dela v brežini ali strugi se tehnično izvedejo tako, da se kar
najbolj zmanjša vpliv kaljenja vode;
-       
obvodna vegetacija se ohrani, kolikor je to mogoče, morebitne poškodbe
se po končanih delih sanirajo, ureditev struge mora biti sonaravna;
-       
čas izvajanja posegov se prilagodi življenjskim ciklom živali in rastlin
(čas razmnoževanja, vzgajanja mladičev, prezimovanja ipd.);
-       
gradnja na vodotokih lahko poteka le, kadar se na njih v istem času ne
opravljajo kakšna druga gradbena ali vzdrževalna dela;
-       
postavljanje ovir in odlaganje izkopanega materiala na brežine in v
struge vodotokov nista dovoljena;
-       
pri zemeljskih delih ni dovoljeno zasipavati izvirov, sprožati
erozijskih procesov, rušiti ravnotežja na labilnih tleh ali preprečiti odtoka
visokih voda ali hudournikov;
-       
morebitna začasna odlagališča presežkov zemeljskega materiala je treba
med gradnjo urediti tako, da se prepreči erozija in ni oviran odtok zalednih
voda. Po končani gradnji se vsi ostanki začasnih odlagališč odstranijo;
-       
morebitni odvzem vode za tehnološke potrebe gradnje se lahko izvede le
ob soglasju upravljavca vodotoka;
-       
prečkanje jarkov in melioracijskih jarkov se izvede s prekopom z dodatno
obbetoniranimi cevmi na najkrajši možni razdalji. Po potrebi se v primeru
čiščenja in poglabljanja jarka na območju križanja izvede protierozijska zaščita
jarka ali zaščita plinovodne cevi (npr. s kamnito oblogo, betonskimi
kanaletami, polaganjem betonskih jahačev na cev). Na mestih križanj večjih
jarkov se namestijo trajna točkovna obeležja – opozorilne tablice. Izjemoma se
zaradi bližine jarka ob pomembnejših cestah, kjer se gradnja plinovoda izvaja s
podvrtavanjem, prečkanje jarka lahko izvede tudi s podvrtavanjem.
38. člen
(podzemne vode in vodovarstvena območja)
(1) Plinovod R51C prečka vodovarstvena območja, ki so
razvidna iz obvezne priloge državnega prostorskega načrta: Prikaz stanja
prostora.
(2) Pri izvajanju gradbenih del med gradnjo in vzdrževanjem
plinovoda R51C se upoštevajo naslednji ukrepi:
-       
s skrbnim ravnanjem pri izvajanju gradbenih del se preprečijo vse
nesreče, zaradi katerih bi lahko prišlo do onesnaženja tal in podzemne vode z
nevarnimi snovmi;
-       
vode, uporabljene v tehnoloških procesih gradnje plinovoda, na
vodovarstvenih območjih ni dovoljeno ponikati;
-       
vgrajen je lahko le material, ki ne ogroža podzemne vode;
-       
gradnja plinovoda mora potekati tako, da so izkopani odseki čim krajši
ob hkratnem sprotnem zasipavanju;
-       
izkopi se izvajajo v suhem vremenu, dela potekajo po odsekih, da odprti
jarek ni izpostavljen padavinam;
-       
zaradi gradnje in obratovanja predvidenega plinovoda ne sme biti zmanjšana
transmisivnost vodonosnika oziroma zmanjšana prostornina vodonosnika ali
presekan tok podzemne vode;
-       
vsi transportni in gradbeni stroji, uporabljeni pri gradnji, morajo biti
tehnično brezhibni in ustrezno vzdrževani. Vzdrževalna dela na gradbenih strojih
morajo potekati zunaj gradbišča v ustrezno opremljenih delavnicah. Gorivo se ne
pretaka v gradbenih jamah, ampak na ustrezno zaščiteni neprepustni utrjeni
površini, na kateri se lahko zadrži celotna količina pretakanega goriva za
oskrbo delovnih strojev;
-       
če se med izkopom odkrije nasutje odpadkov, ga je treba odstraniti v
celoti, vključno z morebitno onesnaženo podlago;
-       
morebitno razlitje goriva ali maziva iz vzdrževalnih vozil v času
pregledov ali vzdrževalnih del mora biti odstranjeno z izkopom in odstranitvijo
onesnaženega materiala;
-       
dno ponikovalnic pri nadzemnih objektih plinovoda mora biti vsaj 1,0 m
nad najvišjo gladino podzemne vode.
39. člen
(poplavna, nestabilna in erozijska območja)
(1) Plinovod R51C prečka poplavna območja, ki so razvidna iz
obvezne priloge državnega prostorskega načrta: Prikaz stanja prostora.
(2) Na poplavno ogroženih območjih se stanje poplavne
ogroženosti zaradi gradnje in obratovanja plinovoda R51C ne sme povečati.
(3) Trasa plinovoda R51C na več odsekih poteka prek območja,
kjer je v skladu z Uredbo o državnem prostorskem načrtu za zagotavljanje
poplavne varnosti jugozahodnega dela Ljubljane in naselij v občini Dobrova -
Polhov Gradec (Uradni list RS, št. 72/13 in 3/17) načrtovana izvedba
protipoplavnih ukrepov. Pri nadaljnjem projektiranju se izvede uskladitev
poteka trase plinovoda R51C s protipoplavnimi ureditvami, načrtovanimi v
projektu: Zagotavljanje poplavne varnosti JZ dela Ljubljane in naselij v občini
Dobrova - Polhov Gradec – etapa 1A, IZVO-R d. o. o., št. projekta H34-FR/15.
(4) Plinovod mora pri prečkanju razbremenilnika visokih vod
na severni strani avtoceste med Cesto dveh cesarjev in AC-priključkom Ljubljana
Center, ki je opredeljen v izvedbenem delu občinskega prostorskega načrta
mestne občine Ljubljana, potekati na takšni globini, da je omogočena izvedba
omenjenega razbremenilnika.
(5) MRP Kozarje Z je ob robu območja razreda srednje poplavne
nevarnosti. Zaradi preprečitve preplavitve objekta MRP se kota tlaka
načrtovanega objekta izvede na višini 303,0 m n. m.
(6) Na poplavnih območjih se izvedejo naslednji ukrepi:
-       
zaščita plinovoda proti vzgonu, ustrezna višina nadkritja nad plinovodom
in zaščita z rastjem;
-       
po končani gradnji se vzpostavita reliefno stanje in kakovost terena,
kakršni sta bili pred gradbenim posegom;
-       
pri razgrnitvi izkopnega materiala na območju gradbišča naj se povsod
tam, kjer trasa poteka po poplavno ogroženih območjih, na vsakih 20,0 m trase
plinovoda teren ohrani na obstoječih kotah z ureditvijo jarka ali mulde na koti
terena pred gradnjo;
-       
na občutljivih poplavnih območjih: km 0 + 165 – km 0 + 405, km 2 + 700 –
km 3 + 200 in km 3 + 795 – km 5 + 165 je treba preprečiti dvig terena, zato se
izkopani material razporedi do kote obstoječega terena, presežek materiala pa
se odstrani s poplavnih območij;
-       
odlaganje izkopanega materiala v pretočne profile vodotokov in na
poplavna območja ni dopustno;
-       
med gradnjo se izkopani material ob jarku ne odlaga zvezno na daljšem
odseku, ampak se odlaga v kupih ali pa nasip prekine na vsakih 20 m do kote obstoječega
terena za nemoteni pretok vode ob morebitnih poplavah;
-       
odlaganje izkopanega materiala v pretočne profile vodotokov in na
poplavna območja ni dopustno;
-       
dela se ne izvajajo v obdobju obsežnih padavin ali obdobju z večjo
verjetnostjo poplav;
-       
takojšnja ureditev in sanacija površin, ki so bile ob gradnji plinovoda
poškodovane, s ponovno zatravitvijo, ki mora zagotoviti v čim krajšem času
dobro razraščeno travno rušo.
(7) Pri poteku plinovoda R51C po območjih, ki so pred gradnjo
evidentirana kot nestabilna, labilna in erozijska, se izvajajo ukrepi, navedeni
v 8. členu te uredbe. Dodatno se izvajajo še naslednji ukrepi:
-       
pred ali med gradnjo plinovoda R51C se območja sanirajo tako, da se
zaustavijo obstoječi erozijski procesi in prepreči nastajanje novih erozijskih
žarišč;
-       
dela se izvajajo v sušnem vremenu;
-       
uredijo se prečne in vzdolžne drenaže za odvajanja zaledne padavinske
vode;
-       
izkopi in zasipi gradbene jame se izvedejo hitro in sproti z dolžinsko
omejenimi izkopi na območjih, kjer trasa plinovoda poteka prečno na padnico
pobočja;
-       
dela se izvajajo v sušnem vremenu;
-       
na gozdnih površinah in travnikih se delovni pas takoj po končani
gradnji zatravi, da se prepreči površinsko spiranje tal.
40. člen
(kmetijska in gozdna zemljišča)
(1) Na območjih najboljših kmetijskih zemljišč z velikim
pridelovalnim potencialom in v gozdu mora biti delovni pas čim ožji.
(2) Globina in način polaganja plinovoda na območju
najboljših kmetijskih zemljišč (zlasti na območju trajnih nasadov) se
prilagodita tako, da je po končani gradnji kmetijska proizvodnja kar najmanj
omejena. Gradbena in strojna dela pri plinovodu R51C se izvajajo zunaj obdobij
najintenzivnejših kmetijskih opravil.
(3) Nad plinovodom R51C se določi pas z omejitvijo kmetijske
dejavnosti širine 2,5 m od osi plinovoda na vsako stran. V tem pasu se ne
sadijo rastline s koreninami, globljimi od 1,0 m, se ne obdeluje zemljišče
globlje od 0,5 m in ne postavljajo opore, namenjene kmetijstvu in sadjarstvu.
(4) Trasa plinovoda R51C od km 15 + 075 do 16 + 000 poteka
prek območja obstoječega melioracijskega namakalnega sistema Bizovik–Dobrunje.
Plinovod se vkoplje pod namakalnimi sistemi, tako da je teme plinovodne cevi
najmanj 2 m pod površino terena in najmanj 50 cm pod cevmi namakalnega sistema.
Pri vzporednem poteku plinovoda s cevmi namakalnega sistema je najmanjša
dopustna horizontalna razdalja 1,0 m. Če med gradnjo plinovoda R51C pride do
morebitnih poškodb namakalnih sistemov, se izvede takojšnja sanacija, tako da
sta stanje in kakovost namakalnega sistema enaka kot pred gradbenim posegom.
(5) Trasa plinovoda R51C od km 4 + 240 do 6 + 000 poteka prek
območja obstoječih melioracijskih osuševalnih sistemov Jesenkova in Vnanje
Gorice ter Rakova Jelša. Plinovod se vkoplje pod jarki osuševalnih sistemov v
globino, ki omogoča nemoteno delovanje osuševalnega sistema, oziroma tako, da
je teme plinovodne cevi najmanj 1 m pod površino terena. Plinovod pod
osuševalnimi jarki se dodatno zaščiti proti poškodbam izolacije cevi v primeru
čiščenja jarkov.
(6) Z rodovitno zemljo se ravna v skladu z 41. členom te
uredbe, ki obravnava varstvo tal.
(7) Globina vkopa plinovoda skozi gozd mora prenesti
obremenitve, ki nastajajo ob traktorskem spravilu in pri nakladanju lesa na
tovorna vozila.
(8) Sečnja na skrajnem robu delovnega pasu plinovoda se
izvede selektivno tako, da se ohranijo srednje velika in velika drevesa. Rob
preseka je valovit ter višinsko in vodoravno razčlenjen. Preprečita se vsako
nepotrebno zasipavanje in odstranjevanje podrasti. Sečnje gozda se opravijo
strokovno po odkazilu pristojnega predstavnika Zavoda za gozdove Slovenije.
(9) Posekano drevje in grmovnice se odstranijo z območja
poseka in uporabijo v skladu z dogovorom z lastnikom zemljišča. Če na strmejših
predelih posekanega drevja ni mogoče spraviti iz gozda, se drevje podre prečno
na strmino ter se zaradi zaščitne in varovalne vloge pusti v gozdu, da se tako
preprečijo erozijski procesi.
(10) Na območju delovnega pasu se zunaj 5-metrskega pasu na
obeh straneh plinovoda do roba delovnega pasu pogozdijo vsa med gradnjo poškodovana
gozdna zemljišča. Pas od 2,5 m do 5 m levo in desno od osi plinovoda se lahko
prepusti plodonosnim rastlinskim vrstam. Novi gozdni robovi se zasadijo z
avtohtonimi grmovnicami in nižjimi drevesnimi vrstami s široko ekološko
amplitudo in veliko obnovitveno sposobnostjo. Izvede se manj gosta zasaditev,
ki sestavlja vegetacijski okvir in določa mejo vzdrževanja med obratovanjem.
Vegetacijski okvir se zapolni s spontano zarastjo z nasemenitvijo iz okoliškega
gozda (naravna sukcesija).
(11) Trasa plinovoda R51C od km 2 + 475 do km 2 + 540 poteka
prek gozda s posebnim namenom. Plinovod se izvede s podvrtavanjem tako, da ne
pride do vpliva na obstoječe rastje. Med obratovanjem plinovoda poseka znotraj
varovalnega pasu plinovoda ni dopustna.
(12) Pri poteku trase plinovoda R51C prek gozda z izjemno
poudarjeno ekološko ali socialno vlogo od km 11 + 790 do km 12 + 300 in na
območju BS1 Ljubljana Rudnik širina preseke po končani gradnji ne sme presegati
5 m (2 × 2,5 m od osi plinovoda obojestransko), zato se pas od 2,5 do 5 m od
osi plinovoda na vsako stran zasadi z grmovnicami, pas od 5 m do roba delovnega
pasu pa z gosto zasaditvijo avtohtonega drevesnega rastja. Zaradi čimprejšnje
vzpostavitve poudarjenih vlog gozda se na območjih, kjer trasa plinovoda poteka
prek gozdov s poudarjenimi vlogami, predvidi gostejša zasaditev.
(13) Pri poteku trase plinovoda R51C prek gozda z izjemno
poudarjeno vlogo pridobivanja drugih gozdnih dobrin na območju Golovca in
Dobrunjskega hriba od km 13 + 600 do km 14 + 650 se vzdolž rekreacijskih
površin po končani gradnji izvede ponovna zasaditev zeliščnega pokrova iz
borovnic (Vaccinium myrtillus). Ponovna zasaditev se izvede kot sejanje novih
rastlin, presaditev obstoječih rastlin ali z vzgojo potaknjencev. Zožena poseka
(2,5 m od osi plinovoda obojestransko) v gozdu s poudarjeno vlogo pridobivanja
drugih gozdnih dobrin se vzdržuje s košnjo.
(14) Na območju razširitve delovnega pasu zaradi izvedbe
drenaže za odvajanje zaledne vode od km 12 + 790 do 12 + 860 in od km 12 + 955
do km 13 + 055 se drenaže prilagodijo obstoječi visokodebelni vegetaciji tako,
da ni treba posekati dreves.
(15) Začasne pešpoti v času gradnje v km od 11 + 155 do km 12
+ 080 in od km 14 + 160 do km 14 + 190 se prilagodijo obstoječi visokodebelni
vegetaciji tako, da ni treba posekati dreves.
(16) Čas del v gozdovih se prilagodi tako, da spomladi ne
motijo ptic pri gnezdenju, drugih živali pa pri paritvi in vzreji mladičev.
Dela v gozdovih se opravijo od julija do decembra.
(17) Vsi posegi v gozdu se izvajajo in načrtujejo v skladu s
predpisi, ki urejajo upravljanje gozda.
(18) Z gozdovi na območju državnega prostorskega načrta se
gospodari v skladu s predpisi, ki urejajo gozdarstvo in lovstvo, ter po
določilih gozdnogospodarskih in lovskih upravljavskih načrtov.
(19) Po končani gradnji plinovoda R51C se začasno uporabljena
kmetijska zemljišča in začasne dovozne poti na kmetijskih in gozdnih zemljiščih
vrnejo v stanje in kakovost kot pred gradbenim posegom, sanirajo se poškodbe na
gozdnem drevju in gozdnih poteh ter začasnih gradbenih površinah, morebitna
propadla drevnina se nadomesti, iz gozda se odstrani ves neporabljeni material,
omogoči se nemoteno gospodarjenje z okoliškimi gozdovi. Travniške površine, ki
so bile med gradnjo poškodovane, se ponovno zatravijo.
(20) Lastnikom se med gradnjo plinovoda R51C in po njej
omogoči nemoteni dostop do kmetijskih in gozdnih zemljišč.
41. člen
(relief in varstvo tal)
(1) Posegi v tla in odstranjevanje krovnih plasti se izvedejo
tako, da se poškoduje čim manjša površina tal.
(2) Plasti tal se zasipavajo v obratnem vrstnem redu, kot so
bile odkopane.
(3) Na območjih hidromorfnih tal se uporabljajo delovni
stroji in vozila, ki imajo čim manjšo obtežbo na enoto stične površine s tlemi.
(4) Na močvirnatem terenu se izdelajo začasne transportne
poti v skladu z drugim odstavkom 13. člena te uredbe.
(5) Za čas gradnje se izdela načrt o ravnanju z rodovitno
prstjo in o njeni uporabi. Opredelijo se odlagališča presežka materiala in
začasna odlagališča rodovitne prsti in njena uporaba. Odkopana prst se odlaga
ločeno po plasteh (živica in mrtvica). Prepreči se onesnaženje humoznega
materiala, ki se odstranjuje in premešča pri odkrivanju krovnih plasti tal.
Kupi skladiščene prsti ne smejo biti višji od 1,5 m, po njih se ne sme voziti.
Odgrnjene zemlje ni dopustno stiskati, da se ohrani njena rodovitnost.
Rodovitna zemlja se po gradnji vrne v ustreznem vrstnem redu. Na njivskih
površinah se depresije zaradi posedanja zemljine izravnajo z zasutjem ustrezne
prsti.
(6) Na vseh napravah in objektih, na katerih obstaja možnost
razlivanja nevarnih snovi, se predvidijo tehnični ukrepi za preprečitev
razlivanja nevarnih snovi.
(7) Po končani gradnji se tla na območjih gradbišč vrnejo v
stanje in kakovost kot pred gradbenim posegom.
(8) S presežkom izkopanega materiala je treba ravnati v
skladu s 44. in 58. členom te uredbe.
42. člen
(varstvo zraka)
(1) Uporabljajo se tehnično brezhibna vozila in stroji. Tovor
se na vozila naloži tako, da ne onesnažuje okolja, sipki tovor se prekrije. Z
nalaganjem in razlaganjem tovora ni dopustno onesnaževati ceste. V sušnem in
vetrovnem vremenu se vlažijo prevozne in gradbene površine. Sipki material se
skladišči proč od stanovanjskih območij ter se v sušnem in vetrovnem vremenu
vlaži in prekriva. Prometne površine na gradbišču, javne prometne površine in
vozila pri vožnji z gradbišča na javne prometne površine se redno čistijo.
(2) Dokončana območja gradnje se sproti rekultivirajo.
43. člen
(varstvo pred hrupom)
(1) Uporabljajo se manj hrupni delovni stroji in motorna
vozila. Najhrupnejši stroji naj obratujejo pri najnižjem možnem številu
vrtljajev.
(2) Hrupna dela se opravljajo podnevi med delovnim tednom med
6. in 18. uro.
(3) Kadar je treba na najbolj izpostavljenih mestih v bližini
stanovanjskih objektov postaviti začasne protihrupne ograje, morajo te
zaslanjati neposredne poti med viri hrupa in izpostavljenimi mesti. Vrsto in
način postavitve protihrupne ograje določi strokovnjak za varstvo pred
čezmernim hrupom na podlagi izmerjenih prekoračitev hrupa po začetku izvajanja
del. Transportne poti naj se kar najbolj izogibajo stanovanjskim stavbam in
drugim stavbam z varovanimi prostori.
44. člen
(ravnanje z odpadki)
(1) Z inertnim materialom, ki nastane zaradi odstranitve
objektov in infrastrukture, ter z ostanki gradbenega materiala se ravna v
skladu s predpisi, ki urejajo ravnanje z odpadki. Nevarni odpadki, mednje
spadata tudi zemljina, onesnažena zaradi razlitja nevarnih snovi, in odpadna
embalaža nevarnih snovi, se predajo pooblaščeni organizaciji za zbiranje nevarnih
odpadkov, kar se ustrezno evidentira.
(2) Zeleni odrez se ločeno odpelje na odlagališče komunalnih
odpadkov ali v organizirane zbirne centre.
(3) Odpadna embalaža se na gradbišču zbira ločeno po vrstah
materiala, zagotovi se njen odvoz na najbližje odlagališče komunalnih odpadkov
ali v zbirni center.
(4) Odpadne vode pri izvajanju tlačnega preizkusa se po
opravljenem tlačnem preizkusu filtrirajo in odvajajo v okolico. Odpadna olja in
kondenzat filtrskih separatorjev, ki nastajajo med obratovanjem plinovoda R51C,
se oddajo pooblaščenemu zbiralcu odpadnih olj.
45. člen
(varstvo pred požarom)
Varstvo pred požarom mora biti opredeljeno v projektni
dokumentaciji v skladu s predpisi s področja graditve in požarne varnosti.
VIII. ETAPNOST IZVEDBE PROSTORSKE UREDITVE
46. člen
(etapnost izvedbe)
(1) Ureditve, ki jih določa državni prostorski načrt, se
lahko izvedejo po naslednjih etapah:
-       
posamezni deli trase plinovoda z vsemi pripadajočimi ureditvami ob trasi
plinovoda;
-       
MRP Kozarje Z;
-       
BS1 Ljubljana Rudnik;
-       
SOČP–R51C Dobrunje;
-       
prestavitve, razširitve in druge prilagoditve obstoječih objektov
gospodarske javne infrastrukture in grajenega javnega dobrega, odstranitve
oziroma začasne prestavitve drugih objektov ter ureditve, ki so potrebne za
uresničitev načrtovanih prostorskih ureditev;
-       
drugi ukrepi in ureditve;
-       
dopolnitev ustreznih okoljevarstvenih ukrepov v skladu z ugotovitvami
monitoringa.
(2) Ureditve se lahko izvedejo posamezno ali sočasno, biti pa
morajo sklenjene funkcionalne celote.
IX. DRUGI POGOJI IN ZAHTEVE ZA IZVAJANJE DRŽAVNEGA
PROSTORSKEGA NAČRTA
47. člen
(monitorning)
(1) Investitor zagotovi celostni načrt za izvajanje
monitoringa med gradnjo in obratovanjem plinovoda R51C, kot je določeno v
okoljskem poročilu. Zavezanec za izvedbo monitoringa med gradnjo je izvajalec
gradbenih del, med obratovanjem pa upravljavec plinovoda.
(2) Med gradnjo se zagotovijo naslednji monitoringi:
-       
monitoring geoloških in geomorfoloških naravnih vrednot;
-       
monitoring stanja na gradbišču glede negativnih vplivov na tla in podzemno
vodo;
-       
monitoring del v neposredni bližini vodotokov ter na vodovarstvenih
(hidrogeološki nadzor) in poplavnih območjih (hidrotehnični nadzor);
-       
monitoring območij ohranjanja narave;
-       
monitoring s področja ohranjanja kulturne dediščine;
-       
monitoring del na kmetijskih zemljiščih;
-       
monitoring del v gozdovih;
-       
monitoring emisij snovi v zrak;
-       
monitoring hrupa;
-       
monitoring gradbenih odpadkov.
(3) Med obratovanjem se zagotovijo naslednji monitoringi:
-       
monitoring del v bližini vodotokov, na vodovarstvenih (hidrogeološki
nadzor) in poplavnih območjih (hidrotehnični nadzor) pri rednih in izrednih
vzdrževalnih delih;
-       
monitoring območij ohranjanja narave;
-       
monitoring sanacijskih zasaditev;
-       
monitoring kakovosti sanacije kmetijskih zemljišč;
-       
monitoring oddajanja nevarnih odpadkov (nastalih pri čiščenju
plinovoda);
-       
monitoring posedkov – geotehnični in geodetski monitoring (širše območje
Peruzzijeve ceste).
(4) Pri odmikih od dovoljenih vrednosti med gradnjo ali
obratovanjem plinovoda R51C se zagotovijo naslednji dodatni zaščitni ukrepi:
-       
dodatne prostorske, gradbene in tehnične rešitve;
-       
dodatne krajinsko-arhitekturne ureditve;
-       
sanacije poškodb;
-       
spremembe rabe prostora ali objektov;
-       
drugi ukrepi v skladu s predpisi, ki urejajo posamezno področje varstva
okolja (omilitveni ukrepi).
(5) Pri določitvi točk in vsebine monitoringa se smiselno
upoštevajo točke že izvedenih meritev ničelnega stanja. V delih, kadar je to
mogoče, se spremljanje in nadzor prilagodita ter uskladita z drugimi
obstoječimi ali predvidenimi državnimi in lokalnimi spremljanji stanja
kakovosti okolja. Pri fizičnih meritvah stanja sestavin okolja se zagotovi
najmanj toliko točk nadzora, da se o stanju sestavin okolja pridobi utemeljena
informacija. Točke monitoringa morajo omogočati stalno pridobivanje podatkov. Ugotovitve
monitoringa so javne, investitor pa zagotovi dostopnost podatkov.
48. člen
(organizacija gradbišča)
(1) Gradbiščni prostori in začasna odlagališča presežka
materiala, ki se ne uporabijo za neposredno zasipanje plinovoda v jarku, se
uredijo v delovnem pasu na območju državnega prostorskega načrta na predhodno
arheološko pregledanih območjih zunaj območij kulturne dediščine in čim dlje od
vodotokov. Gradbišče se zavaruje pred poplavljanjem in erozijo tal tako, da se
zagotovita varnost in nemotena raba sosednjih objektov in zemljišč.
(2) Pri gradnji nastali presežek materiala zaradi zemeljskega
izkopa, ki ga ni mogoče uporabiti za zasip jarka plinovoda, se razgrne v
delovnem pasu na območju odstranjene rodovitne zemlje, morebitni preostanek pa
odloži v skladu s predpisi, ki urejajo odlaganje odpadkov, na urejena
odlagališča. Razgrnitev izkopnega materiala na poplavno ogroženih območjih se
izvede v skladu z določili šestega odstavka 39. člena te uredbe.
(3) Za prevozne poti do gradbišč se uporabljajo obstoječe
državne in občinske ceste ter gozdne prometnice. Prevozne poti do gradbišč se
določijo tako, da kar najbolj potekajo zunaj stanovanjskih naselij.
(4) Za morebitno nesrečo z onesnaževali na območju gradnje se
izdela poslovnik za takojšnje ukrepanje, s katerim se določijo pravočasni
intervencijski posegi za preprečitev onesnaženja tal in voda oziroma njihovo
sanacijo. Vsa začasna skladišča in pretakališča goriva, olja in maziva ter
drugih nevarnih snovi morajo biti zaščitena pred možnostjo izliva v tla in
vodotoke.
(5) Na gradbišču se brez nadzora ne sme uporabljati material,
ki vsebuje škodljive snovi.
(6) Po gradnji se vse površine sanirajo do enakega stanja in
kakovosti kot pred gradbenim posegom.
49. člen
(dodatne obveznosti)
(1) Poleg vseh obveznosti, navedenih v 47. in 48. členu, so
obveznosti investitorja tudi:
-       
pred začetkom del pravočasno obvestiti upravljavce gospodarske javne
infrastrukture in grajenega javnega dobrega, da se evidentirajo obstoječi
objekti in naprave ter uskladijo vsi posegi na območju objektov in naprav ter v
njihove varovalne pasove;
-       
vsaj šest mesecev pred začetkom del obvestiti Elektro Ljubljana, d. d.
kot investitorja podzemnega dela daljnovoda 2 × 110 kV RTP Polje–RTP Vič, da se
zagotovi možnost hkratne gradnje;
-       
ob začetku izdelave projektne dokumentacije za pridobitev gradbenega
dovoljenja za plinovod je treba od upravljavca avtocestnega omrežja obvezno
pridobiti in upoštevati podatke o zadnjem stanju načrtovane širitve avtoceste,
če ta še ni bila izvedena;
-       
pravočasno seznaniti in obvestiti prebivalstvo o začetku in načinu
izvajanja gradbenih del in morebitnih omejitvah prometa in oskrbe s komunalno
infrastrukturo;
-       
seznaniti prebivalstvo ob plinovodu s pravili in postopki, ki jih je
treba upoštevati med gradnjo in obratovanjem;
-       
ustrezno zaščititi objekte in naprave med gradnjo, po končani gradnji pa
odpraviti morebitne poškodbe na njih;
-       
zagotavljati nemoteno komunalno, energetsko in elektronsko
komunikacijsko oskrbo objektov;
-       
zagotoviti ali nadomestiti dostope in dovoze do obstoječih objektov in
zemljišč;
-       
narediti posnetek ničelnega stanja cest, ki se med gradnjo uporabljajo
za prevozne poti na gradbišča, poškodbe pa po gradnji odpraviti in ceste vrniti
v stanje in kakovost kot pred gradbenim posegom;
-       
pred začetkom del zagotoviti prevzem gradbenih in drugih odpadkov ali
njihov prevoz ter njihovo predelavo in odstranjevanje.
(2) Investitor pripravi ustrezne razmejitve, izroči potrebno
dokumentacijo drugim upravljavcem in zagotovi prevzem vseh gozdnih zemljišč in
gospodarske javne infrastrukture ter grajenega javnega dobrega, ki jih v skladu
s predpisi o javni infrastrukturi investitor plinovoda ne prevzame v
upravljanje.
X. DOPUSTNA ODSTOPANJA
50. člen
(dopustna odstopanja)
(1) Pri pripravi projekta za pridobitev gradbenega dovoljenja
so dopustna odstopanja od funkcionalnih, oblikovalskih in tehničnih rešitev,
določenih s to uredbo, če se pri nadaljnjem podrobnejšem proučevanju
energetskih, geoloških, hidroloških, hidrotehničnih, geomehanskih in drugih
razmer pridobijo z oblikovalskega, energetsko-tehničnega ali okoljevarstvenega
vidika primernejše tehnične rešitve, ki upoštevajo zadnje stanje tehnike in
omogočajo gospodarnejšo rabo prostora.
(2) Dopustna odstopanja pri poteku trase plinovoda R51C in
širini delovnega pasu so do meje območja državnega prostorskega načrta iz 4.
člena te uredbe. Začasne dostopne poti in začasne prestavitve objektov se lahko
v dogovoru z lastniki zemljišč prilagodijo stanju na terenu. Objekti, ki so
predvideni za odstranitev, se lahko tudi prestavijo, če je to tehnično in
prostorsko mogoče.
(3) Med gradnjo je dopustno izvesti dodatne zaščitne
gradbenotehnične in hidrotehnične ukrepe ter ureditve gospodarske javne
infrastrukture, če se izkaže, da je to potrebno.
(4) Gradbenotehnični podporni ukrepi, hidrotehnični ukrepi in
ureditev gospodarske javne infrastrukture, ki so predpisani s tem državnim
prostorskim načrtom, se ne izvedejo, če je z naknadnimi tehničnimi rešitvami
dokazano, da niso potrebni.
(5) Pri izvajanju državnega prostorskega načrta so dovoljena
odstopanja glede tlorisnih dimenzij objektov in višine objektov ter višinskih
kot objektov. Odstopanje pri tlorisnih gabaritih je + / – 15 %, pri višini
objektov pa + / –10 %. Vse ureditve MRP Kozarje Z in BS1 Ljubljana Rudnik,
razen sistema katodne zaščite, se izvedejo na območju izključne rabe iz drugega
odstavka 4. člena te uredbe. Vse ureditve SOČP–R51C se izvedejo na območju MRP
Dobrunje. Lokacijsko se lahko nadzemni plinovodni objekti, razen MRP Kozarje Z,
BS1 Ljubljana Rudnik in SOČP–R51C, prestavijo vzdolž trase plinovoda R51C.
(6) Odstopanja od funkcionalnih, oblikovalskih in tehničnih
rešitev iz prejšnjih odstavkov tega člena ne smejo spreminjati načrtovane
podobe območja, ne smejo poslabšati bivalnih in delovnih razmer na območju
državnega prostorskega načrta ali na sosednjih območjih ter ne smejo biti v
nasprotju z javnimi koristmi. Z dopustnimi odstopanji morajo soglašati
projektni soglasodajalci, v pristojnosti katerih posegajo.
XI. NADZOR
51. člen
(nadzor)
Nadzor nad izvajanjem te uredbe opravlja inšpektorat,
pristojen za prostor.
XII. PREHODNA IN KONČNI DOLOČBI
52. člen
(dopustni posegi in dejavnosti do začetka gradnje
prostorskih ureditev)
(1) Do začetka gradnje prostorskih ureditev iz 3. člena te
uredbe so na območju državnega prostorskega načrta iz 4. člena te uredbe
dopustni izvajanje kmetijskih in gozdarskih dejavnosti na obstoječih kmetijskih
in gozdnih zemljiščih, gradnja, rekonstrukcija in vzdrževanje objektov
gospodarske javne infrastrukture in grajenega javnega dobrega, izvajanje ukrepov
pred škodljivim delovanjem voda in za varstvo pred naravnimi in drugimi
nesrečami, vzdrževanje, rekonstrukcija in odstranitev obstoječih objektov, pri
čemer se njihova namembnost ne spreminja, zunanja ureditev dvorišč in dostopnih
poti ter vse druge dejavnosti, ki jih je mogoče izvajati v skladu z merili in
pogoji iz te uredbe.
(2) Posegi iz prejšnjega odstavka so dopustni, če se zaradi
njih ne poslabšajo razmere za ureditve iz državnega prostorskega načrta. Z
njimi mora soglašati upravljavec prenosnega plinovodnega omrežja.
53. člen
(občinski in državni prostorski akti)
(1) Z dnem uveljavitve te uredbe preneha veljati Uredba o
državnem prostorskem načrtu za prenosni plinovod M3/1 Kalce–Vodice (Uradni list
RS, št. 17/15) na zemljišču s parc. št. 2172/35, k. o. Šujica (1982), in na
zemljiščih s parc. št. 1582/1, 1583/1, 1585/1, 1585/3, 1589, 1596/13, 3080/11,
3096/3, vse k. o. Dobrova (1994).
(2) Z dnem uveljavitve te uredbe se za območje izključne rabe
iz drugega odstavka 4. člena te uredbe šteje, da sta v celoti spremenjena
naslednja občinska prostorska akta:
-       
Odlok o občinskem prostorskem načrtu Mestne občine Ljubljana – izvedbeni
del (Uradni list RS, št. 78/10, 10/11 – DPN, 22/11 – popr., 43/11 – ZKZ-C,
53/12 – obv. razl., 9/13, 23/13 – popr., 72/13 – DPN, 71/14 – popr., 92/14 –
DPN, 17/15 – DPN, 50/15 – DPN, 88/15 – DPN, 95/15 in 42/18);
-       
Odlok o Občinskem prostorskem načrtu Občine Dobrova - Polhov Gradec
(Uradni list RS, št. 63/13, 56/14, 37/15 – obv. razl., 17/18 – obv. razl. in
73/18).
(3) Z dnem uveljavitve te uredbe se za območje omejene in
občasne rabe iz tretjega odstavka 4. člena te uredbe šteje, da so spremenjene
naslednje določbe prostorskih aktov:
-       
12. člen, 95. člen in priloga 4 Odloka o občinskem prostorskem načrtu
Mestne občine Ljubljana – izvedbeni del (Uradni list RS, št. 78/10, 10/11 –
DPN, 22/11 – popr., 43/11 – ZKZ-C, 53/12 – obv. razl., 9/13, 23/13 – popr.,
72/13 – DPN, 71/14 – popr., 92/14 – DPN, 17/15 – DPN, 50/15 – DPN, 88/15 – DPN,
95/15 in 42/18);
-       
Odlok o Občinskem prostorskem načrtu Občine Dobrova - Polhov Gradec
(Uradni list RS, št. 63/13, 56/14, 37/15 – obv. razl., 17/18 – obv. razl. in
73/18), razen 50. člena, ki določa vrste namenske rabe prostora;
-       
41. in 73. člen Odloka o občinskem prostorskem načrtu Občine Škofljica
(Uradni list RS, št. 56/15).
(4) Z dnem uveljavitve te uredbe se za območje omejene in
občasne rabe iz 4. člena te uredbe na zemljiščih iz 17. člena te uredbe šteje,
da so spremenjeni in dopolnjeni naslednji prostorski akti:
-       
Odlok o občinskem podrobnem prostorskem načrtu za prostorsko ureditev
skupnega pomena za bencinski servis na počivališču Barje (Uradni list RS, št.
101/09 in 78/10);
-       
Odlok o zazidalnem načrtu za območje urejanja VP1/2 Rudnik (Uradni list
RS, št. 94/02, 57/10 in 78/10);
-       
Odlok o lokacijskem načrtu za Litijsko cesto med Pesarsko cesto v
Štepanjskem naselju in Cesto II. grupe odredov v Dobrunjah – MT6/2 in MT9/1 ter
za podaljšek Chengdujske ceste med Litijsko cesto in Trpinčevo ulico – MT6/3
(Uradni list RS, št. 79/99, 78/10 in 88/15);
-       
Odlok o občinskem podrobnem prostorskem načrtu 1 AC-pentlja – del in 279
Tržaška (Trg MDB–Dolgi most) – del (Uradni list RS, št. 71/18);
-       
Odlok o občinskem podrobnem prostorskem načrtu 147 – območje ob vzhodni
obvoznici in Litijski cesti (Uradni list RS, št. 69/19).
54. člen
(začetek veljavnosti)
Ta uredba začne veljati petnajsti dan po objavi v Uradnem
listu Republike Slovenije.
Št. 00719-44/2019
Ljubljana, dne 19. decembra 2019
EVA 2019-2550-0006
Vlada Republike Slovenije
Marjan Šarec
predsednik

Priloga:
Grafični del državnega prostorskega načrta