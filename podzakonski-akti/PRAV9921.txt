I. SPLOŠNE DOLOČBE
1. člen
(vsebina)
Ta pravilnik določa način vodenja registra
kmetijskih gospodarstev (v nadaljnjem besedilu: RKG), podrobnejše podatke,
način posredovanja podatkov in sprememb, vsebino izpisov iz RKG ter obseg in
vrste sprememb, ki bistveno ne spreminjajo prijavljenih podatkov.
2. člen
(pomen izrazov)
(1) Posamezni izrazi, uporabljeni v
tem pravilniku, imajo naslednji pomen:
1.    
sedež oziroma naslov kmetijskega gospodarstva pomeni lokacijo, na kateri
se nahaja pretežni del kmetijskih zemljišč, rejnih živali oziroma objektov in
naprav za izvajanje kmetijske dejavnosti. Sedež oziroma naslov se opredeli z
naslednjimi podatki: občina, naselje, ulica, hišna številka, dodatek k hišni
številki, poštna številka in pošta. Če se pretežni del kmetijskih zemljišč,
rejnih živali oziroma objektov in naprav za izvajanje kmetijske dejavnosti
nahaja na lokaciji, ki je ni mogoče opredeliti s hišno številko, se navede
podatek o občini in naselju oziroma o geografskih koordinatah lokacije;
2.    
popolnoma poslovno sposobna fizična oseba je polnoletna oseba ali
mladoletnik, ki je sklenil zakonsko zvezo, ali mladoletni roditelj, ki mu je
bila poslovna sposobnost priznana z odločbo sodišča, in ki ji poslovna
sposobnost ni bila odvzeta;
3.    
KMG-MID je enolična in neponovljiva identifikacijska številka
kmetijskega gospodarstva;
4.    
predplanina je vrsta planine na kmetijskem gospodarstvu – planina (v
nadaljnjem besedilu: KMG – planina), ki ima v uporabi več planin na
različnih legah. Predplanina je planina v nižjih legah, na kateri se živina
pase zgodaj spomladi, pred odhodom živine v višje lege, oziroma jeseni, po
njenem povratku. Predplanina se lahko tudi kosi;
5.    
visokogorska planina je vrsta planine na KMG – planina, ki ima v uporabi
več planin na različnih legah. Visokogorska planina leži na zgornji gozdni meji
ali nad njo. Na njej se običajno izvaja poletna paša;
6.    
GERK-PID je neponovljiva identifikacijska številka GERK. GERK-PID se
uporablja v vseh zbirkah podatkov, ki se navezujejo na zemljišča v uporabi
kmetijskega gospodarstva;
7.    
zemljišča v uporabi kmetijskega gospodarstva so zemljišča, za katera ima
nosilec kmetijskega gospodarstva (v nadaljnjem besedilu: nosilec) pravico do
uporabe. Pravico do uporabe ima nosilec, ki je lastnik ali zakupnik zemljišča
oziroma ima za uporabo zemljišča pridobljeno soglasje lastnika zemljišča ali
drugo pravno podlago, iz katere izhaja pravica do uporabe zemljišč. V primeru
zemljišč v solastnini ali skupni lastnini ima nosilec pravico do uporabe v
skladu s 7. členom Zakona o kmetijskih zemljiščih (Uradni list RS, št. 55/03 –
uradno prečiščeno besedilo in 43/11);
8.    
obračališče je, gledano v smeri obdelave, zemljišče na koncu njivskih
površin ali trajnih nasadov, namenjeno manevriranju kmetijske mehanizacije, in
ne vključuje ceste v javni uporabi;
9.    
brežina je ozek pas zemljišča s strmim nagibom, ki se na pobočjih,
urejenih v terasah, pojavlja z namenom zmanjšanja nagiba in erozije
obdelovalnih zemljišč;
10.  sadilna
razdalja v vrsti je povprečje več reprezentativnih presledkov med sadikami v
vrsti, izmerjenih po pravokotni ravninski projekciji;
11.  sadilna
razdalja med vrstami je povprečje več reprezentativnih presledkov med vrstami z
zasajenimi sadikami, izmerjenih po pravokotni ravninski projekciji;
12.  sadilna
razdalja v bloku je povprečje več reprezentativnih presledkov med vrstami z
zasajenimi sadikami v bloku, izmerjenih po pravokotni ravninski projekciji,
kadar je sistem sajenja dvo- ali večvrsten;
13.  oljka
je drevo oljke (Olea europaea sativa Hoffm. in Link), lahko z več debli,
ki so drugo od drugega pri izrastišču iz tal ločena manj kot dva metra, in ki
se, ne glede na stanje in starost, goji za pridelavo oljk;
14.  premena
je obdobje med krčitvijo in ponovno zasaditvijo hmelja;
15.  gospodinjstvo
je skupnost posameznikov v skladu z zakonom, ki ureja prijavo prebivališča;
16.  evidenca
gospodinjstev je pregled gospodinjstev v skladu s predpisi, ki urejajo prijavo
prebivališča;
17.  mostiček
je ozek, največ 3 m širok povezovalni pas, ki prečno prek linijskega objekta
nekmetijske rabe (cesta, mejica, jarek ipd.) v en GERK povezuje dve površini z
isto vrste dejanske rabe, ki sta največ 15 m narazen.
(2) Kmetijska dejavnost za namen
izvajanja tega pravilnika ne vključuje reje živali za lastno domačo porabo.
(3) Ostali izrazi, uporabljeni v tem
pravilniku, imajo enak pomen kot izrazi, uporabljeni v Zakonu o kmetijstvu
(Uradni list RS, št. 45/08; v nadaljnjem besedilu: zakon), predpisu, ki ureja
evidenco dejanske rabe kmetijskih in gozdnih zemljišč (v nadaljnjem besedilu:
evidenca dejanske rabe), predpisu, ki ureja register pridelovalcev grozdja in
vina (v nadaljnjem besedilu: RPGV), predpisih, ki urejajo identifikacijo in
registracijo živali, predpisu, ki ureja razvoj podeželja, predpisu, ki ureja
neposredna plačila v kmetijstvu, predpisih, ki urejajo ukrepe kmetijske
politike, predpisu, ki ureja certificiranje pridelka in promet s hmeljem ter
predpisih, ki urejajo trge s hmeljem, oljčnim oljem in sadjem.
II. NOSILEC, NAMESTNIK NOSILCA, ČLAN KMETIJE
3. člen
(nosilec)
(1) Nosilec je v skladu z zakonom
subjekt, ki je lahko:
-      
popolnoma poslovno sposobna fizična oseba, ki ni samostojni podjetnik
posameznik,
-      
samostojni podjetnik posameznik, registriran za kmetijsko ali kmetijsko
in gozdarsko dejavnost,
-      
pravna oseba, registrirana za kmetijsko ali kmetijsko in gozdarsko
dejavnost;
-      
društvo, kadar opravlja kmetijsko ali kmetijsko in gozdarsko dejavnost v
skladu s predpisi, ki urejajo delovanje društev,
-      
izobraževalna ustanova, ki se ukvarja tudi s kmetijsko ali kmetijsko in
gozdarsko dejavnostjo,
-      
registrirana verska skupnost ali pravna oseba registrirane verske
skupnosti, ki se ukvarja tudi s kmetijsko ali kmetijsko in gozdarsko
dejavnostjo,
-      
agrarna skupnost ali
-      
pašna skupnost.
(2) Kmetijsko gospodarstvo ima enega
nosilca. Subjekt je lahko nosilec samo enega kmetijskega gospodarstva oziroma
enega ali več kmetijskih gospodarstev – skupni pašnik (v nadaljnjem besedilu:
KMG – skupni pašnik) oziroma KMG – planina. Izjemoma je subjekt, ki je že
nosilec kmetijskega gospodarstva, lahko hkrati tudi nosilec kmetijskega gospodarstva,
ki je v postopku izbrisa, za dokončanje postopkov v skladu s tretjim odstavkom
37. člena tega pravilnika.
(3) V primeru KMG – skupni pašnik ali
KMG – planina, ki je v skupni rabi, je nosilec registrirana agrarna ali pašna
skupnost. Če KMG – skupni pašnik ali KMG – planina v skupni rabi ne upravlja
registrirana agrarna ali pašna skupnost, je nosilec subjekt, ki ga pooblastijo
vsi nosilci kmetijskih gospodarstev, ki imajo pravico do uporabe skupnih
pašnikov ali planin v skupni rabi in jih tudi dejansko uporabljajo.
(4) Nosilec je za vpis v RKG dolžan
pridobiti soglasja lastnikov in solastnikov kmetijskih zemljišč, ki so v
uporabi kmetijskega gospodarstva, v skladu s 7. točko prvega odstavka 2. člena
tega pravilnika. V primeru kmetije se za izvajanje tega pravilnika soglasje, s
katerim član kmetije soglaša, da je drug subjekt nosilec, šteje kot soglasje za
uporabo kmetijskih zemljišč, ki so v lasti ali solastnini tega člana kmetije.
(5) V primeru spora o kmetijskih
zemljiščih v uporabi ali kadar dvomi v pravilnost prijavljenih podatkov o GERK,
upravna enota pozove nosilca, da predloži soglasja iz prejšnjega odstavka, in
izvede postopek v skladu s 34. oziroma 35. členom tega pravilnika.
4. člen
(kmetija, člani kmetije, nosilec in
namestnik nosilca)
(1) Na kmetijo je vpisano eno ali več
gospodinjstev, na katerih se en ali več članov ukvarja s kmetijsko dejavnostjo.
Polnoletne osebe, ki so v skladu s predpisom, ki ureja prijavo prebivališča,
vpisane v evidenco gospodinjstev kot člani gospodinjstva, morajo soglašati z
vpisom gospodinjstva na kmetijo. Posamezno gospodinjstvo je lahko vpisano le na
eni kmetiji.
(2) Člani kmetije, ki so lastniki
oziroma solastniki kmetije, izmed članov kmetije določijo nosilca in namestnika
nosilca. Nosilec in namestnik nosilca morata biti popolnoma poslovno sposobni
fizični osebi. Če je na kmetiji samo en član kmetije, ki je popolnoma poslovno
sposoben, ali če je nosilec edini lastnik kmetije in nihče od preostalih članov
kmetije noče biti namestnik, ali če je nosilec subjekt, ki je določen kot
začasni skrbnik oziroma začasni zastopnik za kmetijo, se šteje, da kmetija nima
namestnika nosilca.
(3) Ne glede na določbo prvega stavka
prejšnjega odstavka za kmetijo, ki je delno ali v celoti v postopku dedovanja,
nosilca in namestnika nosilca določijo dediči kmetije oziroma člani kmetije, ki
so lastniki oziroma solastniki kmetije, s soglasjem dedičev kmetije.
(4) Če kmetija nima več niti nosilca
niti namestnika, do določitve novega nosilca opravlja naloge nosilca iz 3.
točke 3. člena zakona najstarejši član kmetije, ki je lastnik ali solastnik
kmetije in popolnoma poslovno sposobna fizična oseba.
(5) Kadar člani kmetije, ki so lastniki
oziroma solastniki kmetije, ne morejo doseči soglasja o določitvi nosilca in
namestnika nosilca kmetije, ki je že vpisana v RKG, ali če pride do spora o
nosilcu in namestniku nosilca, upravna enota odloči o prenehanju funkcije
nosilca in namestnika, kot novega nosilca pa v skladu s prejšnjim odstavkom
vpiše najstarejšega člana kmetije, ki je lastnik ali solastnik kmetije in je
popolnoma poslovno sposobna fizična oseba. Po določitvi nosilca v skladu s tem
odstavkom lahko predlaga spremembo nosilca le član kmetije, ki predloži
soglasja v skladu z drugim oziroma tretjim odstavkom tega člena, ali član
kmetije, ki predloži dokazilo, da je določen kot začasni skrbnik oziroma
začasni zastopnik za kmetijo.
III. IDENTIFIKACIJSKI SISTEM ZA ZEMLJIŠČA
5. člen
(meja in površina GERK)
(1) Meja GERK je več daljic, ki so med
seboj povezane v zaključen poligon. Krajišča daljic so točke, ki imajo koordinate
določene v državnem koordinatnem sistemu.
(2) Površina GERK je izračunana iz
ravninskih koordinat točk, ki določajo mejo GERK. Površina GERK je izražena v m2.
(3) Najmanjša površina GERK je 25 m2.
6. člen
(vrsta dejanske rabe GERK)
(1) Vrste dejanske rabe so opredeljene
v predpisu, ki ureja evidenco dejanske rabe.
(2) Ne glede na določbe prejšnjega
odstavka se na območju ekstenzivnih kraških pašnikov v skladu s predpisom, ki
ureja plačila za ukrepe osi 2 iz Programa razvoja podeželja Republike
Slovenije za obdobje 2007-2013 v letih 2007-2013, lahko določi GERK ekstenzivni
kraški pašnik s šifro 1430. GERK 1430 – ekstenzivni kraški pašnik lahko vsebuje
površine, ki po evidenci dejanske rabe sodijo v naslednje vrste dejanske rabe:
1300 – trajni travnik, 1800 – kmetijsko zemljišče, poraslo z gozdnim drevjem,
1410 – kmetijsko zemljišče v zaraščanju, 1500 – drevesa in grmičevje ter 1600 –
neobdelano kmetijsko zemljišče. Določbe tega odstavka ne veljajo za KMG –
planina in KMG – skupni pašnik.
7. člen
(površine, ki so lahko del GERK)
(1) V površino GERK se lahko vštejejo
vetrozaščitni pasovi, žive meje, omejki, mejice, jarki, kamnite ograje, suhozidi,
razna sušila (kozolci, ostrvi ipd.) in kolovozi, če so sestavni del
tradicionalne kulturne krajine in dobre kmetijske prakse in če njihova širina
ne presega dveh metrov.
(2) Pri določenih GERK se v površino
GERK lahko vključijo tudi obračališča, katerih širina od konca posevka oziroma
vrste ne sme presegati:
-      
pri GERK z vrsto dejanske rabe 1100 – njiva, 1160 – hmeljišče v premeni
ter 1180 – trajne rastline na njivskih površinah: 2 m,
-      
pri GERK z vrsto dejanske rabe 1160 – hmeljišče v obdelavi: 8 m,
-      
pri GERK z vrsto dejanske rabe 1221 – intenzivni sadovnjak, 1211 –
vinograd ter 1212 – matičnjak: 6 m oziroma največ 10 m, če so zasajeni v
terasah.
(3) V primeru GERK iz druge in tretje
alinee prejšnjega odstavka se v površino GERK lahko všteje tudi površina na
zunanji strani zadnje vrste v nasadu do širine, ki je manjša ali enaka
povprečni medvrstni razdalji znotraj nasada, če se uporablja za premike
kmetijske mehanizacije pri obdelavi nasada in ne vključuje ceste v javni
uporabi.
(4) V primeru kmetijskih zemljišč, ki
so zaradi nagiba urejena v terasah, se v GERK vštejejo tudi brežine. Brežini na
robu GERK (zgornja in spodnja) se lahko vključita v GERK največ do širine 2 m,
izmerjene po pravokotni ravninski projekciji, oziroma pri trajnih nasadih do
največ ene povprečne medvrstne razdalje od zadnje vrste nasada, izmerjene po
pravokotni ravninski projekciji.
(5) Ne glede na določbe tretjega
odstavka 5. člena in prvega odstavka 8. člena tega pravilnika, iz GERK ni treba
izločiti trajnih rastlin (sadne rastline, vinska trta ipd.), ki so posajene v
eni vrsti znotraj druge vrste dejanske rabe.
8. člen
(površine, ki morajo biti izključene iz
GERK)
(1) Iz GERK se izloči površine z
drugačno vrsto kmetijske rabe oziroma vse površine, ki niso v kmetijski rabi,
če so večje ali enake 100 m2. Iz GERK se mora takšne površine
izločiti tudi, če so manjše od 100 m2, ter jih je v GERK več in
skupaj predstavljajo pomembno površino GERK. Za pomembno površino GERK se šteje
površina, ki je večja ali enaka tehnični toleranci za merjenje na ekranu iz
ortofotov v skladu s pravilnikom, ki ureja metode merjenja in ugotavljanja kmetijskih
parcel ter tolerance meritev, ali je večja od 1 ha.
(2) Ne glede na določbe prejšnjega
odstavka se iz GERK izločijo pozidana zemljišča in vode ter površine, namenjene
skladiščenju hlevskega gnoja za obdobje, daljše od 6 mesecev, ki merijo več kot
25 m2. 
(3) V GERK se ne uvršča travnatih
površin okoli objektov, ki se ne uporabljajo za kmetijsko dejavnost, ter
rekreacijskih površin (golf igrišča, parki, zelenice, travnata igrišča,
hipodromi ipd.), razen smučišč, če se na njih izvaja kmetijska dejavnost.
(4) V GERK se ne uvršča letališč v
delu, kjer se raba ne izvaja za potrebe pridelave krme oziroma kmetijskih
proizvodov temveč z namenom vzdrževanja okolice oziroma funkcionalnosti
letališča.
(5) Gozda se ne uvršča v GERK, ne
glede na to, če se uporablja za pašo živali ter ima nosilec dovoljenje za pašo
v gozdu.
(6) Ne glede na določbe prvega
odstavka tega člena, se iz GERK 1430 – ekstenzivni kraški pašnik ne izločijo
površine, ki sodijo v vrste dejanske rabe, navedene v drugem odstavku 6. člena
tega pravilnika.
9. člen
(določitev GERK njive)
Pri GERK z vrsto dejanske rabe 1100 – njiva
se določi ločen GERK za površine, ki so zasajene z jagodami, če jih je na
kmetijskem gospodarstvu skupaj več kot 0,1 ha.
10. člen
(določitev GERK rastlinjaka)
Pri GERK z vrsto dejanske rabe 1190 –
rastlinjak se določi ločen GERK za površine, ki so zasajene z jagodami, če jih
je na kmetijskem gospodarstvu skupaj več kot 0,1 ha.
11. člen
(določitev GERK hmeljišča)
(1) Pri GERK z vrsto dejanske rabe
1160 – hmeljišče se določi ločen GERK za hmeljišče v obdelavi in hmeljišče v
premeni.
(2) GERK hmeljišče v obdelavi
sestavlja ena ali več enot hmeljišča v obdelavi. Enota hmeljišča v obdelavi
predstavlja strnjeno površino znotraj GERK, na kateri je posajen hmelj istega
letnika, sorte ter kategorije in stopnje sadik hmelja, v enakih sadilnih
razdaljah ter po enakem sistemu napeljave vodil. Za enoto hmeljišča v obdelavi
iz tega odstavka se šteje tudi hmeljišče, zasajeno s hmeljem, ki se lahko
vzgaja brez napeljave vodil, v medvrstni prostor pa se posadi ali poseje druge
kmetijske rastline (podsevek).
(3) Hmeljišče v premeni je površina
pod vzdrževano žičnico, ki začasno ni zasajena s hmeljem.
12. člen
(določitev GERK vinograda)
(1) Pri GERK z vrsto dejanske rabe
1211 – vinograd se določi ločen GERK za površine, ki so zasajene v vertikali in
za površine, ki so zasejane v terasah, razen če je površina z drugačno
zasaditvijo manjša od 100 m2 oziroma ne predstavlja več kot treh
vrst trsov.
(2) Kadar preko strnjene površine
vinograda poteka meja vinorodnega okoliša, se glede na mejo vsak del tega
vinograda določi kot ločen GERK.
13. člen
(določitev GERK intenzivnega sadovnjaka)
V enem GERK z vrsto dejanske rabe 1221 –
intenzivni sadovnjak je lahko vključena le površina, zasajena z eno sadno
vrsto, razen v primerih mešanega nasada breskev in nektarin.
14. člen
(določitev GERK ekstenzivnega oziroma
travniškega sadovnjaka ter trajnega travnika)
(1) Ne glede na določbe tretjega
odstavka 5. člena in prvega odstavka 8. člena tega pravilnika se v primerih, ko
gre na strnjeni površini za dvonamensko rabo (košnjo oziroma pašo in
ekstenzivno pridelavo sadja) ter gostota dreves na celotno površino ne presega
50 dreves na ha, skupine sadnih dreves z gostoto več kot 50 dreves na ha
obvezno izloči kot GERK z dejansko rabo 1222 – ekstenzivni oziroma travniški
sadovnjak le, če je površina pod temi drevesi večja od 0,3 ha.
(2) Ne glede na določbe tretjega odstavka
5. člena in prvega odstavka 8. člena tega pravilnika se v primerih, ko gre na
strnjeni površini za dvonamensko rabo (košnjo oziroma pašo in ekstenzivno
pridelavo sadja) ter gostota dreves na celotno površino presega 50 dreves na
ha, površine, na katerih ni sadnih dreves, obvezno izločijo kot GERK z dejansko
rabo 1300 – trajni travnik, če so večje od 0,3 ha.
15. člen
(določitev GERK trajnega travnika ter
kmetijskega zemljišča, poraslega z gozdnim drevjem)
(1) Ne glede na določbe tretjega
odstavka 5. člena in prvega odstavka 8. člena tega pravilnika se v primerih, ko
gre za strnjeno površino, poraslo s travinjem, na kateri se izmenjujejo
površine, porasle s posamičnimi gozdnimi drevesi oziroma grmovjem, s čistimi
travniškimi površinami, ter gostota dreves oziroma grmov na celotno površino ne
presega 50/ha, skupine dreves oziroma grmov obvezno izloči kot GERK z dejansko
rabo 1800 – kmetijsko zemljišče, poraslo z gozdnim drevjem, le če je površina
pod temi drevesi oziroma grmi večja od 0,3 ha.
(2) Ne glede na določbe tretjega
odstavka 5. člena in prvega odstavka 8. člena tega pravilnika se v primerih, ko
gre za strnjeno površino, poraslo s travinjem, na kateri se izmenjujejo
površine, porasle s posamičnimi gozdnimi drevesi oziroma grmovjem, s čistimi
travniškimi površinami, ter gostota dreves oziroma grmov na celotno površino
presega 50/ha, površine, na katerih ni dreves oziroma grmov, obvezno izloči kot
GERK z dejansko rabo 1300 – trajni travnik, če so večje od 0,3 ha, sicer se za
celotno površino določi raba 1800 – kmetijsko zemljišče, poraslo z gozdnim
drevjem.
IV. VSEBINA RKG
16. člen
(podatki o skupnih pašnikih in planinah)
(1) Za KMG – skupni pašnik in KMG –
planina se vodijo tudi naslednji podatki:
-      
identifikacijska oznaka skupnega pašnika oziroma planine,
-      
ime skupnega pašnika oziroma planine,
-      
GERK-PID, ki so vključeni v skupni pašnik oziroma planino,
-      
podatki o objektih, povezanih z rejo živali na skupnem pašniku oziroma
planini,
-      
podatki o obstoju in načinu oskrbe z elektriko in vodo,
-      
podatki o dostopu do skupnega pašnika oziroma planine,
-      
podatki o obstoju električnega pastirja,
-      
število stalnega osebja na skupnem pašniku oziroma planini,
-      
vrsta planine (predplanina, planina, visokogorska planina).
(2) Za KMG – skupni pašnik in KMG –
planina v skupni rabi, ki jih ne upravlja registrirana agrarna ali pašna
skupnost, se vodijo tudi podatki o nosilcih kmetijskih gospodarstev, ki imajo
pravico do uporabe skupnih pašnikov ali planin v skupni rabi in jih tudi
dejansko uporabljajo.
17. člen
(podatki o kmetijskih zemljiščih v
uporabi)
(1) Kot kmetijska zemljišča v uporabi
se štejejo zemljišča v Republiki Sloveniji oziroma v sosednjih državah.
(2) V RKG se za GERK, ki imajo vrste
dejanske rabe, ki v skladu s predpisom, ki ureja evidenco dejanske rabe, sodijo
v skupine dejanske rabe njive in vrtovi, trajni nasadi ter travniške površine
in za GERK z vrsto dejanske rabe 1420 – plantaža gozdnega drevja ter 1600 –
neobdelano kmetijsko zemljišče, vodijo podatki iz 144. člena zakona.
(3) GERK se pripiše tudi podatek o
državi. GERK se pripiše država, v kateri leži vsaj 80% njegove površine. Če
površina GERK v nobeni od držav ne dosega 80% od celotne površine GERK, se GERK
razdeli na dva GERK tako, da se obema lahko pripiše država v skladu s prejšnjim
stavkom. Ne glede na določbe tega odstavka se GERK, ki je manjši od 1 ha,
pripiše državi, v kateri je večji del GERK.
(4) V RKG se za GERK z naslednjimi
vrstami rabe vodijo tudi podrobnejši podatki o nasadu in sadilnem materialu:
a) 
za hmeljišča:
-  podatek, ali je hmeljišče v
obdelavi ali v premeni,
-  površina namakalnega sistema
in način namakanja,
-  o enoti hmeljišča v
obdelavi: oznaka enote hmeljišča v obdelavi (H1, H2 …), leto zasaditve enote
hmeljišča v obdelavi, sorta (ime sorte iz sortne liste oziroma, če je sorta v
postopku vpisa v sortno listo, predlog imena sorte ali začasna žlahtniteljeva
oznaka oziroma pri uvoženih sadikah ime sorte, navedeno na rastlinskem potnem
listu), število sadik, število vrst, sistem napeljave vodil, sadilna razdalja v
vrsti in med vrstami, kategorija sadik hmelja z deležem domačih in uvoženih
sadik;
b) 
za vinograde, če kmetijsko gospodarstvo
izpolnjuje obvezo za vpis v RPGV:
-  zatravljenost,
-  terasiranost,
-  število trt po sortah,
podlagah, gojitveni obliki, letu sajenja in sadilnih razdaljah med vrstami in
med trsi;
c) 
za intenzivne sadovnjake, vključno z nasadi
jagod, če jih ima kmetijsko gospodarstvo v uporabi najmanj 0,2 ha oziroma 0,1
ha v primeru jagodičja in lupinarjev (oreh, lešnik, mandelj, kostanj, pistacija
in rožiči):
-  terasiranost,
-  površina namakalnega sistema
in način namakanja,
-  površina zaščitne mreže
proti toči,
-  sadna vrsta,
-  število sadik po sortah,
podlagah, gojitveni obliki, letu sajenja, sadilnih razdaljah med vrstami, v
vrsti in v bloku, če je sadovnjak dvo- ali večvrsten, in sistemu sajenja;
č)  za ekstenzivne oziroma
travniške sadovnjake, če kmetijsko gospodarstvo zanje uveljavlja podporo za
ukrep kmetijsko okoljskih plačil v skladu s predpisom, ki ureja ukrepe razvoja
podeželja:
-  način rabe sadovnjaka:
enonamenska raba (pridelava sadja), dvonamenska raba (pridelava sadja in košnja
oziroma paša),
-  število sadnih dreves po
sadnih vrstah, sortah, podlagah in letu sajenja;
d) 
za oljčnike, če jih ima kmetijsko gospodarstvo
v uporabi vsaj 0,1 ha:
-  zatravljenost,
-  terasiranost,
-  površina namakalnega sistema
in način namakanja,
-  število sadik po sortah,
podlagah, letu sajenja, sadilnih razdaljah med vrstami in v vrsti, če se
podatek da določiti, in gojitvena oblika;
(5) V RKG se za GERK lahko vodijo
podatki iz prejšnjega odstavka, tudi če kmetijsko gospodarstvo ne izpolnjuje
pogojev iz prejšnjega odstavka.
(6) Za GERK ekstenzivni kraški pašnik
se v RKG vodi tudi podatek o deležu površin znotraj GERK, ki po evidenci
dejanske rabe sodijo v vrsti dejanske rabe 1300 – trajni travnik in 1800 –
kmetijsko zemljišče, poraslo z gozdnim drevjem. Podatek se izračuna ob vpisu
ali spremembi GERK na podlagi preseka z evidenco dejanske rabe.
17.a člen
(nagib, usmerjenost in nadmorska višina
GERK)
Nagib, usmerjenost (ekspozicija) in
nadmorska višina GERK se izračunajo na podlagi digitalnega modela reliefa 5 x 5
m. Podatek o nagibu, usmerjenosti (ekspoziciji) in nadmorski višini GERK je
povprečje vrednosti nagiba, usmerjenosti (ekspozicije) in nadmorske višine na
celotni površini GERK.
18. člen
(drugi podatki o hmeljišču)
Iz evidenc, ki jih vodi in upravlja
Fitosanitarna uprava Republike Slovenije, se v RKG prevzemajo podatki o pridelavi
na enoti hmeljišča v obdelavi:
-      
status matičnega hmeljišča v skladu s predpisi, ki urejajo razmnoževalni
material in sadike hmelja, ter
-      
status okužbe s hmeljevo uvelostjo in število okuženih sadik v skladu s
predpisom, ki določa ukrepe za preprečevanje širjenja in za zatiranje hmeljeve
uvelosti.
19. člen
(pridelek oljk in oljčnega olja)
(1) Zavezanci za priglasitev pridelka
oljk za predelavo v deviška oljčna olja, pridelka ekstra
deviškega oljčnega olja, pridelka deviškega oljčnega olja in pridelka
namiznih oljk so nosilci, ki oljčno olje oziroma namizne oljke tržijo in
nosilci, ki uveljavljajo ukrepe kmetijske politike. Zavezanci za priglasitev
ekstra deviškega oljčnega olja so tudi nosilci, ki so vključeni v postopek za
priznanje zaščitene označbe porekla »Ekstra deviško oljčno olje Slovenske
Istre«, zavezanci za priglasitev namiznih oljk pa nosilci, ki so vključeni
v postopek za priznanje zaščitene označbe porekla »Namizne oljke Slovenske
Istre«.
(2) Ne glede na določbe prejšnjega
odstavka lahko podatke iz prejšnjega odstavka posredujejo tudi druga kmetijska
gospodarstva, ki imajo v RKG vpisane podatke iz točke d) četrtega odstavka 17.
člena tega pravilnika.
V. VPIS V RKG, SPREMEMBE PODATKOV IN IZBRIS IZ RKG
20. člen
(vpis kmetijskega gospodarstva v RKG)
(1) Kmetijsko gospodarstvo se vpiše v
RKG na podlagi vloge iz priloge 1, ki je sestavni del tega pravilnika in ki jo
pri upravni enoti vloži subjekt, ki bo nosilec. Za KMG – skupni pašnik oziroma
KMG – planina se za vsak skupni pašnik oziroma za vsako planino v vlogi navede
podatke iz priloge 2, ki je sestavni del tega pravilnika. Če KMG – skupni
pašnik oziroma KMG – planina v skupni rabi ne upravlja registrirana agrarna ali
pašna skupnost, mora subjekt, ki bo nosilec, vlogi priložiti pooblastilo iz
priloge 3, ki je sestavni del tega pravilnika. Če ima kmetijsko gospodarstvo v
uporabi kmetijska zemljišča, ob vpisu v RKG upravna enota izvede tudi vpis GERK
v skladu z 22. členom tega pravilnika.
(2) Če nosilec v vlogi navede, da ima
rejne živali, ga upravna enota napoti na vpis v evidenco imetnikov rejnih
živali v skladu s predpisi o identifikaciji in registraciji živali.
(3) Če ob vpisu v obvezne zbirke
podatkov, ki jih vodi Ministrstvo za kmetijstvo in okolje (v nadaljnjem
besedilu: ministrstvo), kmetijsko gospodarstvo še ni vpisano v RKG, ministrstvo
odstopi vlogo, s katero se subjekt vpiše v obvezno zbirko podatkov, upravni
enoti, da izvede vpis v RKG.
(4) Na podlagi vloge iz prvega oziroma
tretjega odstavka tega člena in po ugotovitvi, da kmetijsko gospodarstvo
izpolnjuje pogoje za vpis v RKG, upravna enota vpiše kmetijsko gospodarstvo v
RKG ter nosilcu izda izpis iz RKG, ki šteje kot potrdilo o vpisu v RKG. Izpis
iz RKG vsebuje najmanj:
-      
KMG-MID,
-      
naslov kmetijskega gospodarstva,
-      
podatke o nosilcu kmetijskega gospodarstva,
-      
v primeru kmetije podatke o namestniku nosilca,
-      
podatke o GERK kmetijskega gospodarstva, in sicer identifikacijsko
oznako (GERK-PID), domače ime, vrsto dejanske rabe ter površino GERK, podatke o
GERK iz četrtega odstavka 17. člena tega pravilnika, ter datum vpisa oziroma
zadnje spremembe GERK,
-      
v primeru KMG – skupni pašnik oziroma KMG – planina podatke o skupnih
pašnikih oziroma planinah ter pooblastiteljih iz tretjega odstavka 3. člena tega
pravilnika in
-      
v primeru neusklajenosti podatkov v RKG opozorilo o takšni
neusklajenosti.
(5) Če upravna enota ugotovi, da
vlagatelj ne izpolnjuje pogojev za vpis v RKG, vlogo za vpis z odločbo zavrne.
21. člen
(vpis članov kmetije)
Podatki o članih kmetije se prevzemajo iz
evidence gospodinjstev na podlagi podatkov o gospodinjstvih, ki jih je na vlogi
navedel nosilec in katerih en ali več članov se na kmetiji ukvarja s kmetijsko
dejavnostjo.
22. člen
(vpis GERK)
(1) Upravna enota vpiše v RKG podatke
o GERK tako, da na podlagi predloga nosilca ob njegovi prisotnosti na ortofoto
vriše meje GERK, vpiše domače ime in vrsto dejanske rabe GERK ter v primeru
GERK iz četrtega odstavka 17. člena tega pravilnika podatke, navedene v
prilogah 4, 5, 6, 7 oziroma 8, ki so sestavni del tega pravilnika.
(2) Pri vpisu GERK se upošteva podatek
o vrsti dejanske rabe iz evidence dejanske rabe v skladu z določbami tega
odstavka. Vpis GERK se dovoli na površinah, ki po evidenci dejanske rabe v
skladu s predpisom, ki ureja evidenco dejanske rabe, sodijo v skupine dejanske
rabe njive in vrtovi, trajni nasadi ter travniške površine. Na površinah, ki po
evidenci dejanske rabe sodijo v skupini dejanske rabe druge kmetijske površine,
gozd in ostala nekmetijska zemljišča, se vpis GERK ne dovoli.
(3) Ne glede na določbe prejšnjega
odstavka se vpis GERK z vrsto dejanske rabe 1600 – neobdelano kmetijsko
zemljišče dovoli tudi na površinah, ki po evidenci dejanske rabe sodijo v vrsto
dejanske rabe 1600 – neobdelano kmetijsko zemljišče, vpis GERK z vrsto dejanske
rabe 1420 – plantaža gozdnega drevja se dovoli na površinah, ki po evidenci
dejanske rabe sodijo v vrsto dejanske rabe 1420 – plantaža gozdnega drevja,
vpis GERK 1430 – ekstenzivni kraški pašnik pa na površinah, ki po evidenci
dejanske rabe sodijo v vrste dejanske rabe, navedene v drugem odstavku 6. člena
tega pravilnika.
(4) Pri vpisu GERK v skladu z drugim
in tretjim odstavkom tega člena se pri zunanji meji GERK dovoli odstopanje 0,75
m od evidence dejanske rabe.
(5) Če se v postopku vpisa GERK
ugotovi, da GERK ali del GERK ne izpolnjuje pogojev iz drugega do četrtega
odstavka tega člena, ker se je stanje v naravi od zadnjega razpoložljivega
ortofota spremenilo in še ni razvidno v evidenci dejanske rabe oziroma podatka
v evidenci dejanske rabe ni mogoče spremeniti brez predhodne preveritve na
terenu, lahko nosilec vpiše GERK le ne podlagi pisne izjave o dejanskem stanju
v naravi. Nosilec mora podati izjavo o dejanskem stanju v naravi za vsak del
GERK, ki ne izpolnjuje pogojev iz drugega do četrtega odstavka tega člena,
posebej. Hkrati z izjavo o dejanskem stanju v naravi nosilec potrdi, da je
seznanjen s pogoji za vpis GERK ter s posledicami v primeru nepravilnosti
prijavljenih podatkov o GERK. GERK, za katerega je bila podana izjava o
dejanskem stanju v naravi, v tekočem koledarskem letu nosilec ne sme
spreminjati.
(6) Če vpis GERK ni mogoč, ker je na
istem zemljišču že vpisan GERK drugega kmetijskega gospodarstva, upravna enota
ravna v skladu s 34. členom tega pravilnika.
(7) Ob vpisu GERK iz točke b) četrtega
odstavka 17. člena tega pravilnika upravna enota vpiše nosilca v RPGV oziroma
izvede spremembo podatkov v RPGV. Če je v skladu s predpisi, ki urejajo RPGV,
treba za vpis v RPGV pridobiti dodatne podatke, nosilca pozove, da jih
predloži.
(8) O vpisu GERK v RKG upravna enota
sestavi zapisnik v dveh izvodih, ki ju podpišeta nosilec in uradna oseba. S
podpisom zapisnika, kateremu je priložen izpis v skladu s četrtim odstavkom 20.
člena tega pravilnika, nosilec potrdi pravilnost vpisanih podatkov.
23. člen
(prijava pridelka oljk in oljčnega olja)
Vloga za prijavo pridelka mora vsebovati
podatke iz priloge 9, ki je sestavni del tega pravilnika.
24. člen
(sprememba nosilca in namestnika nosilca)
(1) Vlogo za spremembo nosilca oziroma
namestnika nosilca poda nosilec na obrazcu iz priloge 10, ki je sestavni del
tega pravilnika.
(2) Pri spremembi nosilca oziroma
namestnika nosilca se smiselno uporabljajo določbe 3. oziroma 4. člena tega
pravilnika.
(3) O vpisu spremembe nosilca upravna
enota obvesti prejšnjega nosilca, novemu nosilcu pa izda izpis v skladu s
četrtim odstavkom 20. člena tega pravilnika.
25. člen
(sprememba nosilca kmetije po uradni
dolžnosti)
(1) Če nosilec kmetije umre ali če mu
je odvzeta poslovna sposobnost po odločitvi sodišča, upravna enota po uradni
dolžnosti kot nosilca vpiše namestnika nosilca, če je le-ta bil določen,
oziroma najstarejšega člana kmetije, ki je lastnik oziroma solastnik kmetije in
popolnoma poslovno sposobna fizična oseba.
(2) Upravna enota o izvedeni spremembi
obvesti novega nosilca z izpisom iz četrtega odstavka 20. člena tega pravilnika
in ga pozove, da v roku tridesetih dni posreduje podatke o novem namestniku
nosilca ter o morebitni spremembi gospodinjstev na kmetiji s podatki iz priloge
10 tega pravilnika.
(3) Če je kmetija v postopku dedovanja
in namestnik nosilca ni bil določen, vloga za spremembo nosilca pa ni bila
vložena v tridesetih dneh po smrti nosilca, upravna enota pridobi podatke o
dedičih in jih pozove k uskladitvi podatkov v RKG.
26. člen
(spremembe podatkov o članih kmetije)
(1) Spremembe podatkov o članih
kmetije se v primerih priselitve v ali odselitve iz gospodinjstva ter v
primerih, ko član gospodinjstva dopolni 15 let, izvedejo po uradni dolžnosti s
prevzemanjem podatkov iz evidence gospodinjstev. O teh spremembah se nosilca
kmetije posebej ne obvešča.
(2) Spremembe članov kmetije se
izvedejo tudi na podlagi vloge nosilca o spremembi gospodinjstev, katerih člani
se na kmetiji ukvarjajo s kmetijsko dejavnostjo. Vlogo za spremembo
gospodinjstev poda nosilec na obrazcu iz priloge 10 tega pravilnika.
(3) Spremembe gospodinjstev na kmetiji
lahko predlagajo tudi člani teh gospodinjstev. O izvedeni spremembi podatkov
upravna enota obvesti člane kmetije ter nosilca.
(4) Če je na podlagi tega člena iz RKG
izbrisan namestnik nosilca ali član kmetije, ki je v skladu s predpisi vpisan v
zbirke podatkov s področja ministrstva, upravna enota oziroma ministrstvo
pozove nosilca na uskladitev podatkov.
27. člen
(postopek v primeru selitve nosilca
kmetije v drugo gospodinjstvo)
Če se nosilec kmetije v skladu s predpisi,
ki urejajo prijavo prebivališča, preseli v drugo gospodinjstvo, ga upravna
enota pozove na uskladitev podatkov o gospodinjstvih, ki se na kmetiji
ukvarjajo s kmetijsko dejavnostjo.
28. člen
(spremembe GERK)
(1) Pri vpisu spremembe GERK se
smiselno uporabljajo določbe 22. člena tega pravilnika.
(2) Ne glede na določbo prejšnjega
odstavka lahko nosilec spremembo opisnih podatkov o GERK (sprememba vrste
dejanske rabe, sprememba podatkov iz četrtega odstavka 17. člena tega
pravilnika ipd.) ali izbris GERK upravni enoti sporoči pisno. Vloga mora
vsebovati podatke iz priloge 11, ki je sestavni del tega pravilnika.
(3) Spremembe GERK niso dovoljene v obdobju
od izdaje odločbe o izbrisu dela ali celotnega GERK na podlagi tega pravilnika
do njene izvršitve. 
29. člen
(prenos GERK med kmetijskimi gospodarstvi)
(1) Pri prenosu zemljišča v uporabo
drugemu kmetijskemu gospodarstvu mora spremembe GERK v RKG pri upravni enoti
najprej priglasiti nosilec, ki je prenehal uporabljati to zemljišče. Pri tem
mora nosilec navesti tudi, katero kmetijsko gospodarstvo bo imelo zemljišče v
uporabi, razen če tega podatka ne pozna.
(2) Nosilec, ki postane uporabnik
zemljišča iz prejšnjega odstavka, je dolžan v roku tridesetih dni v RKG vpisati
GERK za to zemljišče.
(3) Ne glede na prvi in drugi odstavek
tega člena lahko nosilca kmetijskih gospodarstev iz tega člena posredujeta
spremembo podatkov na obrazcu iz priloge 12, ki je sestavni del tega pravilnika
in katerega obvezno podpišeta oba nosilca.
(4) Ob vpisu spremembe podatkov v RKG
upravna enota nosilcema iz tega člena izda izpis v skladu s četrtim odstavkom
20. člena tega pravilnika.
30. člen
(komasacije)
(1) Po izdaji odločb o novi razdelitvi
zemljišč upravna enota po uradni dolžnosti na območju komasacije GERK iz RKG
izbriše ter pozove nosilce, ki so imeli na območju komasacije vrisane GERK
oziroma komasacijske udeležence na vpis novih GERK v skladu z elaboratom o novi
razdelitvi zemljišč.
(2) Če v primeru pritožbe zoper
odločbo iz prejšnjega odstavka ali drugega pravnega sredstva pride do spremembe,
ki bi vplivala na vsebino GERK, upravna enota po uradni dolžnosti izvede
spremembe v RKG in o tem z izpisom iz četrtega odstavka 20. člena tega pravilnika
obvesti nosilce, pri katerih je prišlo do sprememb GERK.
31. člen
(spremembe GERK po uradni dolžnosti)
(1) Spremembe GERK izvaja upravna
enota po uradni dolžnosti tudi, če sprememba temelji na ugotovitvi kontrolnih
organov. V tem primeru kontrolna organa posredujeta podatke upravni enoti, ki
izvede spremembo v RKG.
(2) Spremembe GERK po uradni
dolžnosti lahko izvaja tudi ministrstvo, če je sprememba takšne narave, da
bistveno ne spreminja prijavljenih podatkov. Šteje se, da sprememba GERK
bistveno ne spreminja prijavljenih podatkov, če se površina GERK zaradi
urejanja napak, nastalih pri vpisu GERK, spremeni za manj kot 2% oziroma za
največ 50 m2. O tem se v RKG vpiše opomba. Upravna enota o teh
spremembah nosilcev posebej ne obvešča. Te spremembe so razvidne na spletni
strani ministrstva: http://rkg.gov.si/GERK.
32. člen
(način posredovanja ugotovitev kontrolnih
organov)
(1) Kontrolna organa posredujeta v RKG
ugotovitve kontrole za vse GERK, ki so bili predmet kontrole.
(2) Kontrolna organa ugotovitev
kontrole GERK posredujeta v RKG v elektronski obliki. Ugotovitev mora vsebovati
odločbo oziroma zapisnik v skladu s predpisom, ki ureja izvedbo ukrepov
kmetijske politike, ter v primerih, ko je ugotovitev kontrole prostorsko
opredeljena, tudi topološko in vsebinsko ustrezen grafični podatek, vključno z
umestitvijo v prostor v državnem koordinatnem sistemu.
(3) Grafični podatek mora vsebovati
pozicijo, površino in vrsto dejanske rabe za celotno površino GERK, na kateri je
bila izvedena kontrola.
(4) Če je bil GERK v RKG pred oziroma
med izvedbo kontrole spremenjen, se v RKG prenesejo ugotovitve kontrol le za
grafično površino, ki je enaka preseku grafične površine, ki je bila dejansko v
kontroli, s trenutnim stanjem GERK v RKG. Ugotovitve kontrol se prenesejo tudi
v primerih, ko je bil GERK ali del GERK prenesen na drugo kmetijsko gospodarstvo.
(5) Inšpektorat Republike Slovenije za
kmetijstvo, gozdarstvo in hrano posreduje svoje ugotovitve v RKG v skladu s
predpisom, ki ureja inšpekcijski nadzor, Agencija Republike Slovenije za
kmetijske trge in razvoj podeželja pa v štirinajstih dneh po koncu izvedbe vseh
kontrol za obravnavano kmetijsko gospodarstvo oziroma najpozneje do 31. decembra
za kontrole, izvedene v tekočem letu.
33. člen
(uskladitev GERK zaradi spremembe podatkov
oziroma stanja v evidenci dejanske rabe)
(1) Če sprememba podatkov v evidenci
dejanske rabe povzroči, da GERK, ki je večji od 0,1 ha, ne izpolnjuje več
pogojev za vpis v skladu z drugim in tretjim odstavkom 22. člena tega
pravilnika in je odstopanje od evidence dejanske rabe večje od tehnične
tolerance za merjenje na ekranu iz ortofotov v skladu s predpisom, ki ureja
metode merjenja in ugotavljanja kmetijskih parcel ter tolerance meritev, se
takšen GERK v RKG označi kot neusklajen z evidenco dejanske rabe.
(2) Ne glede na določbo prejšnjega
odstavka se kot neusklajen označi tudi GERK, pri katerem je odstopanje od
evidence dejanske rabe večje od 1 ha.
(3) Kot neusklajen z evidenco dejanske rabe
se označi tudi GERK, za katerega je nosilec podal izjavo v skladu s petim
odstavkom 22. člena tega pravilnika in je bila na novem ortofotu ali na podlagi
terenskega ogleda v skladu s pravilnikom, ki ureja evidenco dejanske rabe,
ponovno ugotovljena nekmetijska raba.
(4) Nosilce o neusklajenih GERK iz prvega
do tretjega odstavka tega člena obvesti upravna enota in določi rok za
uskladitev GERK.
(5) Ne glede na določbo prejšnjega odstavka
se lahko nosilce o neusklajenih GERK in roku za uskladitev obvesti tudi s
predtiskom v skladu s predpisom, ki ureja izvedbo ukrepov kmetijske politike.
(6) Če nosilec v roku iz četrtega oziroma
petega odstavka tega člena ne uskladi GERK, upravna enota po uradni dolžnosti
na podlagi podatkov iz evidence dejanske rabe izvede uskladitev vseh GERK ne
glede na velikost odstopanja in o tem obvesti nosilca z izpisom iz četrtega
odstavka 20. člena tega pravilnika. Grafični podatki o novem stanju GERK so
nosilcem dostopni na spletni strani ministrstva: http://rkg.gov.si/GERK.
34. člen
(prekrivanje GERK med kmetijskimi
gospodarstvi)
(1) Če nosilec želi vpisati GERK na
zemljišču, kjer je že vpisan GERK drugega nosilca, ga upravna enota pozove, da
predloži dokazila, s katerimi izkazuje pravico do uporabe tega zemljišča. Če
teh dokazil ne predloži, upravna enota vpis GERK v RKG z odločbo zavrne.
(2) Če nosilec, ki želi vpis GERK na
zemljišču, kjer je že vpisan GERK drugega nosilca, predloži dokazila, s
katerimi izkazuje pravico do uporabe tega zemljišča, upravna enota pozove
nosilca, ki ima vpisan GERK na tem zemljišču, da se z nosilcem, ki želi vpis
GERK, sporazume o vpisu GERK oziroma, da predloži dokazila, s katerimi izkazuje
pravico do uporabe teh zemljišč. Če nosilec, ki ima na spornem zemljišču vpisan
GERK, teh dokazil ne predloži, upravna enota odloči o izbrisu GERK iz njegovega
kmetijskega gospodarstva in na spornem zemljišču vpiše GERK h kmetijskemu
gospodarstvu, katerega nosilec je predložil dokazila.
(3) Kadar oba nosilca predložita
dokazila, s katerimi izkazujeta pravico do uporabe spornega zemljišča in se o
uporabi ne moreta sporazumeti, upravna enota odloči o vpisu prekrivajočega GERK
na spornem zemljišču.
(4) Prekrivajoči GERK je GERK,
kateremu se pripišejo KMG-MID vseh kmetijskih gospodarstev, pri katerih bi
prišlo do prekrivanja GERK, vendar nobeden od nosilcev teh kmetijskih
gospodarstev ali kateregakoli drugega kmetijskega gospodarstva ne more vpisati
GERK k svojemu kmetijskemu gospodarstvu, dokler ne predloži sporazuma o uporabi
zemljišča ali pravnomočne odločitve sodišča.
35. člen
(ugotavljanje pravilnosti prijavljenih
podatkov in izbris GERK)
(1) Upravna enota lahko, kadar dvomi v
pravilnost prijavljenih podatkov o GERK, pozove nosilca, da predloži dokazila,
s katerimi izkazuje pravico do uporabe zemljišč.
(2) Če nosilec dokazil iz prejšnjega
odstavka ne predloži ali če upravna enota na podlagi predloženih dokazil
ugotovi, da pogoji za vpis GERK niso izpolnjeni, upravna enota odloči o izbrisu
GERK iz RKG. Upravna enota v RKG na zemljišču, ki se nanaša na izbrisan GERK,
vpiše opombo. Nosilec, ki želi na tem zemljišču vpisati GERK, mora predložiti
dokazila, s katerimi izkazuje pravico do uporabe zemljišča.
36. člen
(posredovanje podatkov o GERK Agenciji
Republike Slovenije za kmetijstvo in razvoj podeželja)
Upravna enota posreduje Agenciji Republike
Slovenije za kmetijske trge in razvoj podeželja podatke o spremembah GERK v
primerih iz 34. in 35. člena tega pravilnika, če so bili za to površino vloženi
zahtevki za ukrepe kmetijske politike v skladu z uredbo, ki ureja izvedbo
ukrepov kmetijske politike.
37. člen
(izbris kmetijskega gospodarstva iz RKG)
(1) Kmetijsko gospodarstvo se lahko iz
RKG izbriše na predlog nosilca, v primeru smrti nosilca in če namestnik ni bil
določen, pa na predlog njegovih pravnih naslednikov. Vlogo za izbris se vloži
pri pristojni upravni enoti na obrazcu iz priloge 13, ki je sestavni del
tega pravilnika. Upravna enota o izbrisu obvesti nosilca oziroma njegove pravne
naslednike.
(2) Pred izbrisom kmetijskega
gospodarstva iz RKG mora nosilec ali njegovi pravni nasledniki poskrbeti za
izbris podatkov, ki se navezujejo na kmetijsko gospodarstvo, iz obveznih zbirk
podatkov iz pristojnosti ministrstva. Če takšen izbris ni mogoč ali se zanj ne
poskrbi, upravna enota izbris kmetijskega gospodarstva z odločbo zavrne.
(3) Za kmetijsko gospodarstvo, ki je v
postopku izbrisa in nima več nosilca, lahko pravni nasledniki za dokončanje
postopkov v RKG in drugih zbirkah podatkov, ter za dokončanje postopkov, ki jih
za to kmetijsko gospodarstvo vodi Agencija Republike Slovenije za kmetijske
trge in razvoj podeželja, določijo začasnega nosilca. V tem primeru o izvedenem
izbrisu iz RKG upravna enota obvesti začasnega nosilca.
(4) Ne glede na določbe prvega
odstavka tega člena upravna enota po uradni dolžnosti izbriše kmetijsko gospodarstvo
iz RKG, če ne izpolnjuje več pogojev za vpis v RKG v skladu z zakonom ali ob
prenehanju pravne osebe oziroma agrarne ali pašne skupnosti.
(5) KMG-MID izbrisanega kmetijskega
gospodarstva se lahko tudi po izbrisu kmetijskega gospodarstva uporablja kot
identifikacijska številka proizvodne enote (lokacije) za potrebe povezovanja
obveznih zbirk podatkov.
38. člen
(zahteva za vpogled, prepis ali izpis
podatkov)
(1) Vpogled, prepis ali izpis podatkov
iz RKG lahko zahteva nosilec, pri kmetiji pa tudi namestnik nosilca ali član
kmetije, za kmetijsko gospodarstvo, na katerem je vpisan.
(2) Vpogled, prepis ali izpis podatkov
lahko zahteva tudi lastnik zemljišča za GERK, ki je vpisan na njegovem zemljišču,
oziroma druga oseba za GERK, ki je vpisan na zemljišču, za katerega ta oseba
izkaže pravico do uporabe zemljišča.
(3) Zahtevo za vpogled, prepis ali
izpis podatkov iz RKG se vloži pri upravni enoti.

Priloga
1: Vloga za vpis v register kmetijskih gospodarstev
Priloga
2: Podatki o skupnem pašniku oziroma planini
Priloga
3: Pooblastilo uporabnikov skupnega pašnika oziroma planine za nosilca
kmetijskega gospodarstva skupni pašnik oziroma planina
Priloga
4: Podatki o hmeljišču
Priloga
5: Podatki o vinogradu
Priloga
6: Podatki o intenzivnem sadovnjaku
Priloga
7: Podatki o ekstenzivnem oziroma travniškem sadovnjaku
Priloga
8: Podatki o oljčniku
Priloga
9: Vloga za priglasitev pridelka oljk, oljčnega olja in namiznih oljk
Priloga
10: Vloga za spremembo podatkov o subjektih na kmetijskem gospodarstvu
Priloga
11: Vloga za vpis spremembe podatkov o kmetijskih zemljiščih v uporabi
kmetijskega gospodarstva
Priloga
12: Vloga za prenos gerk-ov
Priloga
13: Vloga za izbris kmetijskega gospodarstva
Priloga
14: Podatki o namestniku nosilca in gospodinjstvih na kmetiji (prva prijava za
kmetije, ki so že vpisane v RKG)

Pravilnik o registru kmetijskih gospodarstev
(Uradni list RS, št. 1/10)
vsebuje naslednje prehodne in končne določbe:
»VI. PREHODNE IN KONČNE DOLOČBE
39. člen
(prehodno
obdobje)
(1) Kmetijska gospodarstva oziroma
GERK, ki so v RKG vpisana v skladu s Pravilnikom o registru kmetijskih gospodarstev
(Uradni list RS, št. 122/08), se štejejo za vpisana v RKG po tem pravilniku.
(2) Postopki za vpis v RKG in evidenco
GERK, začeti pred uveljavitvijo tega pravilnika, se dokončajo v skladu s tem
pravilnikom.
(3) Podatki iz 18. člena tega
pravilnika, za katere še niso vzpostavljene ustrezne evidence na elektronskem
mediju, se bodo pričeli prevzemati in obdelovati v RKG po vzpostavitvi teh
evidenc na elektronskem mediju.
(4) Izpisi, ki so bili izdani na podlagi
Pravilnika o registru kmetijskih gospodarstev (Uradni list RS, št. 122/08),
Pravilnika o registru kmetijskih gospodarstev (Uradni list RS, št. 121/06,
124/07 in 45/08-ZKme-1), Pravilnika o evidenci pridelovalcev hmelja (Uradni
list RS, št. 2/07 in 45/08-ZKme-1), Pravilnika o evidenci pridelovalcev oljk
(Uradni list RS, št. 2/07 in 45/08-ZKme-1), Pravilnika o evidenci pridelovalcev
sadja v intenzivnih sadovnjakih (Uradni list RS, št. 2/07 in 45/08-ZKme-1) in
Pravilnika o evidenci pridelovalcev sadja v ekstenzivnih oziroma travniških
sadovnjakih (Uradni list RS, št. 6/07 in 45/08-ZKme-1), ostanejo veljavni do
izdaje novih izpisov, izdanih v skladu s tem pravilnikom.
40. člen
(uskladitev
vpisa kmetij znotraj enega gospodinjstva)
(1) Kmetije, ki so vpisane v RKG in ob
uveljavitvi tega pravilnika ne izpolnjujejo pogojev za vpis v skladu s prvim
odstavkom 4. člena tega pravilnika, upravna enota pozove na uskladitev vpisa
kmetij v RKG.
(2) Ne glede na prejšnji odstavek se
uskladitev vpisa kmetij v RKG ne izvede v primeru kmetij, ki so organizacijsko,
geografsko in zgodovinsko zaokrožene celote in imajo prevzete programske
obveznosti ali glede katerih tečejo sodni postopki, vendar le do izteka
prevzetih programskih obveznosti oziroma do zaključka sodnih postopkov.
41. člen
(določitev
nosilca na kmetijskih gospodarstvih, ki so brez nosilca)
Za kmetijska gospodarstva, ki nimajo
določenega nosilca v skladu s tem pravilnikom, se določi nov nosilec na podlagi
vloge subjekta, ki želi postati nosilec in ki predloži dokazila, da izpolnjuje
pogoje za vpis v skladu s tem pravilnikom.
42. člen
(uskladitev
GERK z evidenco dejanske rabe)
(1) Za GERK, ki so po stanju na dan
1. januarja 2010 vpisani v RKG in ne izpolnjujejo pogojev za vpis v skladu
z drugim do četrtim odstavkom 22. člena tega pravilnika, upravna enota po
uradni dolžnosti izvede postopek iz 33. člena tega pravilnika. Pri GERK, ki v
tem postopku zaradi odprave ozkega povezovalnega pasu – mostička, ki prek
linijskega objekta nekmetijske rabe povezuje dve ali več površin z isto
dejansko rabo, razpadejo na enega ali več manjših GERK, se o tem v RKG vpiše
opomba. Upravna enota o izvedenih spremembah najpozneje do 31. januarja
2010 obvesti nosilce z izpisom iz četrtega odstavka 20. člena tega pravilnika,
razen če na nobenem GERK na kmetijskem gospodarstvu sprememba ne presega 50 m2.
(2) Novo stanje GERK v grafični obliki
je nosilcem dostopno na spletni strani ministrstva: http://rkg.gov.si/GERK, na enotah kmetijsko svetovalne službe
ali na upravnih enotah od 18. januarja 2010 dalje.
43. člen
(uskladitev
vpisa soležnih GERK z isto vrsto dejanske rabe)
Ob uskladitvi iz prejšnjega člena upravna
enota uskladi tudi vpis GERK, ki ne izpolnjujejo pogojev za vpis, ker je na
strnjeni površini z isto vrsto dejanske rabe v uporabi enega kmetijskega
gospodarstva vpisanih več soležnih GERK z isto vrsto dejanske rabe, pa ne gre
za primere iz 9. do 13. člena tega pravilnika.
44. člen
(izbris GERK z
vrstami dejanske rabe 1410 – kmetijsko zemljišče v zaraščanju, 1420 – plantaža
gozdnega drevja in 1500 – drevesa in grmičevje)
Ob uskladitvi iz 42. člena tega pravilnika
upravna enota iz RKG izbriše GERK z vrstami dejanske rabe 1410 – kmetijsko
zemljišče v zaraščanju, 1420 – plantaža gozdnega drevja in 1500 – drevesa in
grmičevje.
45. člen
(uskladitev
podatkov o GERK z vrsto dejanske rabe hmeljišče, intenzivni sadovnjak in
oljčnik)
Nosilci, ki imajo ob uveljavitvi tega
pravilnika v RKG vpisane podatke o hmeljiščih, intenzivnih sadovnjakih in
oljčnikih, posredujejo podatke o površini namakanja ter za intenzivne
sadovnjake tudi podatke o površini zaščitne mreže proti toči iz 17. člena tega
pravilnika najpozneje do 31. decembra 2010.
46. člen
(obstoječa
prekrivanja GERK)
Za obstoječa prekrivanja GERK, nastala ob
vzpostavitvi evidence GERK v letu 2005, lahko eden od nosilcev, katerega GERK
je udeležen v prekrivanju, poda vlogo za ugotavljanje upravičenosti do vpisa
GERK v RKG pri upravni enoti. Postopek za ugotavljanje upravičenosti do vpisa
GERK v RKG se vodi v skladu s 34. členom tega pravilnika.
47. člen
(prenehanje
veljavnosti)
Z dnem uveljavitve tega pravilnika preneha
veljati Pravilnik o registru kmetijskih gospodarstev (Uradni list RS, št.
122/08).
48. člen
(začetek
veljavnosti)
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o registru kmetijskih gospodarstev (Uradni list RS, št. 68/10) vsebuje naslednjo prehodno in
končni določbi:
»6. člen
(prehodna
določba)
Upravna enota nosilce kmetijskih
gospodarstev, pri katerih ob uskladitvi iz 42. člena pravilnika ni prišlo do
odprave vseh mostičkov, pozove na odpravo mostičkov najpozneje do 31. januarja
2011.
7. člen
(začetek
uporabe)
Določba spremenjenega drugega odstavka 8.
člena pravilnika, se začne uporabljati 1. januarja 2011.
8. člen
(začetek
veljavnosti)
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o registru kmetijskih gospodarstev (Uradni list RS, št. 110/10) vsebuje naslednji prehodni in
končno določbo:
»5. člen
(odprava
mostičkov)
Nosilci, ki imajo ob uveljavitvi tega
pravilnika v RKG vpisane GERK, ki vključujejo mostiček, morajo odpraviti
mostiček najpozneje do 30. junija 2011 oziroma, če vlagajo zbirno vlogo v
skladu s predpisom, ki ureja izvedbo ukrepov kmetijske politike, najpozneje dan
pred elektronskim izpolnjevanjem zbirne vloge za leto 2011.
6. člen
(prehodna
določba)
Za izjave, ki so jih nosilci podali s
predlogi za spremembo podatkov v evidenci dejanske rabe do uveljavitve tega
pravilnika in še niso bili preverjeni v skladu s predpisom, ki ureja evidenco
dejanske rabe, se uporabljajo določbe spremenjenega 33. člena pravilnika.
7. člen
(začetek
veljavnosti)
Ta pravilnik začne veljati 1. januarja
2011.«.

Pravilnik o spremembah Pravilnika o registru kmetijskih
gospodarstev (Uradni list RS, št. 66/11) vsebuje naslednjo končno določbo:
»3. člen
(začetek
veljavnosti)
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvi
Pravilnika o registru kmetijskih gospodarstev (Uradni list RS, št. 54/12) vsebuje naslednjo končno določbo:
»4. člen
Ta pravilnik začne veljati naslednji dan po
objavi v Uradnem listu Republike Slovenije.«.