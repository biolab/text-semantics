I. SPLOŠNE DOLOČBE
1. Stranke kolektivne pogodbe
1. člen
To kolektivno pogodbo skleneta Ministrstvo
za šolstvo in šport in reprezentativni sindikati organizirani v dejavnosti
vzgoje in izobraževanja za območje Republike Slovenije.
2. Veljavnost kolektivne pogodbe
2. člen
Ta kolektivna pogodba velja in se uporablja za vse zavode in
delodajalce, ki kot javno službo opravljajo dejavnost vzgoje in izobraževanja
ter dejavnost dijaških in študentskih domov, in za vse delavce v Republiki
Sloveniji, ki so pri njih zaposleni.
Izraz "zaposleni delavci" v
smislu te pogodbe pomeni vse delavce, ki so sklenili delovno razmerje za
določen ali nedoločen čas, s polnim ali krajšim delovnim časom od polnega v
zavodu ali pri delodajalcu v dejavnosti vzgoje in izobraževanja.
Izraz “ravnatelj” v smislu te pogodbe
pomeni ravnatelja, rektorja, dekana oziroma direktorja.
Izraz »svet javnega zavoda« v smislu te
pogodbe pomeni tudi organ upravljanja visokošolskega zavoda.
Izraz »organizator izobraževanja« v smislu te pogodbe pomeni
organizatorja praktičnega pouka (vodja delavnic) oziroma organizatorja dela na
posestvu (vodja posestva), organizatorja delovne prakse, organizatorja
praktičnega usposabljanja v obratovalnicah, organizatorja praktičnega
izobraževanja na višjih strokovnih šolah, vodjo oziroma organizatorja
izobraževanja odraslih, računalnikarja-organizatorja informacijskih dejavnosti
in organizatorja šolske prehrane.
Ta pogodba velja tudi za učence in študente
na praksi.
Določbe te kolektivne pogodbe se
uporabljajo kot splošni akt v smislu zakona o delovnih razmerjih, če ni s
statutom zavoda ali drugim splošnim aktom urejeno ugodneje.
II. OBLIGACIJSKI DEL
3. Pozitivna izvedbena dolžnost
3. člen
Stranki te kolektivne pogodbe si morata
prizadevati za izvrševanje te pogodbe in spoštovanje njenih določb.
4. Negativna izvedbena dolžnost
4. člen
Stranki sta dolžni opustiti vsako dejanje,
ki bi nasprotovalo izvrševanju te kolektivne pogodbe.
5. Posledice kršitve obligacijskega
dela kolektivne pogodbe
5. člen
V primeru, da ena stranka krši obveznosti,
ki jih je prevzela s to kolektivno pogodbo, lahko pogodbi zvesta stranka od
pogodbe odstopi. Odstop je potrebno drugi stranki predhodno pisno napovedati v
roku, ki ne sme biti krajši od treh mesecev. Pred iztekom roka iz predhodnega
odstavka, od pogodbe ni mogoče odstopiti. Po odstopu od pogodbe lahko vsaka
stranka zahteva sklenitev nove kolektivne pogodbe.
6. Reševanje kolektivnih sporov
6. člen
Za reševanje kolektivnih sporov med
strankama kolektivne pogodbe, ki jih ni bilo mogoče rešiti z medsebojnimi
pogajanji, se ustanovi komisija za pomirjevanje in arbitražni svet. Šteje se,
da gre za spor med strankama, če se stranki ne sporazumeta o sklenitvi,
spremembi oziroma dopolnitvi kolektivne pogodbe oziroma o drugih ukrepih za
reševanje spornih vprašanj.
7. Sestava komisije za pomirjevanje
7. člen
Vsaka stranka imenuje v komisijo za
pomirjevanje dva člana. Člani komisije sporazumno imenujejo predsednika
komisije kot petega člana iz vrst uglednih strokovnih in znanstvenih delavcev.
Komisija za pomirjanje se konstituira najkasneje v 60 dneh.
8. Začetek postopka
8. člen
Postopek pomirjanja se začne na zahtevo
katerekoli stranke.
9. Učinki pomirjanja
9. člen
Pomirjanje velja za neuspešno, če
katerakoli stranka pisno izjavi, da šteje pomirjanje za neuspešno, če stranka
ne imenuje člana komisije za pomirjanje ali če člani ne imenujejo predsednika
komisije.
Vsak sporazum, ki ga stranki dosežeta mora
biti sestavljen v pisni obliki. Sporazum je sestavni del kolektivne pogodbe in
jo dopolnjuje ali spreminja.
Če je pomirjanje neuspešno, odloči o
spornih vprašanjih arbitražni svet.
10. Imenovanje arbitražnega sveta
10. člen
Vsaka stranka imenuje tri člane
arbitražnega sveta. Vsak član mora imeti namestnika. Predsednika in namestnika
arbitražnega sveta imenujeta stranki sporazumno izmed strokovnjakov s področja
delovnega prava. V primeru, da sporazum o imenovanju predsednika in namestnika
ni dosežen, ju imenuje sodišče pristojno za delovne spore.
Če ena od strank ne imenuje arbitrov in se
ne udeležuje sej ter tako ovira odločanje arbitraže, lahko nasprotna stranka
sproži spor pred stvarno pristojnim sodiščem.
11. Odbor za razlago kolektivne pogodbe
11. člen
Stranki kolektivne pogodbe imenujeta
petčlanski odbor za razlago kolektivne pogodbe. Vsaka stranka imenuje dva
člana, petega pa imenujeta sporazumno.
12. člen
Kadar stranka, ki zastopa delavce po tej
kolektivni pogodbi, nastopa v razmerju do druge stranke, zavzema do posameznih
vprašanj enotno stališče. V ta namen oblikuje komisijo, v kateri so zastopani z
določenim številom članov posamezni sindikati organizirani v dejavnosti vzgoje
in izobraževanja. Število članov v komisiji je odvisno od števila članov, ki
jih posamezna sindikalna organizacija ima. Ta komisija ima pristojnost, da
imenuje člane v komisijo za pomirjanje, arbitražni svet in odbor za tolmačenje
kolektivne pogodbe.
12. Ponudba za spremembo ali dopolnitev
kolektivne pogodbe
13. člen
Vsaka pogodbena stranka lahko kadarkoli
predlaga spremembo ali dopolnitev kolektivne pogodbe.
Pogodbena stranka, ki želi spremembo in
dopolnitev kolektivne pogodbe, predloži drugi stranki svojo obrazloženo zahtevo
v pisni obliki.
Druga stranka se je dolžna o predlogu
opredeliti v 30 dneh.
V primeru, da druga stranka ne sprejme
predloga za spremembo ali dopolnitev kolektivne pogodbe ali se v določenem času
ne opredeli do predloga, začne stranka predlagateljica postopek pred komisijo
za pomirjanje.
Določbe tega člena se smiselno uporabljajo
tudi za postopek sklenitve nove kolektivne pogodbe.
13. Posledice kršitve pravic in
dolžnosti strank
14. člen
V primeru, da ena od strank krši
obveznosti, ki jih je prevzela s kolektivno pogodbo, lahko pogodbi zvesta
stranka od pogodbe odstopi. Odstop je potrebno drugi stranki predhodno pisno
napovedati v roku, ki ne sme biti krajši kot tri mesece.
Pred iztekom roka iz prejšnjega odstavka od
pogodbe ni mogoče odstopiti.
III. NORMATIVNI DEL
14. Sodelovanje delavcev pri upravljanju
zavoda
15. člen
Delavci sodelujejo pri upravljanju zavoda
kot posamezniki in preko predstavnikov v zavodu.
16. člen
Vsakemu delavcu mora zavod omogočiti
sodelovanje pri upravljanju.
Delavec kot posameznik ima pravico:
-      
do pobud, ki se nanašajo na njegovo delovno mesto, delovno ali
organizacijsko enoto in odgovorov na te pobude;
-      
biti pravočasno obveščen o spremembah na svojem delovnem področju;
-      
povedati svoje mnenje o vseh vprašanjih, ki se nanašajo na njegovo
delovno mesto ali organizacijo dela
-      
zahtevati da mu ravnatelj ali od njega pooblaščeni delavec pojasni
vprašanja s področja plač in drugih področij delovnega razmerja.
Pobude, vprašanja in zahteve iz prve in
četrte alinee prejšnjega odstavka delavec naslovi pisno ali ustno neposredno na
ravnatelja ali pomočnika ravnatelja.
Ravnatelj oziroma pomočnik ravnatelja mora
na pisno pobudo, zahtevo ali vprašanje pisno odgovoriti najkasneje v 30 dneh od
postavljene pobude, zahteve ali vprašanja.
15. Obveščanje delavcev
17. člen
Ravnatelj mora obveščati delavce o:
-      
spremembah dejavnosti oziroma programov zavoda
-      
spremembah organiziranosti, organizaciji dela in delovnih postopkih
-      
letnih programih dela in poslovanja in njihovem uresničevanju
-      
spremembah veljavnih zakonov, o novih zakonih, drugih predpisih in
splošnih aktih, ki zadevajo delavce v dejavnosti
-      
predvidenih kadrovskih spremembah (novo zaposlovanje, prerazporejanje,
kolektivno odpuščanje) in razlogih zanje
-      
letni razporeditvi in občasnih prerazporeditvah delovnega časa
-      
kriterijih in merilih za ugotavljanje skupinske in posamične delovne
uspešnosti delavcev
-      
merilih za spodbujanje inovativnosti
-      
ukrepih za zdravo in varno delovno okolje
-      
predlogu letnega delovnega načrta
-      
sistemizaciji delovnih mest.
Ravnatelj mora obveščati delavce tudi o
drugih zadevah, ki vplivajo na socialno-ekonomski položaj, pravice ter
obveznosti delavcev iz dela in delovnega razmerja.
O zadevah iz prvega in drugega odstavka
tega člena se delavce pisno obvesti najkasneje osem dni pred sprejemom
odločitev ravnatelja ali sveta zavoda.
16. Skupno posvetovanje
18. člen
Ravnatelj je dolžan obveščati
reprezentativne sindikate v zavodu in zahtevati skupno posvetovanje glede:
-      
statusnih sprememb
-      
potrebe po novih delavcih (število in profili)
-      
razporejanja delavcev iz zavoda v druge organizacije
-      
razporejanja delavcev iz kraja v kraj
-      
odpuščanja delavcev.
Potrebne informacije za posvetovanje o
zadevah iz prve alinee tega člena je ravnatelj dolžan posredovati reprezentativnim
sindikatom najmanj 30 dni, v ostalih zadevah pa 8 dni pred sprejemom odločitve
ravnatelja ali sveta zavoda. Skupno posvetovanje mora ravnatelj sklicati
najmanj 3 dni pred sprejemom odločitve.
17. Predhodno mnenje
19. člen
Ravnatelj mora 15 dni pred sprejemom
odločitve zahtevati predhodno mnenje reprezentativnih sindikatov o:
-      
zaposlovanju oziroma nadaljevanju dela delavcev, ki izpolnjujejo pogoje
za starostno upokojitev
-      
začetku in koncu delovnega časa, odmorih med delom in razporeditvi
tedenskega delovnega časa
-      
času, kraju in načinu izplačil plač in drugih osebnih prejemkov
-      
uvajanju novih načinov ugotavljanja delovne uspešnosti, razvrščanju
oziroma napredovanju v višje plačilne razrede in določanju plač in drugih
prejemkov na tej podlagi
-      
ukrepih za preprečevanje poškodb pri delu in poklicnih bolezni
-      
določanju različnih oblik nadzora nad delom, obnašanjem in
učinkovitostjo dela zaposlenih.
Reprezentativni sindikati oblikujejo
predhodno mnenje na podlagi večinskega stališča zaposlenih delavcev.
Če organ upravljanja oziroma ravnatelj pri
odločitvi ni upošteval mnenja reprezentativnih sindikatov, jih mora v osmih
dneh obvestiti o razlogih za svojo odločitev.
Organ upravljanja oziroma direktor lahko
sam odloči o zadevah iz prvega odstavka tega člena, če sindikati ne posredujejo
svojega mnenja v osmih dneh od dneva, ko je bila dana zahteva.
Na zahtevo reprezentativnega sindikata mora
ravnatelj v osmih dneh organizirati razgovor s sindikalnimi predstavniki.
1. DELOVNA RAZMERJA
1. Sistemizacija
20. člen
Z aktom o sistemizaciji se za posamezno
delovno mesto določijo posebni delovni pogoji za sklenitev delovnega razmerja.
Delovne izkušnje kot posebni delovni pogoj za sklenitev delovnega razmerja se
lahko opredelijo do pet let.
2. Organ, ki odloča o potrebi po
sklenitvi delovnega razmerja in opravi izbiro med kandidati
21. člen
Sklep o potrebi sklenitve delovnega
razmerja sprejme ravnatelj in opravi izbiro med kandidati.
3. Prenos pooblastil
22. člen
Pooblastila za odločanje o pravicah,
obveznostih in odgovornostih delavcev (splošno ali posamično pooblastilo), o
katerih odloča ravnatelj, lahko prenese na pomočnika ravnatelja.
4. Pogodba o zaposlitvi
23. člen
Zavod in delavec skleneta pisno pogodbo o
zaposlitvi, najkasneje z dnem nastopa dela.
Pred podpisom pogodbe o zaposlitvi je
potrebno delavca seznaniti z vsebino kolektivnih pogodb, ki urejajo njegove
pravice in obveznosti.
Delavec lahko kadarkoli zahteva vpogled v
vsebino kolektivnih pogodb in se mu te pravice ne sme odreči.
Pogodbeni stranki se zavezujeta, da bosta
izdelali enoten obrazec pogodbe o zaposlitvi, ki bo vseboval minimum obveznih
elementov in ga posredovali vsem vzgojnoizobraževalnim zavodom.
5. Poskusno delo
24. člen
Poskusno delo za posamezna dela znaša
največ:
-      
za dela od I. do IV. skupine zahtevnosti en mesec,
-      
za dela V. skupine zahtevnosti dva meseca,
-      
za dela VI. in VII. skupine zahtevnosti tri mesece,
-      
za dela VIII. in IX. skupine zahtevnosti štiri mesece.
Poskusno delo ne more biti daljše kot je
določeno v objavi.
25. člen
Delavca na poskusnem delu spremlja
tričlanska komisija, ki jo imenuje ravnatelj. Člani komisije morajo imeti
najmanj takšno stopnjo strokovne izobrazbe kot se zahteva za delovno mesto, na
katero je razporejen delavec na poskusnem delu. Eden izmed članov komisije med
poskusnim delom spremlja, nadzoruje in pomaga delavcu na poskusnem delu.
Komisija svojo odločitev sprejme do izteka roka. Sklep, mora biti obrazložen in
imeti pravni pouk.
26. člen
Če delavec odpove delovno razmerje v času
trajanja poskusnega dela, se šteje za dan prenehanja delovnega razmerja dan, ko
delavec poda pismeno odpoved.
Poskusno delo se izjemoma lahko podaljša
zaradi odsotnosti z dela zaradi daljše bolezni, vpoklica na vojaške vaje in
podobno, če odsotnost znaša več:
-      
kot 5 delovnih dni za dela I. do IV. skupine zahtevnosti,
-      
kot 10 delovnih dni za dela V. skupine zahtevnosti,
-      
kot 15 delovnih dni za dela VI. in VII. skupine zahtevnosti,
-      
kot 20 delovnih dni za dela VIII. in IX. skupine zahtevnosti.
6. Pripravništvo
27. člen
Delavec, ki sklene delovno razmerje kot
pripravnik opravlja pripravništvo in strokovni izpit v skladu s to pogodbo.
Pedagoški delavec in strokovni delavec, ki
sklene delovno razmerje kot pripravnik, opravlja pripravništvo in strokovni
izpit po specialnih predpisih.
Pripravništva ni potrebno ponovno
opravljati delavcu, ki je v nadaljnjem izobraževanju dosegal višjo stopnjo
izobrazbe v okviru svojega poklica in stroke.
28. člen
Pripravnik sklene delovno razmerje za
določen čas v naslednjih primerih:
-      
če ni pogojev, da se po končani pripravniški dobi in opravljenem
strokovnem izpitu zaposli na ustreznem delovnem mestu,
-      
če si pripravnik izrecno želi pridobiti samo delovne izkušnje, potrebne
za samostojno opravljanje svojega poklica.
29. člen
Pripravnik pripravi poročilo o poteku
pripravništva.
Ob koncu pripravniške dobe opravi
pripravnik strokovni izpit. Izpit se opravlja praviloma pred iztekom pripravniške
dobe.
30. člen
Pripravniška doba traja največ eno leto,
razen če zakon ne določa drugače. V tem okviru se določa:
-      
za pripravnike s srednjo strokovno izobrazbo - največ 6 mesecev,
-      
za pripravnike z višjo strokovno izobrazbo - največ 8 mesecev,
-      
za pripravnike z visoko strokovno izobrazbo - največ 10 mesecev.
Pripravništvo se lahko na predlog mentorja
skrajša do 1/4 pripravniške dobe. V primeru zelo uspešnega dela pripravnika se
lahko na predlog ravnatelja v skladu s posebnimi predpisi skrajša pripravniška
doba do 1/2. O skrajšanju pripravniške dobe odloča komisija za spremljanje
pripravniške dobe.
31. člen
Pripravništvo se lahko podaljša, če znaša
opravičena odsotnost z dela pripravnika:
-      
za dela IV. in V. stopnje več kot 14 delovnih dni,
-      
za dela VI. stopnje več kot 21 delovnih dni,
-      
za dela VII. stopnje več kot 28 delovnih dni.
32. člen
Pripravniku, ki je sklenil delovno razmerje
za določen čas, preneha delovno razmerje s potekom časa, za katerega je sklenil
delovno razmerje.
Pripravniku, ki je sklenil delovno razmerje
za nedoločen čas, preneha delovno razmerje, če tudi po ponovnem opravljanju
strokovnega izpita ni uspešen.
7. Razporejanje delavcev
33. člen
Delavca se lahko razporedi v drug kraj
največ za 6 mesecev, na način in pod pogoji kot jih določa četrti odstavek 24.
člena kolektivne pogodbe za negospodarske dejavnosti (Uradni I. RS, št. 18/91
in 34/93).
Za nedoločen čas delavca ni mogoče
razporediti iz kraja v kraj brez njegove privolitve:
-      
če pot na delo in z dela traja v normalnih okoliščinah z javnimi
prevoznimi sredstvi dve uri in več,
-      
če je samohranilka(ec) z otrokom do 7 let,
-      
če ima otroka starega do 5 let,
-      
če je invalid II. ali III. kategorije,
-      
če je starejši od 55 let (moški) oziroma 50 let (ženske),
-      
če neguje težje duševno ali telesno prizadetega družinskega člana.
Če razporeditev iz kraja v kraj brez
njegove privolitve zaradi oddaljenosti bivališča zahteva delavčevo preselitev,
mu je treba zagotoviti enakovredne bivalne prostore in možnosti šolanja otrok.
34. člen
Zavod mora razporediti delavca – invalida
oziroma delavca z zmanjšano delovno zmožnostjo na ustrezno delovno mesto na
podlagi pravnomočnega sklepa pristojne komisije, ki je ugotovila spremenjene
delovne zmožnosti delavca.
Dokler zavod ne zagotovi delavcu iz prvega
odstavka drugega ustreznega dela, mu mora izplačevati nadomestilo za čas
čakanja na drugo ustrezno delo v višini 80% osnovne plače, povečane za dodatek
na delovno dobo oziroma v višini 100% osnovne plače povečane za dodatek na
delovno dobo, če je nastopila invalidnost pri delavcu zaradi poklicne bolezni
ali nesreče pri delu.
Če je za delavca ugodneje, se mu nadomestilo, iz drugega
odstavka tega člena, izplačuje v višini 70% povprečne plače, ki jo je prejemal
v zadnjih treh mesecih, za redno delo brez povečanega obsega dela in delovne
uspešnosti.
34.a člen
Učitelja, ki opravlja naloge razrednika,
izmed zaposlenih učiteljev v zavodu določi ravnatelj.
Učitelj za čas opravljanja nalog razrednika
sklene pogodbo o zaposlitvi za nedoločen čas na delovnem mestu učitelj
razrednik. V času opravljanja nalog razrednika učitelju mirujejo pravice,
obveznosti in odgovornosti iz pogodbe o zaposlitvi za delovno mesto učitelja.
Ob prenehanju opravljanja nalog razrednika, ima učitelj razrednik pravico in
dolžnost do vrnitve na delovno mesto učitelja.
Ne glede na prejšnji odstavek lahko
učitelj, ki je v zavodu zaposlen za določen čas, sklene pogodbo o zaposlitvi za
določen čas na delovnem mestu učitelj razrednik, in sicer za čas opravljanja
nalog razrednika.
Opravljanje nalog na delovnem mestu učitelj
razrednik in na delovnem mestu učitelj se šteje za opravljanje istega dela v
smislu omejitve sklepanja pogodb o zaposlitvi za določen čas, kot ga določa zakon,
ki ureja delovna razmerja.
35. člen
Delavec je dolžan začasno opravljati delo,
ki ne ustreza vrsti in stopnji njegove strokovne izobrazbe, znanju in zmožnosti
v primeru višje sile, reševanja človeških življenj in zdravja, nenadne krajše
odsotnosti drugega delavca in v primeru okvare naprav.
Delavec prejme v primerih razporeditve po
prejšnjem odstavku enako plačo kot jo prejema na svojem delovnem mestu oziroma
plačo, ki je zanj ugodnejša.
8. Prevzem delavcev v drugo
organizacijo
36. člen
Delavca je mogoče prevzeti v drug zavod
oziroma k drugemu delodajalcu pod naslednjimi pogoji:
-      
da se v organizaciji ukine določena dejavnost v celoti in iz tega
razloga preneha potreba po delu vseh delavcev določene organizacijske enote
oziroma določenega poklicnega profila,
-      
da druga organizacija oziroma delodajalec zaposli vse delavce na
delovnih mestih, ki ustrezajo strokovni izobrazbi, znanju in zmožnostim
prevzetih delavcev,
-      
da se delovna doba delavca, ki je prevzet na delo v drugo organizacijo
oziroma k drugemu delodajalcu, kot podlaga za uveljavljanje pravic iz delovnega
razmerja upošteva kot da delavec ni spremenil zaposlitve.
V primerih iz prejšnjega odstavka tega
člena sklene delavec delovno razmerje brez objave.
Pogodbo o prevzemu delavcev na delo
skleneta organa upravljanja v obeh organizacijah na podlagi predhodnega mnenja
sindikata.
8.a Prehodi delavcev iz vrtca v osnovno šolo
ob uvedbi 9-letnega programa
36.a člen
Osnovna šola, ki uvede 9-letni program,
prevzame v skladu z normativi in standardi za osnovno šolo, v začetku šolskega
leta, ko začne prvič izvajati 9-letni program, vzgojitelje predšolskih otrok. V
osnovno šolo, ki izvaja program 9-letne osnovne šole, je mogoče iz vrtca
začasno za obdobje enega šolskega leta, razporediti vzgojitelje predšolskih
otrok, da se tako otrokom olajša prehod iz vrtca v šolo.
Prevzem vzgojiteljev predšolskih
otrok v šolskem letu, ko začne osnovna šola prvič izvajati program 9-letne
osnovne šole
36.b člen
Osnovna šola praviloma v šolskem letu, ko
začne prvič izvajati program 9-letne osnovne šole prevzame od vrtca vzgojitelje
predšolskih otrok za poučevanje v prvem razredu, izvajanje
vzgojno-izobraževalnega dela v oddelkih podaljšanega bivanja in jutranje
varstvo.
Prevzem se opravi praviloma med vrtcem in
šolo, ki delujeta na območju občine, ki je ustanoviteljica obeh zavodov.
Ravnatelj šole najkasneje do 31. maja ugotovi potrebno število vzgojiteljev
predšolskih otrok za opravljanje vzgojno-izobraževalnega dela v osnovni šoli in
drugih oblik organiziranega dela z učenci ter za navedena mesta pripravi
posebno interno objavo in jo posreduje vrtcem, ki delujejo na območju šolskega
okoliša. Interna objava se objavi v prostorih vrtca, v njej pa je treba
navesti:
-      
zahtevane pogoje,
-      
8-dnevni rok, do katerega se lahko prijavijo kandidati,
-      
8-dnevni rok, v katerem bodo kandidati obveščeni o izbiri.
Za objavo interne objave v prostorih vrtca
je odgovoren njegov ravnatelj.
Osnovna šola praviloma prevzame tiste
vzgojitelje predšolskih otrok, ki izpolnjujejo naslednje pogoje:
-      
izpolnjujejo izobrazbene pogoje za vzgojitelja predšolskih otrok iz
tretjega odstavka 40. oziroma 56. člena zakona o vrtcih (Uradni list RS, št.
12/96) v povezavi s 103. členom zakona o osnovni šoli (Uradni list RS, št.
12/96 in 33/97).
-      
imajo opravljena najmanj dva modula izobraževanja za učitelje v prvem
vzgojno-izobraževalnem obdobju in
-      
imajo izkušnje v oddelkih s programom priprave na šolo.
V primeru, da se prijavi več kandidatov, ki
izpolnjujejo pogoje, kot je predvidenih delovnih mest, opravi izbiro delavcev,
ki bodo prevzeti, ravnatelj šole v soglasju z ravnateljem vrtca.
Pogodbo o prevzemu vzgojiteljev predšolskih
otrok iz vrtca v šolo skleneta ravnatelja vrtca in šole.
Vzgojitelj predšolskih otrok iz prejšnjega
odstavka sklene v osnovni šoli delovno razmerje za nedoločen čas. Pri
uveljavljanju pravic iz delovnega razmerja (dodatki, dopusti, jubilejne
nagrade, napredovanje itd.) se delavcu upošteva tudi delovna doba, ki jo je
dopolnil v vrtcu.
Delavcem, ki so bili prevzeti v skladu s
prejšnjimi odstavki, tri leta po prevzemu ne more prenehati delovno razmerje
zaradi nujnih operativnih razlogov.
Razporejanje vzgojiteljev predšolskih
otrok v osnovno šolo za obdobje enega leta
36.c člen
Vzgojitelja predšolskih otrok, ki je v
vrtcu opravljal delo v oddelku otrok pred vstopom v program 9-letne osnovne
šole, je mogoče za obdobje enega šolskega leta začasno razporediti iz vrtca v
osnovno šolo za poučevanje v prvem razredu, izvajanje vzgojno-izobraževalnega
dela v oddelkih podaljšanega bivanja in jutranje varstvo v osnovni šoli.
Vzgojitelj predšolskih otrok sklene delovno
razmerje v osnovni šoli za obdobje, ki ga opredelita ravnatelja šole in vrtca.
Vzgojitelju v tem času v vrtcu mirujejo pravice iz delovnega razmerja.
Po preteku delovnega razmerja, sklenjenega
v skladu s prejšnjim odstavkom, se vzgojitelj predšolskih otrok vrne v vrtec in
nadaljuje z delovnim razmerjem, ki ga je imel sklenjenega v vrtcu.
O začasni razporeditvi vzgojitelja
predšolskih otrok v šolo sporazumno odločita ravnatelja vrtca in šole.
Pri uveljavljanju pravic iz delovnega
razmerja (dodatki, dopust, jubilejne nagrade, napredovanja in podobno) se
delavcu upošteva tudi delovna doba, ki jo je dopolnil v vrtcu oziroma v šoli.
To določilo velja in se smiselno uporablja
tudi za razporeditev učitelja, ki izpolnjuje pogoje za vzgojitelja predšolskih
otrok in ostale pogoje iz drugega odstavka 36.b člena te pogodbe iz šole v
oddelek vrtca, v katerega so vključeni otroci, ki bodo v naslednjem šolskem
letu vstopili v šolo.
36.č člen
(prenehal
veljati)
9. Delo na domu
37. člen
V aktu o sistemizaciji vzgojnovarstvenega
zavoda se določi, na katerih delovnih mestih je dopustno uvesti delo na domu.
Pogoji in način opravljanja dela na domu se
uredijo med vzgojnovarstvenim zavodom in delavcem s pogodbo o zaposlitvi.
Vzgojnovarstveni zavod in delavec s pogodbo
opredelita predvsem pogoje in način opravljanja dela na domu ter nadomestilo za
uporabo delavčevih delovnih sredstev za delo na domu, in sicer najmanj v višini
predpisane amortizacije ter povračilo ostalih materialnih stroškov.
Delavec, ki dela na domu, ima enake pravice
in obveznosti iz dela in delovnega razmerja kot delavci, ki delajo v
vzgojnovarstvenem zavodu.
Vzgojnovarstveni zavod je dolžan
zagotavljati varne pogoje dela in nadzorovati varnost pri delu.
V času trajanja delovnega razmerja delavca
brez njegove privolitve ni mogoče razporediti na delo na domu.
10. Pravice delavcev, katerih delo
postane nepotrebno zaradi nujnih operativnih razlogov v zavodu
38. člen
Pri določanju delavcev, katerih delo
postane nepotrebno zaradi nujnih operativnih razlogov se upošteva seštevek točk
po vseh kriterijih. Kot presežek se najprej opredelijo delavci z manjšim
številom točk.
39. člen
Kriteriji za ugotavljanje začasnih in
trajnih presežkov delavcev:
1.    
Delovna uspešnost delavca:                                                                                            točk
a)  
nadpovprečna                                                                                                                30
b)  
povprečna                                                                                                                      10
c)  
podpovprečna                                                                                                                  0
Kriterij delovne uspešnosti se upošteva
samo v primeru, če se je ocenjevala v zavodu eno leto pred uvedbo postopka za
določanje presežnih delavcev.
2.    
Strokovna izobrazba:                                                                                                               
Delavec ima:
a)  
zahtevano strokovno izobrazbo                                                                                     30
b)  
eno stopnjo nižjo strokovno izobrazbo                                                                           10
c)  
dve ali več stopenj nižjo strokovno izobrazbo od zahtevane                                           0
3.    
Naziv:
a)  
mentor                                                                                                                            10
b)  
svetovalec                                                                                                                      20
c)  
svetnik                                                                                                                            30
4.    
Delovne izkušnje za delo, ki ga delavec opravlja:                                                                   
a)  
ima zahtevane delovne izkušnje                                                                                      5
b)  
nima zahtevanih delovnih izkušenj                                                                                   0
5.    
Dosežena delovna doba:                                                                                                         
a)  
do 3 let                                                                                                                              3
b)  
nad 3 do 7 let                                                                                                                    6
c)  
nad 7 do 10 let                                                                                                                  9
d)  
nad 10 do 15 let                                                                                                              13
e)  
nad 15 do 20 let                                                                                                              17
f)   nad 20 do 25 let                                                                                                              20
g)  
nad 25 let                                                                                                                        25
6.    
Zdravstveno stanje:                                                                                                                 
a)  
delavec ima kronično ali ponavljajoče obolenje                                                             10
b)  
slabše zdravstveno stanje delavca zaradi poškodb pri delu                                          20
7.    
Socialno stanje:                                                                                                                       
a)  
zaposlen samo eden izmed zakoncev oziroma samohranilec                                      20
b)  
število nepreskrbljenih otrok:                                                                                              
-   za vsakega otroka po                                                                                                    5
c)   delavec, ki opravlja
obrtno dejavnost kot postranski poklic (popoldanska obrt) ali delavec, ki je
lastnik kmetijskih obdelovalnih površin nad 4 ha – 30 točk
d)   delavec, katerega
zakonec opravlja obrtno dejavnost kot postranski poklic ali je lastnik
kmetijskih obdelovalnih površin nad 4 ha – 30 točk
e)   delavec, ki je
pretežni lastnik ali družabnik v delujočem zasebnem ali mešanem podjetju – 30
točk
Za nepreskrbljene otroke se štejejo otroci,
ki živijo z delavcem v skupnem gospodinjstvu in nimajo lastnih sredstev za
preživljanje.
40. člen
Delavcu, ki mu preneha delovno razmerje
zaradi nujnih operativnih razlogov, pripada odpravnina v višini 50% njegove povprečne
izplačane plače brez odtegljajev v zadnjih treh mesecih za vsako leto dela v
vzgojnoizobraževalnih zavodih.
Odpravnina iz prejšnjega odstavka se
izplača delavcu najkasneje do izteka odpovednega roka.
41. člen
Kriteriji se upoštevajo na podlagi
dokumentiranih podatkov, s katerimi razpolaga zavod oziroma jih na podlagi
poziva posredujejo delavci. Podatki se upoštevajo po stanju na dan, ko
pristojni organ ugotovi trajen presežek delavcev.
Delavcu, ki predloži dokončen sklep, s
katerim je njegov zakonec določen kot presežek, lahko preneha delovno razmerje
samo z njegovim soglasjem.
Starejšemu delavcu, ki mu do izpolnitve pogojev za upokojitev
manjka do pet let zavarovalne dobe, lahko preneha delovno razmerje le, če se mu
zagotovi dokup zavarovalne dobe, če mu je zagotovljeno denarno nadomestilo iz
naslova zavarovanja za primer brezposelnosti do izpolnitve pogojev za
upokojitev ali z njegovim soglasjem pravica do ustrezne odpravnine.
42. člen
Ravnatelj mora delavca obveščati o vseh
aktivnostih, povezanih z nastankom in reševanjem presežnih delavcev, delavci pa
morajo biti osebno seznanjeni z možnimi načini reševanja svojega delovnega
položaja.
43. člen
Če svet zavoda sprejme program razreševanja
presežnih delavcev in pri tem ne upošteva stališč mnenj in predlogov sindikata,
lahko sindikat v osmih dneh od dneva, ko mu je bil vročen program razreševanja
presežnih delavcev, sproži postopek pred arbitražno komisijo.
Če sindikat v roku, določenem v prejšnjem
odstavku, ne sproži postopka pred arbitražno komisijo, je program dokončen.
V primeru, ko je sindikat sprožil postopek
pred arbitražno komisijo, je program dokončen, ko arbitražna komisija odloči.
Kadar se arbitražna komisija ne more
konstituirati, ker posamezna stranka ni imenovala svojega arbitra, imenuje
arbitra na predlog stranke sodišče za delovne spore z območja, na katerem je
sedež zavoda.
11. Delovni čas
44. člen
Delovni čas je efektivni delovni čas, čas
dnevnega odmora med delom in čas upravičenih odsotnosti z dela v skladu z
zakonom in kolektivno pogodbo.
Polni delovni čas je 40 ur tedensko. V
polni delovni čas se šteje tudi čas, ko delavec sodeluje v organih upravljanja
zavoda kot predstavnik zaposlenih oziroma v strokovnih organih zavoda.
Pred začetkom šolskega leta ravnatelj na
podlagi predloga letnega delovnega načrta zavoda določi letni razpored
delovnega časa za vse zaposlene in o tem pisno obvesti njih in sindikat, na v
zavodu običajen način.
Zavod mora voditi evidenco delovnega časa v
skladu s predpisi.
11.a Delovni čas in delovna obveznost
učiteljev in drugih strokovnih delavcev v osnovnem in srednjem šolstvu
44.a člen
Delovni čas učitelja je neenakomerno
razporejen. Če je neenakomerno razporejen ali začasno prerazporejen delovni čas
ostalih strokovnih delavcev, se smiselno uporabljajo določbe te kolektivne pogodbe
o razporeditvi delovnega časa učiteljev.
Pri neenakomerni razporeditvi delovnega
časa se upošteva polni delovni čas kot povprečna delovna obveznost v 12 mesecih
tekočega šolskega leta, to je od 1. septembra v tekočem koledarskem letu do 31.
avgusta v naslednjem koledarskem letu (v nadaljnjem besedilu: referenčno
obdobje).
Ravnatelj mora z individualnim letnim
delovnim načrtom delo učitelja organizirati tako, da je ob izteku referenčnega
obdobja povprečni polni delovni čas izravnan.
Polni delovni čas učitelja ne sme biti
razporejen na manj kot štiri dni v tednu oziroma več kot pet zaporednih dni v
tednu, razen če dela ni mogoče organizirati drugače zaradi nemotene izvedbe
vzgojno-izobraževalnega dela in je tako določeno v letnem delovnem načrtu
zavoda.
Če vzgojno-izobraževalnega dela ni mogoče
organizirati drugače in je zato učitelju, ki ima neenakomerno razporejen
delovni čas oziroma začasno prerazporejen delovni čas, v posameznem referenčnem
obdobju izjemoma odrejeno delo preko povprečne delovne obveznosti v tem
obdobju, se mu ta presežek izplača kot delo preko polnega delovnega časa.
Ravnatelj po koncu referenčnega obdobja
obvesti učitelja o izrabi delovnega časa, upoštevaje letno razporeditev in
začasne prerazporeditve delovnega časa, in o obsegu ur nadurnega dela.
Pri neenakomerni razporeditvi ali začasni
prerazporeditvi delovnega časa učitelja tedenske učne obveznosti, določene z
zakonom, ki ureja organizacijo in financiranje vzgoje in izobraževanja, ni
dopustno neenakomerno razporediti.
V primeru začasne prerazporeditve delovnega
časa, ki odstopa od individualnega letnega delovnega načrta učitelja iz
44.b člena te kolektivne pogodbe, mora ravnatelj o tem pisno obvestiti učitelja
najmanj en dan pred prerazporeditvijo delovnega časa.
44.b člen
Pred začetkom šolskega leta ravnatelj na podlagi predloga
letnega delovnega načrta zavoda za novo šolsko leto sprejme
individualni letni delovni načrt za vsakega učitelja, v katerem opredeli obseg
in razporeditve del in nalog v skladu s pogodbo o zaposlitvi.
Delovna obveznost učitelja obsega tedensko
učno obveznost, določeno z zakonom, pripravo na pouk, popravljanje in
ocenjevanje izdelkov ter drugo delo, potrebno za uresničitev izobraževalnega
programa.
Učitelju, ki ima sklenjeno pogodbo o
zaposlitvi za polni delovni čas, se za izvedbo učne obveznosti, priprav na
pouk, popravljanja in ocenjevanja izdelkov (kakor izhaja iz Priloge 1, ki je
sestavni del te kolektivne pogodbe) prizna v tednih trajanja pouka 33 ur na
teden.
Drugo delo, potrebno za uresničitev
izobraževalnega programa, obsega dela in naloge, ki so skupne vsem učiteljem
(primeroma so navedene v Prilogi 2, ki je sestavni del te kolektivne pogodbe)
in lahko trajajo najmanj 150 do največ 180 ur v šolskem letu. Učitelj izvaja
tudi druga dela in naloge, potrebne za uresničitev izobraževalnega
programa, ki se do zapolnitve polne delovne obveznosti učitelja določijo v
individualnem letnem delovnem načrtu, kamor sodijo tudi naloge razrednika.
44.c člen
Z zakonom določena tedenska učna obveznost
predstavlja največji tedenski dovoljeni obseg ur učne obveznosti, ki skupaj s
pripravo na pouk, popravljanjem in ocenjevanjem izdelkov ter drugim delom
predstavlja polno tedensko delovno obveznost učitelja.
V primerih in pod pogoji, ki jih določa
zakon, ki ureja organizacijo in financiranje vzgoje in izobraževanja, ter v
primeru, ko učitelj nadomešča krajšo začasno odsotnost učitelja in se
nadomeščanje izvaja kot ura pouka, je dopustno učitelju določiti ure dodatne
tedenske učne obveznosti.
Učna obveznost dnevno ne sme presegati 7 ur
pouka.
Dodatna tedenska učna obveznost ni delo
preko polnega delovnega časa. Učitelj je za ure dodatne tedenske učne
obveznosti upravičen do dodatnega plačila v skladu s predpisi, ki urejajo
sistem plač javnih uslužbencev.
44.d člen
Učitelj pisno obvesti ravnatelja, da bo del
delovne obveznosti, ki obsega pripravo na pouk, popravljanje in ocenjevanje
izdelkov ali izjemoma tudi druga dela in naloge, za katera je tako določeno v
individualnem letnem delovnem načrtu, v tednih trajanja pouka, opravljal izven
zavoda. Pisno obvestilo velja do preklica.
Ob upoštevanju organizacije dela v zavodu,
učitelj opravlja delo izven zavoda po lastnem časovnem razporedu v obsegu
največ 10 ur tedensko v okviru ur iz tretjega odstavka 44.b člena. Učitelj, ki
opravlja delo izven zavoda, mora priti v prostore zavoda ali se udeležiti
sestankov, konferenc ali drugih vnaprej določenih aktivnosti tudi ob dnevih, ko
bi sicer opravljal delo izven zavoda oziroma če gre za nujne ali neodložljive
zadeve.
Učitelj, ki opravlja delo izven zavoda, je
dolžan upoštevati pogoje za varno opravljanje dela.
Za čas opravljanja dela izven zavoda
učitelju ne pripadajo dodatki za delo v manj ugodnem delovnem času, razen če
ravnatelj pisno odredi, da se mora določeno delo opraviti kot nočno delo, delo
v nedeljo ali na dan, ki je z zakonom določen kot dela prost dan.
Delo, ki ga učitelj opravlja izven zavoda,
ni delo na domu v skladu z zakonom, ki ureja delovna razmerja, in to kolektivno
pogodbo.
12. Letni dopust
45. člen
Delavci zaposleni v vzgojnoizobraževalnih
zavodih praviloma izrabijo večino letnega dopusta v času šolskih počitnic.
46. člen
Delavec ima pravico do letnega dopusta po
kriterijih opredeljenih s to pogodbo, ne glede na to ali dela polni ali krajši
delovni čas od polnega.
Če delavec ne izpolni pogoja nepretrganega
dela šestih mesecev, ima pravico do sorazmernega dela dopusta. Sorazmerni del
dopusta se določi tako, da se število pripadajočih dni letnega dopusta deli z
dvanajstimi meseci in pomnoži s številom mesecev, ki jih je delavec že izpolnil
v zavodu.
47. člen
Dolžina letnega dopusta je odvisna od
delovne dobe, zahtevnosti delovnega mesta, delovnih pogojev, psihičnih
obremenitev, socialnih in zdravstvenih razmer ter starosti.
1.    
točka
Delavcu pripada glede na delovno dobo
naslednje število dni letnega dopusta:
-      
do 3 leta delovne dobe                                                                                                   19
dni
-      
nad 3 do 7 let delovne dobe                                                                                           20
dni
-      
nad 7 do 10 let delovne dobe                                                                                         21
dni
-      
nad 10 do 15 let delovne dobe                                                                                       22
dni
-      
nad 15 do 20 let delovne dobe                                                                                       23
dni
-      
nad 20 do 25 let delovne dobe                                                                                       24
dni
-      
nad 25 let delovne dobe                                                                                                 25
dni
2.    
točka
Glede na najvišjo stopnjo izobrazbe, ki se
zahteva za delovno mesto:
-      
delavcem VIII. in IX. skupine zahtevnosti – 6 dni letnega dopusta
-      
delavcem VII. -in VII./2 skupine zahtevnosti – 5. dni letnega dopusta,
-      
delavcem VI. in VI./2 skupine zahtevnosti – 4 dni letnega dopusta,
-      
delavcem V. skupine zahtevnosti – 3 dni letnega dopusta
-      
delavcem na vseh ostalih delovnih mestih – 2 dni letnega dopusta.
3.    
točka
Delavcu se letni dopust glede na zahtevnost
dela poveča:
-      
za vodenje zavoda – 5 dni,
-      
za vodenje enote vrtca, podružnične šole oziroma opravljanja funkcije
pomočnika ravnatelja – 4 dni,
-      
za vzgojno-izobraževalno in drugo delo z otroki oziroma učenci s
posebnimi potrebami v zavodih za vzgojo in izobraževanje otrok, mladoletnikov
in mlajših polnoletnih oseb s posebnimi potrebami in šolah s prilagojenim
programom ter razvojnih oddelkih vrtcev:
a)  z lažjo motnjo v duševnem razvoju, z motnjami vida sluha in govora
ter z motnjami v telesnem in gibalnem razvoju – 3 dni
b)  z motnjami vedenja in osebnosti in z zmerno motnjo v duševnem
razvoju – 5 dni
c)  s težjo motnjo v duševnem razvoju ter z več motnjami – 10 dni
-      
za delo v hrupu, vročini, prahu in vlagi, oziroma pod vplivom vremenskih
razmer – 3 dni
-      
za delo v nočnem času – 3 dni
Učiteljem, vzgojiteljem, varuhom,
svetovalnim delavcem in drugim strokovnim delavcem, ki jih določa zakon, se
letni dopust poveča za 1 dan.
4.    
točka
Delavcu se glede na socialne in zdravstvene
razmere letni dopust poveča:
-      
za vsakega otroka do 7 leta starosti 2 dni,
-      
za vsakega otroka nad 7 let do 15 let starosti za 1 dan,
-      
invalidu II. in III. kategorije za 1 dan,
-      
delavcu, ki neguje in varuje težje telesno ali zmerno, težje ali težko
duševno prizadeto osebo za 5 dni,
-      
delovnemu invalidu in delavcu z najmanj 60% telesno okvaro za 5 dni,
5.    
točka
Delavcu, ki dopolni 50 let starosti, se
letni dopust poveča za 5 dni.
Kriterij delovne dobe oziroma določene
starosti se upošteva delavcu pri določanju dolžine letnega dopusta, če je
izpolnjen pogoj v koledarskem letu, za katerega se določa dolžina letnega
dopusta.
48. člen
Kot dnevi letnega dopusta se štejejo
delovni dnevi. V dneve letnega dopusta se ne vštevajo sobote.
Delavec ima pravico dva dni letnega dopusta
izrabiti na tista dneva, ki ju sam določi, pri čemer mora o tem obvestiti zavod
tri delovne dni pred izrabo. Delavec teh dveh dni ne more koristiti v istem
tednu.
13. Odmor
49. člen
Delavci imajo pravico do dnevnega 30
minutnega odmora. Odmor se ne sme organizirati na začetku ali ob koncu
delovnega časa. Izraba dnevnega odmora za pedagoške delavce se uredi z
razporeditvijo delovnega časa v okviru zavoda.
14. Odsotnost z dela z nadomestilom
plače
50. člen
Delavec je lahko odsoten z dela največ 7
delovnih dni s pravico do nadomestila plače v posameznem koledarskem letu, in
sicer:
-      
sedem dni zaradi nege ožjega družinskega člana (zakonec, otroci,
posvojenci in pastorki) v primerih, ko nima pravice do nadomestila plače za
odsotnost zaradi nege družinskega člana po predpisih o zdravstvenem
zavarovanju, in sicer na podlagi zdravniškega potrdila,
-      
pet dni zaradi aktivnega sodelovanja pri kulturnih, športnih in podobnih
prireditvah na državni ali mednarodni ravni in v primeru elementarnih nesreč,
-      
tri dni zaradi sklenitve zakonske zveze, rojstva otroka, smrti ožjega
družinskega člana in staršev, selitve v drugo stanovanje,
-      
dva dni za poroko otroka,
-      
en dan zaradi smrti bližnjih sorodnikov (stari starši, brat, polbrat,
sestra, polsestra, vnuk, vnukinja, tašča in tast), zaradi vpoklica k vojaškim
vajam, ki trajajo nad 5 dni.
V primerih iz predhodnega odstavka delavcu
odsotnosti ni mogoče zavrniti, ne glede na potrebe delovnega procesa.
15. Druge krajše odsotnosti
51. člen
Za pripravo na strokovni izpit pripada
pripravniku do V. stopnje strokovne izobrazbe 5 delovnih dni, pripravniku VI.
in VII. stopnje strokovne izobrazbe pa 7 delovnih dni odsotnosti z dela z
nadomestilom plače. To odsotnost lahko koristi le enkrat.
Na osnovi predloga medicine dela ima
delavec pravico do odsotnosti 10 delovnih dni z nadomestilom osebnega dohodka
za medicinsko programirano zdravljenje.
Delavcu se mora zagotoviti odsotnost z dela
zaradi opravljanja državljanskih dolžnosti in opravljanja funkcije v državnih
organih in organih lokalnih skupnosti ter zaradi opravljanja funkcij v najvišjih organih reprezentativnih
sindikatov dejavnosti, ki so opredeljeni s statuti, veljavnimi na dan podpisa
te pogodbe.
Prostovoljni krvodajalci imajo pravico do
dveh zaporednih prostih delovnih dni vsakokrat, ko dajo kri. Prosti dnevi se
jim računajo, kot da so na delu.
Delavec sme biti odsoten z dela ob
nadomestilu plače zaradi iskanja nujne zdravniške pomoči, vendar največ tri ure
za posamezen primer in ne več kot 20 ur na leto. To velja tudi v primeru, ko
delavec išče zdravniško pomoč za ožjega družinskega člana.
16. Odsotnost z dela brez nadomestila
plače
52. člen
Delavec je lahko odsoten brez nadomestila
plače do 30 delovnih dni v posameznem koledarskem letu pod pogojem, da
odsotnost ne bo bistveno motila delovnega procesa. Delavcu se odobri odsotnost
zaradi:
-      
zasebnega potovanja,
-      
nege družinskega člana, ki ni medicinsko indicirana,
-      
zdravljenja na lastne stroške,
-      
strokovnega izpopolnjevanja, kadar delavec nima pravice do odsotnosti z
nadomestilom osebnega dohodka,
-      
sodelovanja na kulturnih in športnih prireditvah,
-      
sodelovanja na kongresih, konferencah političnih strank in drugih organizacij,
-      
drug neodložljiv osebni opravek.
V primeru odsotnosti delavca z dela brez
pravice do nadomestila osebnega dohodka, delavcu pravice in obveznosti iz
delovnega razmerja mirujejo.
Delavcu, ki je na izobraževanju v lastnem
interesu zavod lahko sofinancira šolnino oziroma mu omogoča izobraževanje v
skladu s svojimi možnostmi.
17.1. Stalno strokovno izobraževanje,
izpopolnjevanje in usposabljanje
53. člen
Delavci imajo pravico do stalnega
strokovnega izobraževanja, izpopolnjevanja in usposabljanja. V ta namen mora
zavod delavcem na delovnih mestih za katere se zahteva najmanj srednja
izobrazba omogočiti letno najmanj 5 dni strokovnega izobraževanja oziroma 15
dni na vsaka 3 leta, ostalim delavcem pa najmanj 2 dni
letno oziroma 6 dni na vsaka tri leta.
Stroške strokovnega izobraževanja,
izpopolnjevanja in usposabljanja, vključno z nadomestilom plače, plača zavod.
Delavcu pripada povračilo stroškov
povezanih s stalnim strokovnim izobraževanjem, izpopolnjevanjem in usposabljanjem:
-      
potni stroški,
-      
kotizacija,
-      
stroški bivanja.
17.2 Izobraževanje za pridobitev javno
veljavne izobrazbe
54. člen
Delavci imajo pravico do izobraževanja za
pridobitev javno veljavne izobrazbe v svojem interesu ali v interesu zavoda,
zavod pa ima pravico delavce napotiti na takšno izobraževanje.
Delavec se je dolžan izobraževati, če ga
zavod napoti na izobraževanje za pridobitev javno veljavne izobrazbe.
Delavec, ki se za pridobitev javno veljavne
izobrazbe izobražuje v interesu zavoda in delavec, ki je na takšno izobraževanje
napoten, sklene z zavodom pogodbo, s katero se uredijo medsebojne pravice in
obveznosti.
a) Izobraževanje v interesu zavoda in napotitev na izobraževanje
55. člen
Delavcu, ki se izobražuje za pridobitev
javno veljavne izobrazbe v interesu zavoda in delavcu, ki je na izobraževanje
napoten s strani zavoda, pripada:
-      
za vsako prvo opravljanje izpita na ravni izobraževanja do V. stopnje –
3 delovni dnevi,
-      
za vsako prvo opravljanje izpita na višji ali visoki stopnji
izobraževanja – 5 delovnih dni,
-      
za zaključni izpit na ravni izobraževanja do V. stopnje zahtevnosti – 10
delovnih dni,
-      
za diplomo na višji ali visoki šoli – 15 delovnih dni,
-      
za vsako prvo opravljanje izpita na podiplomskem študiju – 10 delovnih
dni,
-      
za pripravo magistrske naloge – 25 delovnih dni,
-      
za pripravo doktorske disertacije – 35 delovnih dni.
Delavcu pripada tudi povračilo stroškov
šolnine, razen če zavod sam krije te stroške.
Če je izobraževanje organizirano med
delovnim časom, se čas izobraževanja šteje v redni delovni čas, delavec pa ima
enake pravice, kot če bi delal.
b) Izobraževanje v lastnem interesu
55.a člen
Delavcu, ki se za pridobitev javno veljavne
izobrazbe izobražuje v lastnem interesu, zavod omogoča izobraževanje v skladu s
svojimi možnostmi.
Zavod lahko z delavcem iz prejšnjega
odstavka sklene pogodbo o ureditvi medsebojnih pravic in obveznosti.
Če se z zakonom za posamezno delovno mesto
na področju vzgoje in izobraževanja pogoji za opravljanje dela spremenijo in se
predpiše zahtevnejša stopnja strokovne izobrazbe, kot je veljala ob sklenitvi delovnega
razmerja delavca za to delovno mesto, potem pripada delavcu, ki se za dosego te
strokovne izobrazbe izobražuje v lastnem interesu:
-      
za vsako prvo opravljanje izpita 2 delovna dneva,
-      
za pripravo na zaključni izpit 7 delovnih dni
-      
za pripravo diplome 10 delovnih dni.
S pogodbo iz drugega odstavka se te pravice
lahko določijo za delavca tudi ugodneje.
56. člen
Program strokovnega izpopolnjevanja in
izobraževanja za potrebe zavoda določi ravnatelj po predhodnem mnenju
strokovnega organa. Ravnatelj sprejema tudi sklepe o posamičnem izpopolnjevanju
in izobraževanju.
Strokovni organ je dolžan najmanj enkrat na
leto obravnavati poročilo o strokovnem izpopolnjevanju delavcev in ga s svojim
mnenjem posredovati svetu zavoda.
Poročilo pripravi ravnatelj.
57. člen
Delavci imajo pravico in dolžnost, da se
izobražujejo pri ustreznih izobraževalnih zavodih v Sloveniji.
V primerih, ko v Sloveniji ni ustreznih
izobraževalnih zavodov, se lahko napoti delavca na izobraževanje v tujino.
58. člen
Delavec, ki ga je zavod poslal na
izobraževanje, je dolžan ostati na delu v zavodu toliko časa po zaključenem
študiju, kot je trajalo izobraževanje.
18. Delovna praksa dijakov in študentov
59. člen
Dijake in študente sprejme na delovno
prakso ravnatelj.
Delovna praksa se opravlja po programu
šole, ki pošilja učence in študente na prakso.
60. člen
Dijaku oziroma študentu se določi mentorja.
Mentor dijaka oziroma študenta na delovni praksi spremlja, vodi in nadzoruje,
ob koncu pa tudi oceni njegovo delo.
61. člen
Zavod mora dijaka in študenta na delovni
praksi:
-      
seznaniti s predpisi o varstvu pri delu,
-      
seznaniti z nevarnostmi pri delu, ki ga bo opravljal,
-      
zavarovati za primer nesreče pri delu,
-      
seznaniti s predpisi o tajnosti podatkov.
19. Varstvo starejših delavcev
62. člen
Vzgojitelju, pomočniku vzgojitelja, varuhu,
učitelju in predavatelju višje šole s 35 leti delovne dobe oziroma s 30 leti
delovne dobe za ženske, od tega najmanj 25 let oziroma 20 let v vzgoji in
izobraževanju za ženske, se učna obveznost, vzgojno delo ali delovno usposabljanje
zmanjša za 2 uri.
Pedagoškim delavcem, ki so morali za nastop
dela v vzgoji in izobraževanju izpolnjevati z zakonom predpisan pogoj o
pridobljenih ustreznih delovnih izkušnjah in so ta pogoj izpolnili, se pri
ugotavljanju delovne dobe iz prejšnjega odstavka k delovni dobi v vzgoji in
izobraževanju prišteje tudi dejanska delovna doba, ki jo je delavec kot pogoj
za nastop dela v vzgoji in izobraževanju izpolnil s predhodno pridobljenimi
delovnimi izkušnjami.
Delavec oziroma delavka iz prvega odstavka
prejema plačo za polni delovni čas.
20. Varstvo pri delu
63. člen
Ravnatelj je dolžan v skladu z normativi in
standardi sprejeti ustrezne ukrepe, da se zagotovi varno delo delavcev in
varnost otrok. V nasprotnem primeru delavec ni dolžan sprejeti dela.
Ravnatelj oziroma poslovodni organ zavoda
je odgovoren za varno delo, zato mora:
-      
prilagajati delo tehničnemu napredku in spoznanjem stroke doma in v
svetu
-      
organizirati preventivne zdravstvene preglede najmamj enkrat na tri leta
za vse delavce zavoda.
21. Prenehanje delovnega razmerja
64. člen
Dolžina odpovednega roka:
-      
za delavce I., II. in III. skupine zahtevnosti                                                                1
mesec
-      
za delavce IV. in V. skupine zahtevnosti                                                                 2
meseca
-      
za delavce VI. in VII. Skupine zahtevnosti                                                              3
mesece
-      
za delavce VIII. in IX. Skupine zahtevnosti                                                            4
mesece.
V času odpovednega roka ima delavec pravico
do 12 ur odsotnosti z dela na mesec, zaradi iskanja nove zaposlitve.
Delavec in ravnatelj zavoda se lahko
sporazumeta o krajšem odpovednem roku. Sporazum mora biti sestavljen v pisni
obliki.
22. Odgovornost delavcev za delovne
obveznosti
65. člen
Disciplinske organe, ki odločajo o
disciplinski odgovornosti in sankcije za disciplinsko odgovornost določa zakon.
Delavec je lahko odgovoren za hujšo ali lažjo kršitev delovne obveznosti.
Lažje kršitve delovne obveznosti:
1.    
zamujanje na delo in predčasno odhajanje z dela najmanj 5-krat mesečno
2.    
neopravičen izostanek z dela do tri dni v obdobju treh mesecev
3.    
netočno oziroma lažno prikazovanje delovnega časa ali drugih dejstev, z
namenom protipravne pridobitve dnevnice ali drugega nadomestila
4.    
neopravičena odklonitev strokovnega izpopolnjevanja
5.    
uporaba delovnih sredstev v osebne namene ali namene tretjih oseb.
66. člen
Hujše kršitve delovne dolžnosti:
1.    
neizpolnjevanje ter nevestno, nepravočasno in malomarno izpolnjevanje
delovnih in drugih obveznosti
2.    
nezakonito razpolaganje s sredstvi
3.    
nesmotrno in neodgovorno uporabo sredstev
4.    
opustitev dejanj, ki jih poslovodni organ ali delavec s posebnimi
pooblastili in odgovornostmi mora storiti v okviru svojih pooblastil
5.    
če delavec tri mesece zaporedoma iz neopravičenih razlogov ne dosega
pričakovanih rezultatov dela
6.    
kršitev predpisa o varstvu pred požarom, eksplozijo, elementarnimi
nesrečami in škodljivim delovanjem strupenih in drugih nevarnih materialov ter
določb splošnega akta oziroma kolektivne pogodbe
7.    
zlorabo položaja in prekoračitev danega pooblastila
8.    
izdajanje poslovne, uradne ali druge tajnosti, določene z zakonom ali
splošnim aktom oziroma kolektivno pogodbo in kršitev predpisov, ki urejajo
varovanje osebnih podatkov
9.    
zlorabo pravice do bolezenskega dopusta
10.  kršitev
predpisov in opustitev ukrepov za varstvo delavcev, delovnih sredstev in
življenjskega okolja
11.  kršitev
predpisa o obrambi ter določb splošnega akta oziroma kolektivne pogodbe
12.  motnje
enega ali več delavcev v delovnem procesu, ki izrazito otežuje izpolnjevanje
delovnih obveznosti
13.  dajanje
nepravilnih podatkov, zaradi česar je delavec v zmoti glede uveljavljanja
pravic
14.  onemogočanje
vpogleda v listine in poslovanje zavoda, če je delavcu to potrebno, da bi uveljavil
svojo pravico
15.  oviranje
delavca pri uveljavljanju pravic v zavodu, pred sodiščem ali pri drugem organu
16.  sprejem
delavca na delo v nasprotju z določbami zakona, kolektivno pogodbo ali
splošnimi akti
17.  sprejemanje
ali dajanje podkupnine oziroma neopravičeno pridobivanje premoženjske koristi v
zvezi z delom
18.  omejevanje
pravic delavca ali postavljanje delavca v neugoden položaj, ker je izražal
lastno mnenje
19.  opravljanje
privatnega dela v delovnem času
20.  opravljanje
del in sklepanje poslov, na svoj ali tuj račun, ki sodijo v delovno področje
ali dejavnost zavoda in je bila zaradi takega ravnanja povzročena škoda oziroma
so bili prizadeti interesi zavoda
21.  ponarejanje
zapisnikov, sklepov in drugih aktov
22.  neopravičeni
izostanek z dela več kot tri dni v obdobju treh mesecev
23.  prihod
na delo v vinjenem stanju ali pod vplivom drugih narkotičnih sredstev
24.  uživanje
alkoholnih in drugih narkotičnih sredstev med delovnim časom
25.  če
odgovorni delavec ne odstrani z dela vinjenega delavca ali delavca, ki je pod
vplivom narkotičnih sredstev
26.  če
ravnatelj ne obvešča delavcev ali ne zahteva predhodnega mnenja oziroma ne
organizira skupnega posvetovanja.
67. člen
Ukrep prenehanja delovnega razmerja se
izreče za primere določene v točkah 1 do 12 prejšnjega člena.
68. člen
Disciplinskega postopka ni potrebno uvesti,
če so posledice kršitve delovne obveznosti neznatne ali pa jih sploh ni.
69. člen
Delavcu v disciplinskem postopku se mora
osebno vročiti:
-      
zahtevo za uvedbo disciplinskega postopka
-      
vabilo na zaslišanje ali na obravnavo pred disciplinski organ
-      
odločbo disciplinskega organa I. in II. stopnje.
V primerih iz prve in druge alinee tega
člena je potrebno delavcu vročiti zahtevo in vabilo osem dni pred obravnavo
oziroma drugim dejanjem v disciplinskem postopku. V vabilu je potrebno delavca
izrecno poučiti, da bo obravnava ali drugo dejanje v njegovi nenavzočnosti, če
svoje odsotnosti ne opraviči.
O vročeni zahtevi, vabilu in odločbi iz
prvega odstavka tega člena se obvesti tudi sindikat zavoda, katerega član je
delavec.
70. člen
O disciplinski odgovornosti delavca odloča
senat disciplinske komisije. Predsednik disciplinske komisije imenuje za vsako
obravnavo posebej tričlanski senat izmed članov disciplinske komisije.
Če obstaja sum, glede nepristranosti
odločanja posameznega člana senata, lahko zahteva delavec njegovo izločitev.
71. člen
Na disciplinski obravnavi se vodi zapisnik.
O odgovornosti delavca odloča senat na nejavni seji. Zapisnik o odločanju
senata se vodi posebej.
Delavec ima pravico v pripravljalnem
postopku ali na glavni obravnavi predlagati izvedbo posameznih dokazov, ki jih
senat disciplinske komisije izvede po svoji presoji.
72. člen
Zoper odločitev disciplinskega organa lahko
ugovarja delavec v zakonsko določenem roku. Ugovor lahko poda delavec pisno ali
ustno na zapisnik. Po pooblastilu delavca lahko vloži ugovor tudi sindikalni
zaupnik.
Če odločba disciplinske komisije ne vsebuje
pravnega pouka, ali pa je pravni pouk napačen, to ne sme biti v škodo delavca.
73. člen
O ugovoru odloča svet zavoda. Če ugovarja
samo delavec, svet zavoda ne sme izreči strožjega ukrepa, kot ga je izrekel
disciplinski organ prve stopnje. Delavcu se ne sme izreči strožjega ukrepa tudi
v primeru, ko vrne svet zavoda zadevo v ponovno odločanje disciplinski
komisiji.
23. Odškodninska odgovornost
74. člen
O odškodninski odgovornosti delavca odloča
ravnatelj, če povzročena škoda ne presega čiste zajamčene plače.
Če škoda presega znesek iz prvega odstavka,
odloča o odškodninski odgovornosti disciplinska komisija.
Delavec ima pravico do odškodnine, če mu je
bila povzročena škoda na delu ali v zvezi z delom.
24. Odškodnina za nezakonite odločbe
75. člen
Delavcu pripada pavšalna odškodnina, ki
znaša pet izplačanih povprečnih plač v zavodu, kadar je s pravnomočno odločbo
sodišča ugotovljeno:
-      
da je delavec nezakonito uvrščen med presežke delavcev, oziroma da so
bile pri določanju presežkov storjene bistvene kršitve postopka in bistveno
kršene pravice delavcev,
-      
da je delavcu prenehalo delovno razmerje na nezakonit način.
Za izračun odškodnine se upošteva povprečje
zadnjih treh mesecev pred pravnomočnostjo odločbe sodišča.
2. PLAČE, DODATKI, NADOMESTILA PLAČE, DRUGI OSEBNI
PREJEMKI IN STROŠKI
1. Splošne določbe o plačah
76. člen
V pogodbi o zaposlitvi zavod oziroma
delodajalec in delavec določita osnovno plačo delavca v skladu z zakonom.
Za normalne delovne pogoje se štejejo
pogoji kot jih opredeljujejo normativi za opravljanje vzgojnoizobraževalne
dejavnosti.
77. člen
(prenehal
veljati)
78. člen
(prenehal
veljati)
2. Dodatki
79. člen
(prenehal
veljati)
80. člen
(prenehal
veljati)
80.a člen
(prenehal
veljati)
80.b člen
(prenehal
veljati)
80.c člen
(prenehal
veljati)
80.č člen
(prenehal
veljati)
80.d člen
(prenehal
veljati)
80.e člen
(prenehal
veljati)
80.f člen
(prenehal
veljati)
80.g člen
(prenehal
veljati)
80.h člen
(prenehal
veljati)
80.i člen
(prenehal
veljati)
81. člen
(prenehal
veljati)
81.a člen
(prenehal
veljati)
81.b člen
(prenehal
veljati)
81.c člen
(prenehal
veljati)
81.č člen
(črtan)
81.d člen
(prenehal
veljati)
81.e člen
(prenehal
veljati)
81.f člen
(prenehal
veljati)
82. člen
(prenehal
veljati)
82.a člen
(prenehal
veljati)
82.b člen
(prenehal
veljati)
82.c člen
(prenehal
veljati)
2.2. Dodatki za težje delovne pogoje
83. člen
(prenehal
veljati)
2.3. Dodatek za delovno dobo
84. člen
(prenehal
veljati)
2.4. Dodatki za manj ugoden delovni čas
85. člen
(prenehal
veljati)
85.a člen
Delavcu, ki opravi najmanj 60% celotne
mesečne ali 80% celotne tedenske obveznosti v popoldanskem času, pripada za čas
dela v popoldanskem času dodatek.
Za dela v popoldanskem času se šteje delo v
vrtcu in v dijaškem domu med 12. in 22. uro in delo v ostalih vzgojnoizobraževalnih
zavodih med 13. in 20. uro.
Prvi odstavek tega člena ne velja za
delavce, ki izvajajo podaljšano bivanje ter pedagoško in drugo strokovno delo,
ki se konča do 16. ure.
a) Dodatek za izmensko delo
86. člen
(prenehal
veljati)
b) Deljen delovni čas
87. člen
(prenehal
veljati)
c) Nočno delo in delo na dela proste dneve
88. člen
(prenehal
veljati)
d) Delo preko polnega delovnega časa
89. člen
(prenehal
veljati)
3. Dežurstvo in stalna pripravljenost
90. člen
Dežurstvo je posebni delovni pogoj, ko mora
biti delavec prisoten v zavodu, da bo ob nastopu nujnega dela lahko to delo
opravil.
Za vsako uro obvezne navzočnosti pripada
delavcu ob delavnikih plačilo v višini 90% urne vrednosti osnovne plače. (prenehal
veljati)
Če ure obvezne prisotnosti sovpadajo z
nedeljo, praznikom oziroma dela prostih dni ali nočnim časom pripadajo delavcu
tudi dodatki iz 88. člena te pogodbe. (prenehal
veljati)
4. Plača iz naslova uspešnosti delavca
91. člen
(prenehal
veljati)
5. Nadomestilo plače
92. člen
Delavcu pripada nadomestilo plače za čas
odsotnosti z dela v naslednjih primerih:
-      
zaradi bolezni in poškodbe, ki ni povezana z delom;
-      
poklicne bolezni in nesreče pri delu;
-      
letnega dopusta in druge odsotnosti z dela;
-      
za praznik in dela prost dan po posebnem republiškem zakonu;
-      
odsotnosti z dela zaradi strokovnega izpopolnjevanja oziroma
izobraževanja;
-      
v drugih primerih, določenih z zakonom, kolektivno pogodbo ali splošnim
aktom zavoda oziroma delodajalca;
-      
v primeru odklonitve dela na delovnem mestu, če niso zagotovljeni varni
delovni pogoji, pa to pomeni nevarnost za življenje in zdravje delavca ali
otrok;
-      
v času stavke, če arbitražni svet ugotovi, da je bila stavka organizirana
v skladu z zakonom in stavkovnimi pravili dejavnosti ter da je šlo za bistveno
kršitev kolektivne pogodbe s strani delodajalca in so bile poprej izčrpane vse
pogajalske možnosti.
V vseh navedenih primerih, razen v primeru
prve alinee, pripada delavcu nadomestilo v višini 100% osnove.
V primeru iz prve alinee pripada delavcu za
čas, ko gre nadomestilo v breme zavoda oziroma delodajalca nadomestilo v višini
80% od osnove.
Osnova za izračun nadomestila je plača
delavca, ki bi jo prejel za redni delovni čas v tekočem mesecu, če bi delal.
93. člen
Delavec, ki se je kot presežni delavec
dolžan prekvalificirati ali dokvalificirati, ima za ta čas pravico do
nadomestila plače v višini 80% osnovne plače, povečane za dodatek za delovno
dobo.
94. člen
V primeru, da zavod začasno ne more
zagotoviti delavcem dela v zavodu in sprejme sklep o skrajšanju delovnega časa
in v primeru, da je presežnemu delavcu zagotovljena pravica do sklenitve
delovnega razmerja s krajšim delovnim časom od polnega, ima delavec pravico do
nadomestila plače za čas do polnega delovnega časa v višini 80% osnovne plače,
povečane za dodatek za delovno dobo.
95. člen
Delavec, ki je začasno razporejen v drug
zavod ali k drugemu delodajalcu za čas do 6 mesecev, ne more prejemati nižje
osnovne plače, kot jo je prejemal pred razporeditvijo.
96. člen
Delavcu za čas čakanja na delo na domu
pripada nadomestilo plače v višini 80% osnovne plače, povečane za dodatek za
delovno dobo.
97. člen
Delavec, ki je bil na podlagi sklepa
pristojne invalidske komisije razporejen na drugo ustrezno delo, ker zaradi
zmanjšane delovne zmožnosti in neposredne nevarnosti za nastanek invalidnosti
ni mogel več opravljati svojega dosedanjega dela, ima pravico do nadomestila
razlike zaradi zmanjšane plače na drugem ustreznem delu. Obdobje, katero se
vzame v poštev za določitev višine plače, je lahko obdobje zadnjih treh mesecev
ali koledarsko leto pred nastankom zmanjšane delovne sposobnosti s tem, da se
uporablja za delavca ugodnejša varianta. V osnovo za izračun razlike plače se
upošteva plača, ki jo je delavec prejel za polni delovni čas.
6. Drugi osebni prejemki
98. člen
Delavcem, ki delajo s krajšim delovnim
časom, pripadajo drugi osebni prejemki ter povračilo stroškov v zvezi z delom v
enakem znesku kot delavcem, ki delajo s polnim delovnim časom.
a) Regres za letni dopust
99. člen
Delavcem se izplača regres do konca junija
tekočega leta v višini kot je določena s kolektivno pogodbo za negospodarske
dejavnosti.
Pravica do regresa za letni dopust je
vezana na pravico do letnega dopusta. Vsakemu delavcu, ki ima pravico do
letnega dopusta, pripada regres za letni dopust tudi, če letnega dopusta ne
izkoristi. Regres za letni dopust izplača organizacija oziroma delodajalec, pri
kateri je delavec pridobil pravico do dopusta, razen če ni z novo organizacijo
oziroma delodajalcem drugače dogovorjeno.
b) Jubilejne nagrade
100. člen
Delavcu pripada jubilejna nagrada v višini:
-      
za 10 let delovne dobe                                                                                                     50%
-      
za 20 let delovne dobe                                                                                                     75%
-      
za 30 let delovne dobe                                                                                                   100%
povprečne mesečne plače v gospodarstvu Republike
Slovenije dosežene za pretekle tri mesece pred izplačilom.
Delavec prejme jubilejno nagrado v
četrtletju, v katerem dopolni delovno dobo iz prejšnjega odstavka.
c) Odpravnina ob upokojitvi
101. člen
Delavcu ob upokojitvi pripada odpravnina v
višini treh povprečnih mesečnih plač na zaposlenega v Republiki Sloveniji
oziroma treh njegovih zadnjih plač, če je to zanj ugodneje.
Če je zavod oziroma delodajalec delavcu dokupil delovno dobo,
je delavec upravičen do razlike odpravnine, v primeru, da so bila sredstva za
dokup manjša od odpravnine.
č) Solidarnostne pomoči
102. člen
Delavcu oziroma njegovi družini pripada
solidarnostna pomoč v višini neto osnove določene na podlagi zakona o začasni
določitvi osnove za določanje plač in drugih prejemkov iz delovnega razmerja
(Uradni list RS, št. 19/97), in sicer v naslednjih primerih:
-      
smrt delavca ali ožjega družinskega člana;
-      
težja invalidnost;
-      
daljša bolezen;
-      
elementarne nesreče ali požari.
7. Povračila stroškov v zvezi z delom
a) Prehrana med delom
103. člen
Delavcem se zagotovi prehrana med delom ali
povračilo stroškov za prehrano med delom. Regres za prehrano med delom mesečno
znaša 10% povprečne plače na zaposlenega v gospodarstvu RS za pretekle tri
mesece. Če je ekonomska cena zagotovljene prehrane nižja od zneska
pripadajočega regresa za prehrano, so delavci upravičeni do plačila razlike.
Višina regresa je enaka za vse delavce.
Delavec ni upravičen do regresa za prehrano
v času bolniške odsotnosti, dopusta, ko je na službenem potovanju in mu je
zagotovljena dnevnica ali nadomestilo za druge opravičene odsotnosti.
b) Povračilo stroškov za službena potovanja
104. člen
Za službena potovanja doma in v tujini se
povrnejo stroški po predloženih računih na osnovi potnega naloga.
Delavec je upravičen za potovanja po
domovini do naslednje višine dnevnic:
-      
cela dnevnica za vsakih 24 ur službenega potovanja in za službeno
potovanje, ki je trajalo manj kot 24 in več kot 12 ur,
-      
polovična dnevnica za službeno potovanje, ki je trajalo več kot 8 in
manj kot 12 ur,
-      
znižana dnevnica za službeno potovanje, ki je trajalo več kot 6 in manj
kot 8 ur, če se je potovanje pričelo 2 uri pred začetkom delovnega časa ali
končalo 2 uri po koncu delovnega časa.
Cela dnevnica za službeno potovanje v
državi, brez stroškov za prenočišče, znaša 5% povprečne plače v gospodarstvu
Republike Slovenije, izplačane v zadnjem trimesečju.
Polovična dnevnica znaša 50%, znižana 35%
cele dnevnice iz prejšnjega odstavka. Regres za prehrano in dnevnica se med
seboj izključujeta.
Stroški za prenočitev se delavcem priznajo
v polnem znesku po priloženem računu, razen hotela de luxe kategorije. V tem
primeru delavcu pripada 87,4% cele dnevnice. Stroški za prenočišče se delavcu
povrnejo tudi brez predloženega računa, in sicer v višini zneska, ki predstavlja
30% vrednosti dnevnice.
Za službena potovanja v tujino pripadajo
delavcem dnevnice, kot jih določa odredba o izdatkih za službena potovanja in
selitve v tujino oziroma drugi veljavni predpis.
c) Terenski dodatek
105. člen
Terenski dodatek predstavlja povračilo
stroškov delavcem za prehrano in prenočevanje v času bivanja in dela na terenu,
če je terensko delo organizirano izven sedeža podjetja in bivališča delavca. Če
traja delo na terenu dalj kot tri dni (npr. šola v naravi...) pripada delavcem
terenski dodatek, če sta na terenu organizirana hrana in prenočišče (sicer ima
pravico do povračila stroškov po potnem nalogu). Znesek terenskega dodatka
znaša 25% cele dnevnice.
Terenski dodatek in dnevnica se
izključujeta.
Plačilo za povečan obseg dela in terenski
dodatek se ne izključujeta.
105.a člen
Delavcu pripada dodatek v višini 50% cele dnevnice za spremstvo učencev na eni ekskurziji in dveh
športnih dnevnih v šolskem letu v primeru, če traja ekskurzija ali športni dan
več kot 8 ur in poteka najmanj 15 km izven kraja sedeža šole.
Dodatek iz prejšnjega odstavka in dnevnica
se ne izključujeta.
č) Kilometrina
106. člen
Nadomestilo stroškov za uporabo lastnega
avtomobila za službene potrebe znaša 30% cene super bencina za prevoženi
kilometer.
d) Prevoz na delo in z dela
107. člen
Delavcu se nadomestijo stroški prevoza na
delo in z dela v višini stroškov javnega prevoznega sredstva. Do povračila so
upravičeni vsi delavci, katerih bivališče je oddaljeno od delovnega mesta 1 km
po najkrajši poti. Če prevoz z javnim sredstvom ni možen, se delavcu prizna
znižana kilometrina v višini 15% cene super bencina.
Delavcu se priznajo stroški za prevoz na
delo in z dela za vsak dan prisotnosti na delu.
e) Ločeno življenje
108. člen
Nadomestilo za ločeno življenje znaša mesečno
40% poprečne plače izplačane na delavca v gospodarstvu Republike Slovenije za
pretekle tri mesece. Nadomestilo za ločeno življenje se izplačuje delavcu, ki
je začasno razporejen na delo in strokovno izpopolnjevanje izven kraja stalnega
bivališča njegove ožje družine.
Delavec ni upravičen do povračila za ločeno
življenje, če odkloni primerno družinsko stanovanje ali če se je vselil v
družinsko stanovanje, družine pa ni preselil.
f) Drugi stroški
109. člen
Delavci so upravičeni do povrnitve tudi
drugih stroškov v zvezi z opravljanjem dela (teleks, telefaks, PTT stroški,
taksi) skladno z navodili za potovanje.
9. Inovacije
110. člen
Delavcu pripada za inovacijo najmanj 10%
odškodnine (nagrade) od ugotovljene letne čiste gospodarske koristi.
Če je narava inovacije taka, da gospodarska
korist ni izračunljiva, se lahko višino odškodnine oceni.
Konkretni izračun odškodnine je stvar
pogodbe med avtorjem in zavodom oziroma delodajalcem.
10. Pripravniki in učenci na praksi
111. člen
Delavcu pripravniku pripada 70% osnovne
plače za delovno mesto za katero se usposablja.
Učencem in študentom na praksi se za polni
delovni čas in predviden delovni rezultat obvezne prakse izplača plačilo
najmanj v višini 15% povprečne plače v gospodarstvu Republike Slovenije za
pretekli mesec.
Pripravniki, učenci in študentje imajo
pravico do vseh dodatkov, nadomestil in osebnih prejemkov ter povračil stroškov
v zvezi z delom v skladu s kolektivno pogodbo.
11. Osebni dohodek sindikalnih
zaupnikov
112. člen
(prenehal
veljati)
3. POGOJI ZA DELOVANJE SINDIKATA
113. člen
Reprezentativnim sindikatom dejavnosti se
za njihovo delovanje zagotavlja plačilo 1 ure in 20 minut na zaposlenega v
vzgoji in izobraževanju.
Zavod zagotavlja sindikatom za njihovo delo
naslednje pogoje:
-      
sindikalnim zaupnikom najmanj ena plačana ura letno za vsakega delavca
vendar ne manj kot 65 ur letno, za opravljanje njegovih funkcij in sodelovanje
v delu organov sindikata v zavodu. V tako določeno število ur se ne všteva
delovanje sindikalnih zaupnikov izven zavoda in sodelovanje v organih sindikata
dejavnosti ter odsotnost zaradi izobraževanja, ki ga organizira reprezentativni
sindikat. Ne glede na število sindikalnih zaupnikov v zavodu skupno število
plačanih ur za njihovo sindikalno delo ne sme biti manjše kot število delavcev
v zavodu in ne manjše kot 65 ur letno.
Razlika ur iz prvega in drugega odstavka
tega člena se izrabi na podlagi dogovora med strankami kolektivne pogodbe.
Odločitev pooblaščenega delavca ali organa
zavoda s katero naj bi bil sindikalni zaupnik prerazporejen na drugo delovno
mesto, v drugo organizacijo oziroma k drugemu delodajalcu ali kako drugače
postavljen v manj ugoden ali podrejen položaj, je brez pravnega učinka, če
sindikat ne poda pisnega soglasja. Rok, v katerem je sindikat dolžan dati
soglasje, je osem dni.
V primeru, ko sindikat oceni, da je
odločitev posledica sindikalne dejavnosti sindikalnega zaupnika in zato ne poda
soglasja, lahko pooblaščeni delavec ali organ sproži postopek pred arbitražo.
Dokazno breme je na zavodu oziroma delodajalcu.
Zoper sindikalnega zaupnika tudi ni mogoče
brez soglasja sindikata zavoda začeti disciplinskega postopka ali mu znižati
njegove osnovne plače oziroma plače iz naslova učinkovitosti pod povprečje
zadnjih treh mesecev. V primeru spora je dokazno breme na zavodu ali
delodajalcu.
Spor pred arbitražo lahko sproži tudi
sindikat, če meni da je sindikalni zaupnik šikaniran zaradi sindikalne dejavnosti.
Glede sestave arbitraže in postopka pred arbitražo, se smiselno uporabljajo
določbe te kolektivne pogodbe o arbitraži, ki v primeru spora odloča o programu
razreševanja presežnih delavcev v zavodu.
113.b člen
Sindikalnim zaupnikom zavodov se vroča
vabila z gradivi za seje svetov zavodov in omogoča sodelovanje na celotnih
sejah.

Priloga:
Opis kriterijev oteženih vplivov delovnega okolja
Tarifna
priloga h kolektivni pogodbi za dejavnost vzgoje in izobraževanja v Republiki
Sloveniji
Izračun
količnikov za plače po usklajenem predlogu sprememb KP dejavnosti
Tabela
dinamike izplačevanja dodatkov – 26. člen sprememb in dopolnitev Kolektivne
pogodbe za dejavnost vzgoje in izobraževanja v Republiki Sloveniji
Tabela
1: Dinamika izplačevanja dodatkov – Prvi odstavek 25. člena sprememb in
dopolnitev Kolektivne pogodbe za dejavnost vzgoje in izobraževanja v Republiki
Sloveniji (Uradni list RS, št. 39/00)
Tabela
2: Dinamika izplačevanja dodatkov – Drugi odstavek 25. člena sprememb in
dopolnitev Kolektivne pogodbe za dejavnost vzgoje in izobraževanja v Republiki
Sloveniji (Uradni list RS, št. 39/00)
Tabela
1- Dinamika izplačevanja dodatkov (Uradni list RS, št. 56/01)
Tabela
2 - Dinamika izplačevanja dodatkov (dodatki se seštevajo) (Uradni list RS, št.
56/01)
Aneks h kolektivni
pogodbi za dejavnost vzgoje in izobraževanja v RS (Uradni list RS, št. 64/01) (prenehal
veljati)
Aneks
h kolektivni pogodbi za dejavnost vzgoje in izobraževanja v Republiki Sloveniji
(Uradni list RS, št. 56/02)
Aneks
h Kolektivni pogodbi za dejavnost vzgoje in izobraževanja v Republiki Sloveniji
(Uradni list RS, št. 52/94, 49/95, 34/96, 45/96, 51/98, 28/99, 39/00, 56/01, 64/01,
78/01 in 56/02) (Uradni list RS, št. 60/08)
Prevedba
delovnih mest in nazivov plačne skupine D
Prevedba
delovnih mest plačne skupine J
Aneks
h kolektivni pogodbi za dejavnost vzgoje in izobraževanja v Republiki Sloveniji
(Uradni list RS, št. 40/12)
Aneks
h kolektivni pogodbi za dejavnost vzgoje in izobraževanja v Republiki Sloveniji
(Uradni list RS, št. 46/13)
Priloga
1: Nabor del in nalog, ki obsega učno obveznost skupaj s pripravo na pouk,
popravljanjem in ocenjevanjem izdelkov, v obsegu 33 ur
Priloga
2: Primeroma naveden nabor del in nalog, ki so skupne vsem učiteljem v obsegu
od najmanj 150 do največ 180 ur
Priloga
3: Dogovor

Kolektivna pogodba za dejavnost vzgoje in
izobraževanja v Republiki Sloveniji (Uradni list RS, št. 52/94)
vsebuje naslednje prehodne in končne določbe:
»IV. PREHODNE IN KONČNE DOLOČBE
114. člen
Kolektivna pogodba se uporablja od
1. septembra 1994 dalje.
115. člen
Ta pogodba začne veljati osmi dan po objavi
v Uradnem listu Republike Slovenije.«.

Spremembe in dopolnitve kolektivne pogodbe za
dejavnost vzgoje in izobraževanja v Republiki Sloveniji (Uradni list RS, št. 49/95) vsebujejo naslednjo končno
določbo:
»21. člen
Spremembe in dopolnitve kolektivne pogodbe
za dejavnost vzgoje in izobraževanja v Republiki Sloveniji začnejo veljati
naslednji dan po objavi v Uradnem listu Republike Slovenije, uporabljati pa se
začnejo s 1. 9. 1995.«.

Spremembe in dopolnitve kolektivne pogodbe za
dejavnost vzgoje in izobraževanja v Republiki Sloveniji (Uradni list RS, št. 34/96) vsebujejo naslednji prehodni in
končni določbi:
»8. člen
Dodatki iz 2., 3. in 4. člena se
izplačujejo od 1. 8. 1996 dalje v višini 50%, od 1. 9. 1996 dalje v višini 75%
in od 1. 10. 1997 dalje v višini 100%.
9. člen
Če zakon o spremembah in dopolnitvah zakona
o razmerjih plač v javnih zavodih, državnih organih in v organih lokalnih
skupnosti ne bo sprejet do 30. 9. 1996, se bodo njegovi učinki, dogovorjeni s
sporazumom med Vlado RS in reprezentativnima sindikatoma s področja vzgoje in
izobraževanja, uveljavili s sklenitvijo aneksa k tej kolektivni pogodbi. Aneks
bo sklenjen do 31. 10. 1996 in se bo uporabljal za čas od 1. 3. 1997 do
uveljavitve sprememb in dopolnitev zakona o razmerjih plač oziroma do uveljavitve
drugih zakonskih določb, ki bodo zaposlenim na področju vzgoje in izobraževanja
omogočile napredovanje v plačilne razrede.
Nesklenitev aneksa iz prejšnjega odstavka
se šteje za kršitev kolektivne pogodbe.
10. člen
[…]
V tarifnem delu kolektivne pogodbe se
uredijo tudi delovna mesta pomočnikov ravnateljev z nazivi.
Določbe tega člena se pričnejo uporabljati
z dnem pričetka uporabe zakona o spremembah in dopolnitvah zakona o razmerjih
plač v javnih zavodih, državnih organih in v organih lokalnih skupnosti.
11. člen
Spremembe in dopolnitve te kolektivne
pogodbe začnejo veljati osmi dan po objavi v Uradnem listu Republike Slovenije,
uporabljajo pa se od 1. julija 1996.«.

Spremembe in dopolnitve kolektivne pogodbe za
dejavnost vzgoje in izobraževanja v Republiki Sloveniji (Uradni list RS, št. 51/98) vsebujejo naslednjo končno določbo:
»3. člen
Te spremembe in dopolnitve kolektivne
pogodbe za dejavnost vzgoje in izobraževanja v Republiki Sloveniji začnejo
veljati naslednji dan po objavi v Uradnem listu Republike Slovenije.«.

Spremembe in dopolnitve kolektivne pogodbe za
dejavnost vzgoje in izobraževanja v Republiki Sloveniji (Uradni list RS, št. 28/99) vsebujejo naslednje prehodne in
končno določbo:
»26. člen
Dodatki, navedeni v 13., 15., 16., 17.,
18., 19. in 20. členu, pripadajo delavcem od 1. 11. 1999 dalje in se
izplačujejo po dinamiki, ki je določena v tabeli, ki je sestavni del te
pogodbe.
27. člen
Ko bosta univerzi sprejeli pravila o
habilitaciji bibliotekarjev in bodo le-ti izvoljeni v nazive ter zasedli
delovna mesta, za katera je pogoj izvolitev v te nazive, začnejo za njih
veljati dodatki po 80.e členu in prenehajo veljati dodatki po 80.f členu.
28. člen
Odbor za razlago kolektivne pogodbe se
konstituira najkasneje en mesec po podpisu teh sprememb in dopolnitev.
29. člen
Spremembe in dopolnitve kolektivne pogodbe
za dejavnost vzgoje in izobraževanja v Republiki Sloveniji začnejo veljati
naslednji dan po objavi v Uradnem listu RS.«.

Zakon o minimalni plači, o načinu usklajevanja
plač in o regresu za letni dopust v obdobju 1999-2001- ZMPUPR (Uradni list RS,
št. 39/99)
v zvezi z uporabo določb kolektivne pogodbe določa:
»26. člen
[…]
V času veljavnosti tega zakona se ne uporabljajo tiste določbe
kolektivnih pogodb in drugih predpisov, ki so v nasprotju s tem zakonom.«;
ter vsebuje naslednjo končno določbo:
»27. člen
Ta zakon začne veljati naslednji dan po objavi v Uradnem listu
Republike Slovenije.«.

Spremembe in dopolnitve kolektivne pogodbe za
dejavnost vzgoje in izobraževanja v Republiki Sloveniji (Uradni list RS, št. 39/00) vsebujejo naslednje končne določbe:
»25. člen
Dodatki, navedeni v 6., 8., 10., 12., 16.
in 18. členu, pripadajo delavcem od 1. januarja 2001 dalje in se izplačujejo po
dinamiki, ki je določena v tabeli 1, ki je sestavni del te pogodbe.
Dodatki, navedeni v 9. členu, pripadajo
delavcem od 1. januarja 2001 dalje in se izplačujejo po dinamiki, ki je
določena v tabeli 2, ki je sestavni del te pogodbe.
26. člen
Dodatek iz 7. člena se uveljavi po
naslednji dinamiki:
-      
od 1. januarja 2001 v višini 50%,
-      
od 1. decembra 2001 pa v celoti.
27. člen
14. člen se uveljavi s 1. septembrom 2000.
Organizatorjem izobraževanja pripada
dodatek iz 80.f člena kolektivne pogodbe od 1. septembra 2000. Dinamika
uveljavljanja povišanja tega dodatka pa je določena v 25. členu.
28. člen
Te spremembe in dopolnitve kolektivne
pogodbe za dejavnost vzgoje in izobraževanja v Republiki Sloveniji začnejo
veljati naslednji dan po objavi v Uradnem listu RS.«.

Spremembe in dopolnitve kolektivne pogodbe za
dejavnost vzgoje in izobraževanja v Republiki Sloveniji (Uradni list RS, št. 56/01) določajo:
»1. člen
Povečanje plač, dogovorjeno s temi
spremembami in dopolnitvami kolektivne pogodbe, pomeni le del približevanja
ustreznim razmerjem med plačami zaposlenih v vzgoji in izobraževanju ter
plačami zaposlenih s poklici podobne zahtevnosti v zdravstvu in javni upravi. Ustrezna
razmerja med plačami vseh zaposlenih, ki so plačani iz javnih sredstev, bodo,
upoštevaje sedanja zakonska razmerja, zahtevnost dela, zahtevnost in dolžino
izobraževalnega procesa, mednarodne primerjave med plačami posameznih poklicev
in priporočila mednarodnih organizacij o statusu zaposlenih v javnem sektorju,
določena z novim zakonom. 
Zakonsko določena razmerja med plačami
zaposlenih nosilnih poklicev v javnem sektorju ne bodo bistveno odstopala od
razmerij, ki izhajajo iz zakona o razmerjih plač v javnih zavodih, državnih
organih in organih lokalnih skupnosti. Če bi zaradi povečanja plač na podlagi
kolektivne pogodbe za zdravnike in zobozdravnike prišlo do dodatnega rušenja
razmerij med plačami zaposlenih v vzgoji in izobraževanju ter zdravniki, bosta
stranki te kolektivne pogodbe takoj, ne glede na rok iz tretjega odstavka 13.
člena kolektivne pogodbe, začeli postopek za ponovno vzpostavitev razmerij. 
Če zakon iz prvega odstavka, ki bo urejal
plače v javnem sektorju, ne bo sprejet v Državnem zboru do 30. aprila 2002, se
bo približevanje k ustreznim razmerjem med plačami zaposlenih v vzgoji in
izobraževanju in zaposlenih, ki opravljajo dela podobne zahtevnosti v
zdravstvu, opravilo s sklenitvijo aneksa k tej kolektivni pogodbi, najkasneje
do 15. maja 2002. S tem aneksom se bodo povišali dodatki v enaki višini kot
bodo znašala njihova povišanja v letu 2001, brez povišanja iz naslova tretjega
odstavka 4. člena dogovora o načinu usklajevanja plač v javnem sektorju za leto
2001 (Uradni list RS, št. 122/00). Povišanje dodatkov iz tega aneksa se bo
upoštevalo pri plačah od 1. avgusta 2002 dalje.«;
ter vsebujejo naslednji končni določbi:
»11. člen
Dodatki, navedeni v 2., 3., 5., 6., 7., 8.,
9. in 10. členu, se, upoštevajoč spremembe in dopolnitve kolektivne pogodbe z
dne 20. aprila 2000, uveljavijo po dinamiki, določeni v TABELI 1, ki je
sestavni del te pogodbe.
Dodatki, navedeni v 4. členu, se,
upoštevajoč spremembe in dopolnitve kolektivne pogodbe z dne 20. aprila 2000,
uveljavijo po dinamiki, določeni v TABELI 2, ki je sestavni del te pogodbe.
12. člen
Te spremembe in dopolnitve kolektivne
pogodbe za dejavnost vzgoje in izobraževanja v Republiki Sloveniji začnejo
veljati naslednji dan po objavi v Uradnem listu Republike Slovenije.«.

Aneks h kolektivni pogodbi za dejavnost vzgoje
in izobraževanja v RS (Uradni list RS, št. 64/01) vsebuje naslednjo končno določbo:
»6. člen
Te določbe aneksa h kolektivni pogodbi za
dejavnost vzgoje in izobraževanja v Republiki Sloveniji začnejo veljati
naslednji dan po objavi v Uradnem listu Republike Slovenije.«.

Aneks h kolektivni pogodbi za dejavnost vzgoje
in izobraževanja v Republiki Sloveniji (Uradni list RS, št. 56/02) spreminja 1. člen Sprememb in
dopolnitev kolektivne pogodbe za dejavnost vzgoje in izobraževanja v Republiki
Sloveniji (Uradni list RS, št. 56/01) tako, da se glasi:
»1. člen
Če bi zaradi povečanja plač na podlagi
kolektivne pogodbe za zdravnike in zobozdravnike prišlo do dodatnega rušenja
razmerij med plačami zaposlenih v vzgoji in izobraževanju ter zdravniki, bosta
stranki te kolektivne pogodbe takoj, ne glede na rok iz tretjega odstavka 13.
člena kolektivne pogodbe, začeli postopek za ponovno vzpostavitev razmerij.«;
ter vsebuje naslednjo končno določbo:
»7. člen
Ta aneks začne veljati z dnem objave v
Uradnem listu Republike Slovenije, pod pogojem, da je objavljen pred
uveljavitvijo ZSPJS.
Pogodbene stranke soglašajo, da se za
objavo tega aneksa zaveže Vlada RS.
V primeru izpolnitve odložnega pogoja iz
prvega odstavka tega člena, aneks sploh ne začne veljati.«.

Zakon o kolektivnih pogodbah – ZkolP (Uradni
list RS, št. 43/06)
v zvezi s prenehanjem veljavnosti določb kolektivne pogodbe določa:
»34. člen
(prenehanje
veljavnosti kolektivnih pogodb)
(1) Določbe kolektivnih
pogodb, ki veljajo na dan uveljavitve tega zakona,
se uporabljajo do preteka določenega roka veljavnosti oziroma do sklenitve novih kolektivnih
pogodb, če niso v nasprotju s tem zakonom
ali zakonom, ki ureja individualna
delovna razmerja.
(2) Določbe kolektivnih
pogodb, katerih sklenitelji na strani delodajalcev so samo delodajalske
asociacije z obveznim članstvom,
prenehajo veljati z iztekom prehodnega obdobja
iz 32. člena tega zakona.«;
ter vsebuje naslednjo končno določbo:
»36. člen
(uveljavitev
zakona)
Ta zakon začne veljati petnajsti dan po
objavi v Uradnem listu Republike Slovenije.«.

Aneks h Kolektivni pogodbi za dejavnost vzgoje
in izobraževanja v Republiki Sloveniji (Uradni list RS, št. 60/08) razveljavlja 7. člen Aneksa h
kolektivni pogodbi za dejavnost vzgoje in izobraževanja v Republiki Sloveniji
(Uradni list RS, št. 56/02):
»7. člen
(prenehal veljati)«;
ter vsebuje naslednje prehodne in končne
določbe:
»III. PREHODNE IN KONČNE DOLOČBE
9. člen
Z dnem uveljavitve tega Aneksa
prenehajo veljati naslednje določbe Kolektivne pogodbe za dejavnost vzgoje in
izobraževanja v Republiki Sloveniji (Uradni list RS, št. 52/94, 49/95, 34/96,
45/96, 51/98, 28/99, 39/00, 56/01, 64/01, 78/01 in 56/02): 
-      
v normativnem delu v poglavju 1. DELOVNA RAZMERJA, v točki 8.a Prehodi
delavcev iz vrtca v osnovno šolo ob uvedbi 9-letnega programa 36. č člen, 
-      
v normativnem delu v poglavju 2. PLAČE, DODATKI, NADOMESTILA PLAČE,
DRUGI OSEBNI PREJEMKI IN STROŠKI od 77. člena do vključno 85. člena, v prvem
odstavku 85.a člena. besedilo: » v višini 8% na osnovno plačo«, od 86. člena do
vključno 89. člena, drugi in tretji odstavek 90. člena, 91. člen ter 112. člen,
-      
Aneks h kolektivni pogodbi za dejavnost vzgoje in izobraževanja v
Republiki Sloveniji (Uradni list RS, št. 64/01 in 78/01 – popravek) in 
-      
V Aneksu h kolektivni pogodbi za dejavnost vzgoje in izobraževanja v
Republiki Sloveniji (Uradni list RS, št. 56/02) določbe 1. in 4. člena, prva,
tretja in četrta alineja drugega odstavka 5. člena in določbe 6. in 7. člena.
10. člen
Dinamika odprave nesorazmerij v
osnovnih plačah je določena v Kolektivni pogodbi za javni sektor (Uradni list
RS, 57/08).
11. člen
Uporabniki proračuna opravijo prvi obračun plač v skladu z
ZSPJS meseca septembra 2008 za mesec avgust 2008, pri čemer v skladu z 49.
členom Kolektivne pogodbe za javni sektor, poračunajo ¼ nesorazmerja v osnovnih
plačah od 1. maja 2008 dalje.
12. člen
Aneks začne veljati naslednji dan po objavi v Uradnem listu
Republike Slovenije, uporabljati pa se začne z dnem prvega
obračuna plač na podlagi ZSPJS.«.

Aneks h Kolektivni pogodbi za dejavnost vzgoje
in izobraževanja v Republiki Sloveniji (Uradni list RS, št. 79/11) vsebuje naslednjo končno določbo:
»2. člen
Ta aneks začne veljati naslednji dan po objavi
v Uradnem listu Republike Slovenije.
Določba prvega odstavka 1. člena tega
aneksa se začne uporabljati s 1. 1. 2012, določba drugega odstavka 1. člena pa
s 1. 1. 2014.
Pogodbene stranke soglašajo, da se za
objavo tega aneksa zaveže Vlada Republike Slovenije.«.

Aneks h Kolektivni pogodbi za dejavnost vzgoje
in izobraževanja v Republiki Sloveniji (Uradni list RS, št. 40/12) vsebuje naslednjo končno določbo:
»17. člen
(veljavnost)
Ta aneks začne veljati naslednji dan po objavi v
Uradnem listu Republike Slovenije, uporablja pa se od prvega dne naslednjega
meseca, ki sledi mesecu, v katerem je bil uveljavljen zakon, ki ureja uravnoteženje javnih
financ.«.

Aneks h Kolektivni pogodbi za dejavnost vzgoje
in izobraževanja v Republiki Sloveniji (Uradni list RS, št. 46/13) vsebuje naslednjo končno določbo:
»7. člen
(veljavnost)
Ta aneks začne veljati z dnem uveljavitve
Zakona o spremembah in dopolnitvah Zakona o sistemu plač v javnem sektorju,
sprejetega na podlagi Dogovora o dodatnih ukrepih na področju plač in drugih
stroškov dela v javnem sektorju za uravnoteženje javnih financ v obdobju od 1.
junija 2013 do 31. 12. 2014, z dne 20. 5. 2013.«.

Aneks h Kolektivni pogodbi za dejavnost vzgoje
in izobraževanja v Republiki Sloveniji (Uradni list RS, št. 106/15)
določa:
»3. člen
(sprememba uvrstitev delovnih mest plačne podskupine
D1 s 1. 1. 2018)
V Aneksu h Kolektivni pogodbi za dejavnost
vzgoje in izobraževanja v Republiki Sloveniji (Uradni list RS, št. 60/08) se v
prvem odstavku 3. člena v prilogi z naslovom »Delovna mesta in nazivi plačne
podskupine D1« uvrstitve v plačne razrede delovnih mest pod zaporednimi
številkami 1 do 19 s 1. 1. 2018 spremenijo tako, da se glasijo:
»


1

D010001

ASISTENT

IX

1

 ASISTENT Z DOKTORATOM

40

45


2

D010001

ASISTENT

VIII

2

ASISTENT Z MAGISTERIJEM

34

39


3

D010001

ASISTENT

VII/2

3

ASISTENT 

32

37


4

D010002

BIBLIOTEKAR

IX

1

BIBLIOTEKAR Z DOKTORATOM

40

45


5

D010002

BIBLIOTEKAR

VIII

2

BIBLIOTEKAR Z MAGISTERIJEM

34

39


6

D010002

BIBLIOTEKAR

VII/2

3

BIBLIOTEKAR

32

37


7

D010003

ORGANIZATOR PRAKTIČNEGA USPOSABLJANJA

IX

1

ORGANIZATOR PRAKTIČNEGA USPOSABLJANJA Z DOKTORATOM

40

45


8

D010003

ORGANIZATOR PRAKTIČNEGA USPOSABLJANJA

VIII

2

ORGANIZATOR PRAKTIČNEGA USPOSABLJANJA Z MAGISTERIJEM

34

39


9

D010003

ORGANIZATOR PRAKTIČNEGA USPOSABLJANJA

VII/2

3

ORGANIZATOR PRAKTIČNEGA USPOSABLJANJA

32

37


10

D010004

VISOKOŠOLSKI UČITELJ LEKTOR

IX

1

VISOKOŠOLSKI UČITELJ LEKTOR Z DOKTORATOM

40

45


11

D010004

VISOKOŠOLSKI UČITELJ LEKTOR

VIII

2

VISOKOŠOLSKI UČITELJ LEKTOR Z MAGISTERIJEM

34

39


12

D010004

VISOKOŠOLSKI UČITELJ LEKTOR

VII/2

3

VISOKOŠOLSKI UČITELJ LEKTOR

33

38


13

D017001

STROKOVNI SODELAVEC

VII/2

1

STROKOVNI SVETNIK

38

43


14

D017001

STROKOVNI SODELAVEC

VII/2

2

VIŠJI STROKOVNI SODELAVEC

32

37


15

D017001

STROKOVNI SODELAVEC

VII/2

3

STROKOVNI SODELAVEC

31

36


16

D017002

UČITELJ SLOVENŠČINE NA TUJI UNIVERZI

VII/2

0

 

33

43


17

D017003

UČITELJ VEŠČIN

VII/2

0

 

33

43


18

D017004

VISOKOŠOLSKI UČITELJ PREDAVATELJ

VII/2

1

VIŠJI PREDAVATELJ

40

45


19

D017004

VISOKOŠOLSKI UČITELJ PREDAVATELJ

 

2

PREDAVATELJ

34

39


»;
ter vsebuje naslednjo končno določbo:
»5. člen
(veljavnost)
Ta aneks začne veljati 1. januarja
2016.«.

Spremembe in dopolnitve Kolektivne pogodbe za
dejavnost vzgoje in izobraževanja v Republiki Sloveniji (Uradni list RS, št. 45/17)
vsebuje naslednje prehodne in končno določbo:
»PREHODNE IN KONČNA DOLOČBA
3. člen
Pogodbeni stranki se zavezujeta, da bosta v
šolskem letu 2017/2018 spremljali učinke tako dogovorjene ureditve delovnega
časa učiteljev v osnovnem in srednjem šolstvu na izbranih šolah.
O načinu spremljanja učinkov iz prejšnjega
odstavka pogodbeni stranki skleneta pisni dogovor iz Priloge 3 te kolektivne
pogodbe, ki postane njen sestavni del.
4. člen
Šteje se, da so učitelji, ki so na dan
začetka uporabe teh sprememb in dopolnitev zaposleni v vzgojno-izobraževalnih
zavodih, že podali pisno obvestilo iz 44.d člena.
5. člen
Interni akti vzgojno-izobraževalnih zavodov
o ureditvi delovnega časa se uskladijo z določbami te kolektivne pogodbe do 1.
septembra 2018.
6. člen
Te spremembe in dopolnitve kolektivne
pogodbe začnejo veljati naslednji dan po objavi v Uradnem listu Republike
Slovenije, uporabljati pa se začnejo 1. septembra 2018, razen 3. člena, ki se
začne uporabljati z dnem uveljavitve.«.

Aneks h Kolektivni pogodbi za dejavnost vzgoje
in izobraževanja v Republiki Sloveniji (Uradni list RS, št. 46/17)
določa:
»1. člen
(namen sklepanja)
Ta aneks se sklepa zaradi realizacije IV.
točke Dogovora o ukrepih na področju stroškov dela in drugih ukrepih v javnem
sektorju (Uradni list RS, št. 88/16).«;
ter vsebuje naslednji prehodni in končno
določbo:
»PREHODNI IN KONČNA DOLOČBA
5. člen
(rok za uskladitev aktov)
Akt o notranji organizaciji in
sistemizaciji delovnih mest se uskladi s tem aneksom najkasneje v roku 30 dni
od uveljavitve tega aneksa.
6. člen
(pridobitev pravice do izplačila plače)
Javni uslužbenci na delovnih mestih, ki so
uvrščena do vključno 26. plačnega razreda pred spremembo uvrstitve v skladu s
tem aneksom, pridobijo pravico do izplačila višje plače s 1. julijem 2017.
V roku iz prejšnjega odstavka pridobijo
pravico do izplačila višje plače tudi tisti javni uslužbenci, ki se premestijo
oziroma sklenejo pogodbo o zaposlitvi za novo delovno mesto, določeno s tem
aneksom, če je novo delovno mesto v istem tarifnem razredu in isti plačni
podskupini oziroma se na njem opravljajo istovrstne oziroma sorodne naloge, pod
pogojem, da se premestijo oziroma sklenejo pogodbo o zaposlitvi za novo delovno
mesto najkasneje v 30 dneh od uveljavitve akta o notranji organizaciji in
sistemizaciji delovnih mest.
Pravica do izplačila višje plače iz
prejšnjega odstavka ne velja za javne uslužbence, ki se prvič zaposlijo v
javnem sektorju na novem delovnem mestu iz tega aneksa.
7. člen
(veljavnost)
Ta aneks začne veljati naslednji dan po
objavi v Uradnem listu Republike Slovenije.«.

Aneks h Kolektivni pogodbi za dejavnost vzgoje
in izobraževanja v Republiki Sloveniji (Uradni list RS, št. 80/18)
določa:
»1. člen
(namen sklepanja)
Ta aneks se sklepa zaradi realizacije IV.
in VIII. točke Dogovora o ukrepih na področju stroškov dela in drugih ukrepih v
javnem sektorju (Uradni list RS, št. 88/16) in Dogovora o plačah in drugih
stroških dela v javnem sektorju (Uradni list RS, št. 80/18).«;
določa tudi:
»6. člen
(uporaba določb)
Ne glede na določbe o povračilih stroškov v zvezi z delom in
nekaterih drugih prejemkov javnih uslužbencev iz Kolektivne pogodbe za
dejavnost vzgoje in izobraževanja v Republiki Sloveniji (Uradni list RS, št.
52/94, 49/95, 34/96, 45/96 – popr., 51/98, 28/99, 39/99 – ZMPUPR, 39/00, 56/01,
64/01, 78/01 – popr., 56/02, 43/06 – ZKolP, 60/08, 79/11, 40/12, 46/13, 106/15,
8/16 – popr., 45/17 in 46/17), se od začetka veljavnosti tega aneksa glede
jubilejnih nagrad in odpravnine ob upokojitvi uporabljajo določbe tega aneksa.
7. člen
(jubilejna nagrada)
(1) Javnemu uslužbencu pripada jubilejna nagrada v višini:
-      
za 10 let delovne dobe 288,76 eura,
-      
za 20 let delovne dobe 433,13 eura,
-      
za 30 let delovne dobe 577,51 eura,
-      
za 40 let delovne dobe 577,51 eura.
(2) Jubilejna nagrada se izplača javnemu uslužbencu ob
izplačilu plače v naslednjem mesecu po izpolnitvi pogojev.
(3) Delovna doba po tem členu je delovna doba, ki jo je javni
uslužbenec izpolnil pri delodajalcih v javnem sektorju.
8. člen
(odpravnina ob upokojitvi)
(1) Odpravnina ob odhodu v pokoj znaša tri povprečne mesečne
plače zaposlenega v Republiki Sloveniji za pretekle tri mesece oziroma tri
zadnje mesečne plače javnega uslužbenca, če je to zanj ugodneje.
(2) Javni uslužbenec je v primeru, ko je delodajalec zanj
financiral dokup delovne dobe, upravičen do razlike do višine odpravnine, če so
bila sredstva za dokup nižja od odpravnine.
(3) V primeru, da javni uslužbenec po upokojitvi ponovno
sklene delovno razmerje pri delodajalcu v javnem sektorju, mu ob ponovni
upokojitvi odpravnina ne pripada.
ter vsebuje naslednji prehodni in končni
določbi:
»PREHODNI IN KONČNI DOLOČBI
10. člen
(rok za uskladitev aktov)
Akti o notranji organizaciji in
sistemizaciji delovnih mest se uskladijo s tem aneksom najkasneje v roku 45 dni
od uveljavitve tega aneksa.
11. člen
(pridobitev pravice do izplačila višje plače)
(1) Javni uslužbenci pridobijo pravico do
izplačila višje plače v skladu s tem aneksom glede na uvrstitev delovnega mesta
na dan pred uveljavitvijo tega aneksa postopno, in sicer na naslednji način:
a)  s 1. januarjem 2019 prvi plačni razred povišanja,
b) 
s 1. novembrom 2019 drugi plačni razred
povišanja in
c) 
s 1. septembrom 2020 tretji plačni razred
povišanja in ostali plačni razredi povišanj.
(2) Javnemu uslužbencu, ki se po
uveljavitvi tega aneksa zaposli v javnem sektorju, se določi plačni razred za
določitev plače glede na uvrstitev delovnega mesta v plačni razred skladno z
rokom iz prejšnjega odstavka, ki je določen za izplačilo plačnega razreda
povišanja.
(3) Javni uslužbenci, ki se premestijo na
nova delovna mesta, in sicer Učitelj razrednik, šifra D027038, Učitelj
razrednik, šifra D027039, Učitelj praktičnega pouka – razrednik, šifra D025004,
Učitelj praktičnega pouka – razrednik, šifra D026009, Učitelj praktičnega pouka
– razrednik, šifra D027040 in Učitelj praktičnega pouka – razrednik, šifra
D027041, pridobijo pravico do izplačila višje plače, ki je posledica uvedbe
novega delovnega mesta 1. septembra 2019.
(4) Javni uslužbenci, ki se premestijo na
novo delovno mesto Gostujoči visokošolski učitelj iz tujine, šifra D019002,
pridobijo plačni razred iz tabele iz 2. člena tega aneksa v istih rokih, kot so
določeni za delovno mesto Visokošolski učitelj, šifra D019001.
(5) Javni uslužbenci, ki se premestijo na
novo delovno mesto Vzgojitelj predšolskih otrok – pomočnik vzgojitelja, šifra
D035002, pridobijo plačni razred iz tabele iz 4. člena tega aneksa s 1.
januarjem 2019.
12. člen
(prenehanje veljavnosti)
Z dnem uveljavitve tega aneksa prenehata
veljati 12. člen in 14. člen Aneksa h Kolektivni pogodbi za dejavnost vzgoje in
izobraževanja v Republiki Sloveniji (Uradni list RS, št. 40/12).
13. člen
(veljavnost)
Ta aneks začne veljati naslednji dan po
objavi v Uradnem listu Republike Slovenije.«.