1 UVOD
Slovenija uporablja jedrske in sevalne tehnologije na
številnih gospodarskih in drugih področjih. Pri uporabi jedrskih in sevalnih tehnologij
v državi nastajajo tudi radioaktivni odpadki, za katere je treba zagotoviti
varno ravnanje v vseh fazah ravnanja z radioaktivnimi snovmi, od nastanka do
njihovega odlaganja.
Glavni cilj nacionalnega programa ravnanja z radioaktivnimi
odpadki in izrabljenim gorivom je zagotoviti varno in učinkovito ravnanje z
radioaktivnimi odpadki (v nadaljnjem besedilu: RAO) in izrabljenim gorivom (v
nadaljnjem besedilu: IG) v Sloveniji v skladu z načelom odločanja in ukrepanja
na podlagi najnovejših izsledkov domačih in tujih raziskav, najnovejših
tehnologij in najboljših praks in obratovalnih izkušenj, tako da bo v vsakem
trenutku zagotovljena varnost ljudi in okolja ob hkratni dolgoročni tehnološko
moderni in racionalni infrastrukturni podpori uporabnikom jedrskih in sevalnih
tehnologij.
Nacionalni program je tudi podlaga za izpolnitev
11. člena Direktive Sveta 2011/70/EURATOM z dne 19. julija 2011 o
vzpostavitvi okvira Skupnosti za odgovorno in varno ravnanje z izrabljenim
gorivom in radioaktivnimi odpadki (UL L št. 119 z dne
2. 8. 2011, str. 48) (v nadaljnjem besedilu: Direktiva
2011/70/EURATOM), ki od države članice zahteva, da zagotovi izvajanje svojega
nacionalnega programa, ki zajema vse vrste RAO in IG v njeni pristojnosti ter
vse faze ravnanja z RAO in IG od nastanka do odlaganja.
Izdelava in sprejemanje nacionalnega programa potekata
skladno z 98. členom Zakona o varstvu pred ionizirajočimi sevanji in
jedrski varnosti (Uradni list RS, št. 102/04 – uradno prečiščeno besedilo,
70/08 – ZVO-1B, 60/11 in 74/15; v nadaljnjem besedilu: ZVISJV). V
letu 2006 je bila kot oblika nacionalnega programa sprejeta Resolucija o
nacionalnem programu ravnanja z radioaktivnimi odpadki in izrabljenim gorivom
za obdobje 2006–2015 (Uradni list RS, št. 15/06; v nadaljnjem besedilu:
ReNPROJG). S to resolucijo sta začrtana nacionalna politika ter program
ravnanja z RAO in IG.
1.1 JEDRSKI IN SEVALNI OBJEKTI TER UPORABA VIROV
SEVANJA V REPUBLIKI SLOVENIJI
Republika Slovenija ima majhen jedrski program, pri katerem
lastništvo največjega objekta deli s sosednjo Republiko Hrvaško. Slovenski
jedrski program obsega jedrsko elektrarno v obratovanju, raziskovalni reaktor v
obratovanju, Centralno skladišče radioaktivnih odpadkov (v nadaljnjem besedilu:
CSRAO) za skladiščenje RAO, ki nastajajo v industriji, raziskavah in medicini
(v nadaljnjem besedilu: mali povzročitelji), v obratovanju ter odlagališče
nizko- in srednjeradioaktivnih odpadkov v fazi gradnje. Poleg tega pa še
odlagališči rudarske in hidrometalurške jalovine iz zaprtega rudnika urana na
Žirovskem vrhu.
Največji in najpomembnejši jedrski objekt v državi je
Nuklearna elektrarna Krško (v nadaljnjem besedilu: NEK), katere lastništvo si
delita Republika Slovenija in Republika Hrvaška. Gradnja elektrarne, katere
dobavitelj je bil podjetje Westinghouse iz Združenih držav Amerike, se je
začela leta 1974, prvič je bilo gorivo vneseno v reaktor leta 1981, ko je bila
elektrarna tudi sinhronizirana na elektroenergetsko omrežje. Leta 1983 je
elektrarna začela komercialno obratovati. Leta 2012 je Uprava Republike
Slovenije za jedrsko varnost izdala odločbo o odobritvi sprememb varnostnega
poročila, ki omogočajo podaljšanje predvidene dobe obratovanje NEK. Obratovanje
NEK se lahko podaljša iz predvidenega leta 2023 do 2043 ob pogojih uspešno
opravljenega občasnega varnostnega pregleda v letih 2023 in 2033.
Raziskovalni reaktor TRIGA Mark II, ki ga upravlja Institut
»Jožef Stefan«, je drugi jedrski objekt v Sloveniji. Zgrajen je bil leta 1966.
Leta 1991 je bil rekonstruiran, obnovljen in prirejen za pulzno obratovanje.
Uporablja se za raziskovalne namene.
V Brinju pri Ljubljani, v neposredni bližini raziskovalnega
reaktorja, je CSRAO, ki je namenjeno skladiščenju trdnih nizko- in
srednjeradioaktivnih odpadkov, ki ne izvirajo iz jedrskih objektov za
proizvodnjo energije, ampak nastajajo pri tako imenovanih malih povzročiteljih.
V Rudniku urana Žirovski vrh so pridobivali uranovo rudo od
leta 1982 do leta 1990. Po zaprtju rudnika so bili predelovalni obrat in drugi
objekti rudnika razgrajeni in površine sanirane. Na območju rudnika sta ostali
sanirani odlagališči rudarske in hidrometalurške jalovine Jazbec in
Boršt. V letu 2015 so bili končani postopki za prenos odlagališča rudarske
jalovine Jazbec na Agencijo za radioaktivne odpadke (v nadaljnjem besedilu:
ARAO) ter sta se začela izvajati dolgoročni nadzor in vzdrževanje odlagališča
Jazbec, ki ju kot obvezno državno gospodarsko javno službo izvaja ARAO. V ta
namen je bila oktobra 2015 sprejeta Uredba o načinu, predmetu in pogojih
opravljanja obvezne državne gospodarske javne službe dolgoročnega nadzora in
vzdrževanja odlagališč rudarske in hidrometalurške jalovine, ki nastane pri
pridobivanju in izkoriščanju jedrskih mineralnih surovin (Uradni list RS,
št. 76/15). Na odlagališču hidrometalurške jalovine Boršt, ki je še vedno
sevalni objekt, je treba zagotoviti pogoje za zaprtje odlagališča po ponovni
sprožitvi fosilnega plazu, tako da se bo lahko odlagališče zaprlo ter predalo v
dolgoročni nadzor in vzdrževanje.
Decembra 2009 je bila sprejeta Uredba o državnem prostorskem
načrtu za odlagališče nizko- in srednjeradioaktivnih odpadkov na lokaciji
Vrbina v občini Krško (Uradni list RS, št. 114/09 in 50/12), s katero sta
bila potrjena lokacija in tip odlagališča. Postopki za pridobitev gradbenega
dovoljenja za odlagališče bodo predvidoma končani v letu 2017, nato pa bo
sledila gradnja objekta v letih od 2017 do 2019. V časovnem načrtu je začetek
obratovanja odlagališča predviden leta 2020.
Poleg naštetih jedrskih in sevalnih objektov se v Sloveniji
uporabljajo tudi viri ionizirajočih sevanj v številnih dejavnostih v
industriji, raziskavah, medicini in veterini.
1.2 RADIOAKTIVNI ODPADKI
Zakon o varstvu okolja (Uradni list RS, št. 39/06 –
uradno prečiščeno besedilo, 49/06 – ZMetD, 66/06 – odl. US, 33/07 – ZPNačrt,
57/08 – ZFO-1A, 70/08, 108/09, 108/09 – ZPNačrt-A, 48/12, 57/12, 92/13 in
56/15; v nadaljnjem besedilu: ZVO) RAO opredeljuje kot odpadke, ki so zaradi
večje radioaktivnosti po predpisih o varstvu pred ionizirajočimi sevanji
uvrščeni med radioaktivne odpadke. RAO so torej lahko snovi v plinasti, tekoči
ali trdni obliki, predmeti ali oprema, ki so odpadek sevalnih dejavnosti ali
intervencijskih ukrepov in zanje ni predvidena nadaljnja uporaba, ki pa
vsebujejo radioaktivne snovi ali so radioaktivno kontaminirani tako, da
presegajo ravni opustitve nadzora. Podrobnejše razvrščanje radioaktivnih
odpadkov glede na stopnjo in vrsto radioaktivnosti ter agregatno stanje urejata
ZVISJV in na njegovi podlagi izdan Pravilnik o ravnanju z radioaktivnimi
odpadki in izrabljenim gorivom (Uradni list RS, št. 49/06; v nadaljnjem
besedilu: Pravilnik JV7).
Radioaktivni odpadki v trdni obliki se glede na stopnjo in
vrsto radioaktivnosti po Pravilniku JV7 razvrščajo v kategorije prehodno
radioaktivnih odpadkov, zelo nizkoradioaktivnih odpadkov, nizko- in
srednjeradioaktivnih odpadkov (v nadaljnjem besedilu: NSRAO),
visokoradioaktivnih odpadkov (v nadaljnjem besedilu: VRAO) in kategorijo radioaktivnih
odpadkov z naravnimi radionuklidi.
IG slovenska zakonodaja opredeljuje kot »jedrsko gorivo [1],
ki je bilo obsevano v reaktorski sredici in je trajno iz nje odstranjeno«. IG
je sekundarna surovina, iz katere lahko s predelavo pridobimo predelan uran in
plutonij, ki se lahko uporabljata kot surovina za novo jedrsko gorivo. RAO, nastale
ob predelavi IG, štejemo med VRAO, ki vsebujejo radionuklide, katerih razpad
sprošča toliko toplote, da jo je treba upoštevati pri ravnanju z njimi.
1.3 VELJAVNA NOTRANJA ZAKONODAJA IN MEDNARODNI
SPORAZUMI
Ustava Republike Slovenije (72. člen) med drugim določa,
da ima vsakdo pravico do zdravega življenjskega okolja, pri čemer država skrbi
za zdravo življenjsko okolje in v ta namen z zakonom določa pogoje in načine za
opravljanje gospodarskih in drugih dejavnosti. Te določbe Ustave so podlaga za
pravno urejanje področja jedrske in sevalne varnosti. Slovenska zakonodaja na
področju ravnanja z radioaktivnimi odpadki je obsežna in usklajena z
mednarodnimi standardi. V najožjem pomenu praktične uporabe je področje urejeno
z ZVISJV in na njegovi podlagi izdanimi podzakonskimi predpisi. Po
osamosvojitvi sta se še nekaj let uporabljala jugoslovanski zakon in slovenski
izvedbeni zakon, dokler ni bil leta 2002 sprejet ZVISJV. Ta je bil do zdaj
petkrat dopolnjen in spremenjen (2003, 2004, 2008, 2011 in 2015). Na njegovi
podlagi je bilo sprejetih šest uredb vlade, deset pravilnikov ministra,
pristojnega za okolje, devet pravilnikov ministra, pristojnega za zdravje, in
po en pravilnik in odredba ministra, pristojnega za notranje zadeve.
V zakonodajo je Republika Slovenija prenesla temeljne
varnostne standarde Mednarodne agencije za atomsko energijo. V predpristopnih
pogajanjih med približevanjem Evropski uniji je Slovenija pravni red uskladila
s pravnim redom Evropske unije. Zaradi že prej zgledno urejenega področja z
vstopom Republike Slovenije v Evropsko unijo leta 2004 ni bilo treba bistveno
spremeniti zakonodaje na področju jedrske in sevalne varnosti. Republika
Slovenija je tudi dejavno sodelovala pri nastajanju Direktive Sveta
2009/71/EURATOM o vzpostavitvi okvira Skupnosti za varnost jedrskih objektov
(UL L št. 172 z dne 2. 7. 2009, str. 18) (v nadaljnjem
besedilu: Direktiva 2009/71/EURATOM). Leta 2011 je Evropska komisija sprejela
tudi Direktivo 2011/70/EURATOM, s katero je Republika Slovenija že januarja
2013 v celoti uskladila svojo zakonodajo.
Skupno lastništvo NEK od leta 2003 ureja Pogodba med Vlado
Republike Slovenije in Vlado Republike Hrvaške o ureditvi statusnih in drugih
pravnih razmerij, povezanih z vlaganjem v NEK, njenim izkoriščanjem in
razgradnjo (Uradni list RS – MP, št. 5/03; v nadaljnjem besedilu:
meddržavna pogodba BHRNEK), s katero sta državi uredili medsebojne odnose v
zvezi s statusom NEK, izkoriščanjem, razgradnjo in odlaganjem RAO in IG. Na
podlagi te pogodbe sta za zagotavljanje vseh materialnih pogojev enakovredno odgovorni
obe pogodbeni stranki, za nadzor nad jedrsko in sevalno varnostjo pa je
odgovorna izključno Republika Slovenija. Pogodbenici soglašata o skupni
obveznosti, da bosta zagotovili učinkovito skupno rešitev za razgradnjo in odlaganje
RAO in IG z gospodarskega stališča in stališča varovanja okolja. Pogodba
predvideva, da se bosta razgradnja in odlaganje RAO in IG iz obratovanja in
razgradnje izvajala v skladu s programom odlaganja in programom razgradnje, ki
ju potrdi meddržavna komisija in se revidirata najmanj vsakih pet let. Program
razgradnje odobri še upravni organ Republike Slovenije, pristojen za jedrsko
varnost.
ZVO in ZVISJV določata, da je za ravnanje z RAO in njihovo
odlaganje obvezna državna gospodarska javna služba, katere dejavnosti
zagotavlja država skladno s predpisi o gospodarskih javnih službah. Način
izvajanja gospodarske javne službe ravnanja z RAO malih povzročiteljev ureja
Uredba o načinu, predmetu in pogojih opravljanja gospodarske javne službe
ravnanja z radioaktivnimi odpadki (Uradni list RS, št. 32/99 in
41/04 – ZVO1).
Širše področje jedrske in sevalne varnosti je urejeno Zakonom
o odgovornosti za jedrsko škodo (Uradni list RS, št. 77/10), Zakonom o
nadzoru izvoza blaga z dvojno rabo (Uradni list RS, št. 37/04 in 8/10), ki
opredeljuje nadzor nad blagom z dvojno rabo (tj. blagom, ki bi ga bilo mogoče
uporabiti za izdelavo jedrskega orožja), Zakonom o prevozu nevarnega blaga
(Uradni list RS, št. 33/06 – uradno prečiščeno besedilo, 41/09, 97/10 in
56/15), Zakonom o skladu za financiranje razgradnje Nuklearne elektrarne Krško
in odlaganja radioaktivnih odpadkov iz Nuklearne elektrarne Krško (Uradni list
RS, št. 47/03 – uradno prečiščeno besedilo in 68/08; v nadaljnjem
besedilu: Zakon o skladu NEK), Zakonom o trajnem prenehanju izkoriščanja
uranove rude in preprečevanju posledic rudarjenja v Rudniku urana Žirovski vrh
(Uradni list RS, št. 22/06 – uradno prečiščeno besedilo), predpisi s
področja fizičnega varovanja ter predpisi s področja zaščite in reševanja ipd.
Na področju ravnanja z RAO in IG Republiko Slovenijo
zavezujejo naslednje mednarodne konvencije in pogodbe:
-       
Skupna konvencija o varnosti ravnanja z izrabljenim gorivom in varnosti
ravnanja z radioaktivnimi odpadki (MKVIGRO), Uradni list RS – MP, št. 3/99,
-       
Pogodba o ustanovitvi Evropske skupnosti za atomsko energijo (EURATOM)
(UL EU 2010/C 84/01),
-       
Konvencija o jedrski varnosti (Uradni list RS – MP, št. 16/96),
-       
Konvencija o zgodnjem obveščanju o jedrskih nesrečah (Uradni list SFRJ –
MP, št. 15/89),
-       
Konvencija o pomoči v primeru jedrskih nesreč ali radiološke nevarnosti
(Uradni list SFRJ – MP, št. 4/91),
-       
Konvencija o fizičnem varovanju jedrskega materiala (Uradni list SFRJ –
MP, št. 9/85, in Uradni list RS – MP, št. 14/09),
-       
Konvencija o odgovornosti tretjim na področju jedrske energije
(t. i. Pariška konvencija, Uradni list RS – MP, št. 18/00 in 4/10),
Konvencija, ki dopolnjuje Pariško konvencijo (t. i. Bruseljska dopolnilna
konvencija, Uradni list RS – MP, št. 9/01 in 4/09), ter Skupni protokol o
uporabi Dunajske konvencije in Pariške konvencije (Uradni list RS – MP,
št. 22/94),
-       
Evropski sporazum o mednarodnem cestnem prevozu nevarnega blaga (ADR)
(Uradni list SFRJ – MP, št. 59/72) in akt o notifikaciji nasledstva
(Uradni list RS – MP, št. 9/92), katerega sestavni del sta prilogi A in B.
2 POLITIKA RAVNANJA Z RAO IN IG TER BISTVENI MEJNIKI
2.1 SPLOŠNI CILJI RAVNANJA Z RAO IN IG
Dejavnost ravnanja z RAO omogoča koristno uporabo
ionizirajočih sevanj oziroma jedrskih tehnologij na različnih področjih, ki
izboljšujejo kakovost in udobje sodobnega načina življenja. Z modernim, varnim
in gospodarnim ravnanjem z RAO poskrbimo, da bremen, za katera je mogoče in je
treba poskrbeti danes, ne prelagamo na prihodnje rodove. Zagotavljanje
dolgoročnih, varnih in gospodarnih rešitev ravnanja z RAO pomeni
infrastrukturno in strokovno podporo uporabi jedrskih in sevalnih tehnologij v
Sloveniji.
Individualna in kolektivna zaščita ljudi in okolja pred
ionizirajočimi sevanji in kontaminacijo z radionuklidi je temeljni cilj
ravnanja z RAO in IG, ki se nanaša na vse objekte in dejavnosti ter na vse faze
delovanja jedrskega ali sevalnega objekta ali vira sevanja, vključno z
načrtovanjem, izbiro lokacije, projektiranjem, gradnjo, obratovanjem,
razgradnjo in zaprtjem ter dolgoročnim nadzorom in vzdrževanjem, če gre za
odlagališče. Prav tako mora biti zajet tudi prevoz RAO in IG.
Za dosego temeljnega cilja ravnanja z RAO in IG se
uporabljajo varno ravnanje, shranjevanje in skladiščenje vseh RAO in IG v vseh
fazah njihovega obstoja, čemur v skladu z določeno časovno dinamiko sledijo
ustrezne trajne rešitve odlaganja. Naštete postopke pa je treba izpeljati učinkovito,
racionalno in pregledno v skladu z zakonodajo ter načelom odločanja in
ukrepanja na podlagi najnovejših izsledkov domačih in tujih raziskav,
najnovejših tehnologij in najboljših praks in obratovalnih izkušenj. To je
mogoče doseči s stalnim izobraževanjem in ozaveščanjem ter stalnimi raziskavami
za izpolnjevanje strokovnega kadra.
Splošni cilji varnega ravnanja z RAO in IG so:
Cilj 1: Zaščititi ljudi in okolje pred nepotrebnimi
škodljivimi učinki ionizirajočih sevanj zaradi postopkov ravnanja z RAO in IG,
njihovega shranjevanja, skladiščenja in odlaganja v vseh fazah njihovega
obstoja.
Cilj 2: Podpirati in omogočati izvajanje sevalnih
dejavnosti in uporabo virov ionizirajočega sevanja tako za pridobivanje
energije kot za podporo in krepitev industrije, raziskav, medicine in drugih
institucionalnih dejavnosti v skladu z načeli te resolucije ter v okviru
veljavnih predpisov Republike Slovenije in mednarodnih smernic ter standardov.
Cilj 3: V skladu z veljavnim nacionalnim okvirom in
pod predpisanim nadzorom pristojnega upravnega organa redno sistematično in na
preverljiv način ocenjevati, preverjati ter do razumno dosegljive mere nenehno
izboljševati varnost in učinkovitost objektov ali dejavnosti za ravnanje z RAO
in IG.
Cilj 4: Zagotavljati in ohranjati ustrezne finančne in
človeške vire, potrebne za izpolnitev obveznosti v zvezi z varnim ravnanjem z
RAO in IG.
Cilj 5: Preprečevati nesreče z radiološkimi
posledicami in ublažiti njihove posledice, če bi do njih prišlo, v kateri koli
fazi ravnanja z RAO in IG.
2.2 NAČELA RAVNANJA Z RAO IN IG
Republika Slovenija je v svoj pravni red prenesla sodobna
temeljna načela mednarodne skupnosti za zagotavljanje jedrske in sevalne
varnosti, vključujoč varno ravnanje z vsemi vrstami radioaktivnih snovi. V
Resoluciji o jedrski in sevalni varnosti v Republiki Sloveniji za obdobje
2013–2023 (Uradni list RS, št. 56/13; v nadaljnjem besedilu: Resolucija o
jedrski in sevalni varnosti) so zapisana ta načela:
-       
odgovornost za varnost
-       
vloga državne uprave
-       
vodenje in upravljanje v zvezi z varnostjo
-       
upravičenost objektov in dejavnosti
-       
optimizacija varstva
-       
omejitev tveganja posameznikov
-       
zaščita sedanjih in prihodnjih generacij
-       
preprečevanje nesreč
-       
pripravljenost in odziv ob izrednem dogodku
-       
zaščitni ukrepi za zmanjšanje tveganja za obstoječa tveganja za sevanja
in sevanja, ki niso pod upravnim nadzorom.
Poleg zgornjih splošnih načel jedrske in sevalne varnosti pa
mora ravnanje z RAO in IG potekati tako, da so zagotovljeni:
-       
Varstvo zdravja ljudi
Ravnanje z RAO in IG mora potekati tako, da zagotavlja
sprejemljivo raven varovanja zdravja ljudi.
-       
Varstvo okolja
Ravnanje z RAO in IG mora potekati tako, da zagotavlja
sprejemljive stopnje varovanja okolja.
-       
Preprečevanje čezmejnih vplivov
Ravnanje z RAO in IG mora potekati tako, da zagotavlja, da se
bodo upoštevali tudi mogoči učinki na zdravje ljudi in okolje, ki presegajo
državne meje.
-       
Zaščita prihodnjih generacij
Ravnanje z RAO in IG mora potekati tako, da predvideni vplivi
na zdravje prihodnjih generacij ne bodo večji od vplivov, ki so sprejemljivi
danes.
-       
Prenašanje bremen prihodnjim generacijam
Ravnanje z RAO in IG mora potekati tako, da se izogne
prelaganju bremen na prihodnje generacije.
-       
Notranji pravni okvir
Ravnanje z RAO in IG mora potekati v skladu z notranjim
pravnim redom, vključno z jasno razdelitvijo odgovornosti med posameznimi
deležniki. Notranji pravni okvir je treba redno prilagajati najnovejšim
izsledkom raziskav, razvoju tehnologij ter najboljših praks in izkušenj.
-       
Nadzor nad nastajanjem radioaktivnih odpadkov
Nastajanje RAO in IG je treba ohranjati na najnižji praktično
dosegljivi meri, ki je razumno izvedljiva tako v smislu dejavnosti kot
količine, z različnimi ukrepi in postopki načrtovanja, npr. s predelavo in
ponovno uporabo snovi.
-       
Soodvisnost ravnanja in nastajanja RAO in IG
Pri nastajanju RAO in IG ter ravnanju z njimi se upošteva
medsebojno odvisnost med različnimi fazami ravnanja z radioaktivnimi odpadki in
izrabljenim gorivom.
-       
Varnost objektov za ravnanje z RAO in IG
Za zmanjšanje stopnje odvisnosti od aktivnih varnostnih
funkcij mora biti v vsaki fazi obratovanja in vsej življenjski dobi objektov za
ravnanje z RAO in IG zagotovljena ustrezna dolgoročna varnost z uporabo
pasivnih varnostnih funkcij.
-       
Načelo strokovnosti
Odločanje in ukrepanje temeljita na najnovejših izsledkih
domačih in tujih raziskav, najnovejših tehnologij, najboljših praks in
obratovalnih izkušenj.
-       
Načelo povzročitelj plača
Za varnost ravnanja z RAO in IG je primarno odgovoren imetnik
dovoljenja za izvajanje sevalne dejavnosti. Stroške ravnanja z RAO in IG plača
povzročitelj oziroma njihov imetnik, če jih je od povzročitelja prevzel ali
drugače pridobil. Če povzročitelj RAO ali IG ni znan ali ga ni več in tudi nima
pravnega naslednika, odgovornost za ravnanje z RAO ali IG prevzame država.
-       
Načelo stopenjskega pristopa
Ukrepi za zagotavljanje varnosti ravnanja z RAO in IG se
izvajajo stopenjsko. Dokumentacija o postopku odločanja, ki se nanaša na vidike
varnosti, mora biti sorazmerna s stopnjami tveganja in mora biti podlaga za
odločanje o ravnanju RAO in IG.
-       
Vnos in iznos, uvoz in izvoz RAO in IG
Za vnos iz držav članic Evropske unije iznos v države članice
Evropske unije, uvoz v Slovenijo in izvoz iz nje veljajo omejitve in zahteve,
določene z notranjo zakonodajo in zakonodajo Evropske unije ter mednarodnimi
oziroma dvostranskimi pogodbami.
-       
Raziskave in razvoj metod za ravnanje z RAO in IG
Za izboljšanje varnega ravnanja z RAO in IG je treba
uporabiti izsledke znanstvenih raziskav in tehnološkega razvoja. Raziskovalna in
razvojna strategija Republike Slovenije na področju ravnanja z RAO in IG naj bo
usmerjena v novo tehnološko znanje in sodelovanje z mednarodno raziskovalno
skupnostjo.
-       
Načelo mednarodnega sodelovanja
Država Slovenija se zaveda, da si na regionalni in mednarodni
ravni skupaj z drugimi državami deli odgovornost in priložnost za varno in
trajno reševanje vprašanj, povezanih z ravnanjem z RAO in IG. Pri svojih
ukrepih mora upoštevati načela, sprejeta v tej politiki, ter načela
večstranskih in dvostranskih sporazumov. Nacionalna odgovornost za ravnanje z
RAO in IG se upošteva hkrati z dejavnim sodelovanjem pri mednarodnih in
regionalnih prizadevanjih za napredek pri skupnih regionalnih programih
odlaganja.
-       
Načelo zagotavljanja strokovne podpore in usposobljenosti delavcev 
Za varno ravnanje z RAO in IG je treba zagotavljati primerne
človeške vire, vključno s potrebnimi sredstvi za izobraževanje ter raziskave in
razvoj.
-       
Načelo skupne rešitve
Slovenija se zaveda odgovornosti za ravnanje z RAO in IG ter
njihovo odlaganje in si bo v skladu z meddržavno pogodbo BHRNEK prizadevala, da
se zagotovi učinkovita skupna rešitev za razgradnjo in odlaganje RAO in IG iz
NEK.
2.3 PRIPRAVA PROGRAMA RAZGRADNJE NEK TER PROGRAMA
ODLAGANJA RAO IN IG IZ NEK
Leta 2002 sta se Slovenija in Hrvaška medsebojno uskladili o
lastništvu in obratovanju NEK ter sklenili meddržavno pogodbo BHRNEK, ki je
začela veljati marca 2003. Po tej pogodbi sta skrb in odgovornost za ravnanje z
RAO in IG iz NEK naloga obeh držav lastnic. Pogodba predvideva, da bosta
pogodbenici sporazumno iskali rešitve in jih financirali v enakih deležih. Če
pogodbenici ne bi dosegli sporazuma o skupnem reševanju, bosta vsaka zase na
svoje stroške poskrbeli za končno odlaganje svojega dela RAO in IG, ki bodo
nastali zaradi obratovanja in razgradnje NEK, bodisi na svojem ozemlju bodisi v
tretjih državah.
Slovenija se zaveda odgovornosti za ravnanje z RAO in IG ter
njihovo odlaganje in si bo v skladu z meddržavno pogodbo BHRNEK prizadevala, da
se zagotovi učinkovita skupna rešitev za razgradnjo in za odlaganje RAO in IG
iz NEK. Zaradi majhnih količin odpadkov in majhnega jedrskega programa ima
skupna rešitve številne varnostne, ekonomske, družbene in gospodarske prednosti
za obe državi.
Državi pogodbenici meddržavne pogodbe BHRNEK sta s podpisom
mednarodne pogodbe ustanovili meddržavno komisijo za spremljanje izvajanja
pogodbe in opravljanje drugih nalog v skladu s to pogodbo. Vsaka od pogodbenic
ima v komisiji predsednika in štiri člane. Med drugimi pooblastili sta obe
pogodbenici meddržavno komisijo pooblastili tudi za potrjevanje Programa
razgradnje NEK in Programa odlaganja RAO in IG iz NEK.
Skladno z določbo meddržavne pogodbe BHRNEK je bil tako v
letu 2004 izdelan in leta 2005 na 7. seji meddržavne komisije potrjen Program
razgradnje NEK in odlaganja NSRAO in IJG [2]. S tem programom razgradnje
(Program razgradnje NEK in odlaganja NSRAO in IJG, marec 2004) sta se seznanila
Vlada Republike Slovenije s sklepom št. 311-01/2001-21 in Parlament
Republike Hrvaške (Narodne novine, št. 175/04), ki je dal predhodno
soglasje k sprejetju.
Priprava revizije Programa razgradnje NEK in Programa
odlaganja NSRAO in IJG iz NEK se je začela po 8. seji meddržavne komisije leta
2008, ki je mandat za pripravo dokumenta podelila strokovnima organizacijama
ARAO iz Slovenije in Agenciji za posebni odpad iz Hrvaške. Dokument je bil
izdelan v prvi različici do junija 2010 in nato v drugi različici do februarja
2011. Omenjena dokumenta meddržavna komisija za izvajanje meddržavne pogodbe
BHRNEK ni obravnavala niti ju ni potrdila. Meddržavna komisija se je ponovno
sestala julija 2015 in se seznanila s statusom izdelave revizije Programa
razgradnje NEK in Programa odlaganja NSRAO in IG iz NEK ter odločila, da se
ustavijo vse dejavnosti za pripravo tega dokumenta. Na meddržavni komisiji v
juliju 2015 je bila obravnavana tudi potreba po izdelavi nove revizije Programa
razgradnje NEK in Programa odlaganja NSRAO in IG iz NEK ter je strokovni
organizaciji za pripravo obeh programov v skladu z meddržavno pogodbo BHRNEK
pooblastila za pripravo projektnih nalog za izvedbo nove revizije.
Ker je od potrditve Program razgradnje NEK in odlaganja NSRAO
in IJG preteklo že 10 let, od začetka priprave druge pa več kot 5 let,
dokumenta ne odražata več dejanskega in aktualnega stanja ter načrtov za
prihodnje ravnanje z RAO in IG. Zaradi številnih novih in spremenjenih dejstev,
ki so povezana z obratovanjem NEK, gradnjo objektov za skladiščenje in
odlaganje RAO in IG, ter zaradi spremembe drugih robnih pogojev je treba
izdelati novo revizijo Programa razgradnje NEK in Programa odlaganja RAO in IG
iz NEK.
2.4 POSTOPKI ZA ZMANJŠANJE NASTAJANJA RAO IN IG MED
OBRATOVANJEM IN RAZGRADNJO
Po načelu nadzora nad nastajanjem radioaktivnih odpadkov je
treba nastajanje RAO in IG ohranjati na najnižji praktično dosegljivi meri, ki
je razumno izvedljiva tako v smislu dejavnosti kot količine, z različnimi
ukrepi in postopki načrtovanja. Postopki in ukrepi za zmanjšanje nastajanja RAO
in IG se izvajajo z načrtovanjem zmanjšanja pri izvoru nastanka, med
obratovanjem in razgradnjo objektov. Običajno se za zmanjšanje nastajanja RAO
med obratovanjem in razgradnjo uporabljajo postopki predelave in ponovne
uporabe materialov, ki so kontaminirani ali le rahlo kontaminirani, v skladu s
predpisanimi merili za brezpogojno ali pogojno opustitev upravnega nadzora nad
radioaktivno snovjo.
2.5 VNOS/IZNOS, IZVOZ/UVOZ IN TRANZIT RAO IN IG
V Evropski uniji področje vnosa, iznosa, uvoza, izvoza in
tranzita RAO in IG ureja Direktiva Sveta 2006/117/EURATOM z dne
20. novembra 2006 o nadzorovanju in kontroli pošiljk radioaktivnih
odpadkov in izrabljenega jedrskega goriva (UL L št. 337 z dne 5. 12. 2006,
str. 21, in UL L št. 200M z dne 1. 8. 2007, str. 254) (v
nadaljnjem besedilu: Direktiva 2006/117/EURATOM).
V Republiki Sloveniji to področje urejata ZVISJV ter
Pravilnik o čezmejnem pošiljanju radioaktivnih odpadkov in izrabljenega goriva
(Uradni list RS, št. 22/09), ki je v slovenski pravni red prenesel
Direktivo 2006/117/EURATOM. Pravilnik se uporablja za čezmejne pošiljke RAO in
IG, kadar je Slovenija država izvora, namembna država ali država tranzita, če
količina in koncentracija pošiljke presegata ravni izvzetja, ki so določene v
tabeli 1 iz priloge Uredbe o sevalnih dejavnostih (Uradni list RS,
št. 48/04 in 9/06).
2.6 ZAGOTAVLJANJE KADROVSKIH IN FINANČNIH VIROV
Zanesljivost in varnost celovitega ravnanja z RAO in IG v
vseh fazah njihovega obstoja ter uresničljivost zastavljenih ciljev se
zagotavljajo s stabilnim financiranjem in ustrezno kadrovsko strukturo ter
usposobljenostjo vseh, ki sodelujejo pri ravnanju z RAO in IG.
Temeljni pogoj za zagotavljanje visoke stopnje jedrske in
sevalne varnosti v državi je kompetentna strokovna podpora usposobljenih ljudi,
ki ne sme biti prepuščena zgolj tržnim zakonitostim, temveč morajo v skladu z
nacionalnim okvirom deležniki za svoje osebje zagotoviti tudi ustrezno
izobraževanje in usposabljanje, da bi tako pridobili, ohranili in razvijali
potrebno strokovno znanje in usposobljenost. Upravljavec sevalnega ali
jedrskega objekta mora imeti za izvajanje predpisanih ukrepov sevalne ali
jedrske varnosti zagotovljena finančna sredstva v vseh fazah delovanja. Potrebna
finančna sredstva morajo upravljavcu objekta zagotavljati vsakokratni lastniki
objekta.
Dejavnosti ravnanja z RAO in IG se financirajo z upoštevanjem
načela povzročitelj plača. Sredstva tako izvirajo neposredno iz lastnih
sredstev in dodane vrednosti povzročiteljev oziroma imetnikov RAO in IG, ki jih
ti oziroma njihovi lastniki pridobijo iz prodaje električne energije oziroma
izvajanja storitev sevalne dejavnosti ali drugih industrijskih procesov, v
katerih nastajajo RAO. Ker pa je varno ravnanje z RAO in IG v širšem družbenem
interesu in interesu manjšega okoljskega tveganja, je treba v določenih
upravičenih razmerah zagotoviti dodatna javnofinančna sredstva, čeprav
povzročitelj ni znan.
Sredstva, zbrana v Skladu za financiranje razgradnje
Nuklearne elektrarne Krško in odlaganja radioaktivnih odpadkov iz Nuklearne
elektrarne Krško (v nadaljnjem besedilu: Sklad za razgradnjo NEK), se
uporabljajo za financiranje nalog in storitev ravnanja z RAO in IG, kot jih
določa ZVISJV, za financiranje priprave in izvedbe projektov za varno končno
odlaganje RAO in IG iz NEK, za financiranje priprave in izvedbe projekta za
varno razgradnjo NEK ter za plačilo nadomestila za omejeno rabo prostora
lokalnim skupnostim skladno z Uredbo o merilih za določitev višine nadomestila
zaradi omejene rabe prostora in zaradi načrtovanja intervencijskih ukrepov na
območju jedrskega objekta (Uradni list RS, št. 92/14 in 46/15; v
nadaljnjem besedilu: Uredba o nadomestilih).
ARAO, ustanovljena kot javno podjetje leta 1991 z Odlokom o
ustanovitvi javnega podjetja za ravnanje z radioaktivnimi odpadki (Uradni list
RS, št. 5/91), je bila leta 1996 preoblikovana v javni gospodarski zavod z
Odlokom o preoblikovanju javnega podjetja Agencija za radioaktivne odpadke p.
o., Hajdrihova 2, Ljubljana, v javni gospodarski zavod (Uradni list RS,
št. 45/96; v nadaljnjem besedilu: Odlok o ustanovitvi ARAO). ARAO je
izvajalec obvezne državne gospodarske javne službe ravnanja z vsemi
radioaktivnimi odpadki, ki nastajajo na območju Slovenije. Prevzema, prevaža,
izvaja predobdelavo, obdelavo in pripravo ter skladišči RAO, ki nastajajo v
medicini, raziskovalni dejavnosti in industriji. Pooblaščena je za upravljanje,
dolgoročni nadzor in vzdrževanja odlagališč rudarske in hidrometalurške
jalovine ter odlagališča RAO in IG po zaprtju. Z zagotavljanjem in načrtovanjem
dolgoročnih, varnih in gospodarnih rešitev ravnanja z RAO in IG, vključno z
gradnjo odlagališča NSRAO, zagotavlja infrastrukturno in strokovno podporo pri
uporabi jedrskih in sevalnih tehnologij v Sloveniji. Kot obvezna državna
gospodarska javna služba ravnanja z radioaktivnimi odpadki bo po zagotovljenih
infrastrukturnih pogojih izvajala tudi končno odlaganje RAO in IG, ki nastajajo
med obratovanjem jedrske elektrarne in bodo nastali ob njeni razgradnji, ter
radioaktivnih odpadkov, ki nastajajo v drugih dejavnostih.
2.7 FINANCIRANJE RAVNANJA Z RAO IN IG V SLOVENIJI
Za financiranje dejavnosti ravnanja z RAO in IG v Sloveniji
so zagotovljeni trije glavni viri:
1.     
sredstva, ki jih na podlagi programa razgradnje in določil Zakona o
skladu za financiranje razgradnje Nuklearne elektrarne Krško in odlaganja
radioaktivnih odpadkov iz Nuklearne elektrarne Krško (Uradni list RS,
št. 47/03 – uradno prečiščeno besedilo in 68/08) vplačuje slovenski
lastnik NEK, to je GEN energija, d. o. o.,
2.     
plačila uporabnikov javne službe malih povzročiteljev in
3.     
sredstva iz državnega proračuna.
Odlaganje RAO in IG iz NEK se financira izključno iz sredstev
namenskega sklada. Stroške ARAO za izvajanje obvezne državne gospodarske javne
službe ravnanja z radioaktivnimi odpadki malih povzročiteljev delno financira
proračun Republike Slovenije in delno povzročitelji radioaktivnih odpadkov po
Ceniku storitev javne službe ravnanja z radioaktivnimi odpadki (Uradni list RS,
št. 102/00). Stroški ARAO za pripravo na gradnjo, gradnjo, obratovanje,
zapiranje in dolgoročni nadzor in vzdrževanje odlagališča NSRAO, za načrtovanje
in izvedbo končne rešitve ravnanja z IG ter za načrtovanje in izvedbo
razgradnje NEK se financirajo iz Sklada za razgradnjo NEK. Stroški dela ARAO in
materialni stroški poslovanja ARAO so delno financirani iz proračuna Republike
Slovenije. Stroške sanacije posledic izkoriščanja uranove rude in stroške
dolgoročnega nadzora in vzdrževanja zaprtih odlagališč rudarske in
hidrometalurške krije proračun Republike Slovenije.
Neposredne raziskave na področju ravnanja z RAO in IG v
zadnjih letih niso financirane.
2.8 POGLAVITNI MEJNIKI PROGRAMA ZA OBDOBJE 2016–2025
Program ravnanja z RAO in IG zagotavlja varno in učinkovito
ravnanje z RAO in IG v Sloveniji tako, da je v vsakem trenutku zagotovljena
varnost ljudi in okolja. Izvajanje sevalnih dejavnosti in uporabo jedrskih
tehnologij usmerjajo različne strategije in nacionalni programi. Uporabo
jedrskih in radioaktivnih snovi predvidevajo Energetski koncept Slovenije, ki
je v fazi sprejemanja, Resolucija o jedrski in sevalni varnosti ter drugi
dokumenti. Našteti dokumenti se s časom naravno razvijajo in spreminjajo, zato
se tudi ta program prilagaja zgoraj naštetim izzivom.
Glavni način, s katerim lahko zagotavljamo zahtevano
prilagodljivost, je vzpostavljena možnost skladiščenja RAO in IG, ki mu pozneje
sledi načrtovano odlaganje. Tak fazni pristop, v katerem se po daljših fazah
skladiščenja izvedejo krajše faze odlaganja, je tudi mednarodno sprejet in
priznan. Ker so količine RAO in IG v Sloveniji razmeroma majhne, se s takim
načinom optimiziranega delovanja poveča tudi učinkovitost delovanja. Opisan
fazni pristop je predstavljen na spodnji sliki.
Slika 1:
Prilagajanje ReNPROG nacionalnim programom in strategijam na področju
gospodarstva, raziskav in energetike
Ključna mejnika, ki izhajata iz »zunanjih« strategij in
programov ter neposredno vplivata na mejnike izvajanja nacionalnega programa
ravnanja z RAO in IG, sta prenehanje obratovanja in s tem proizvodnje
električne energije v NEK ter prenehanje izvajanja raziskav in obratovanja
raziskovalnega reaktorja TRIGA Mark II na Institutu »Jožef Stefan«.
Pri pripravi strokovnih gradiv za to strategijo je bilo tako
upoštevano, da bo jedrska elektrarna obratovala tudi po letu 2023. NEK ima
odobren program nadzora nad staranjem, s čimer je izpolnjen eden od pogojev za
podaljšanje obratovanja do leta 2043 ob uspešno opravljenem varnostnem pregledu
v letih 2023 in 2033. Do leta 2021 bodo v elektrarni izvedli obsežen program
nadgradnje varnosti, ki bo še dodatno prispeval k njenemu varnemu obratovanju
do leta 2043.
Pri pripravi mejnikov je bilo
upoštevano obratovanje raziskovalnega reaktorja TRIGA Mark II najmanj do leta
2026 [3]. Leta 2014 je bil za ta reaktor opravljen prvi občasni varnostni
pregled, ki ga je treba ponavljati vsakih 10 let. Če bodo lastniki in
upravljavec (Institut »Jožef Stefan«) želeli podaljšati obratovanje, bodo
morali do leta 2025 izvesti ponovni občasni varnostni pregled ter v njem prepoznane
in potrebne izboljšave.


Ključni mejniki

Dejavnosti ravnanja
  z RAO ob koncu leta 2015 ali predvideno v prihodnosti

Predviden čas
  dejavnosti

Odgovornost za ravnanje

Opombe


Ravnanje z NSRAO
  iz obratovanja NEK

Skladiščenje v NEK

Skladišče v NEK obratuje
  vsaj do začetka druge faze odlaganja odpadkov iz NEK (2050).

NEK

V prvi fazi obratovanja
  odlagališča 
se sprostijo skladiščne
  zmogljivosti v NEK.


Odlaganje
  na odlagališče NSRAO Vrbina, Krško

Prva faza odlaganja
  uskladiščenih odpadkov iz NEK poteka od leta 2020 do leta 2025.
Ponovna faza odlaganja
  je predvidena 
po prenehanju
  obratovanja v letih 2050 
do 2061.

ARAO

 


NSRAO
  iz razgradnje NEK

Odlaganje
  na odlagališče NSRAO Vrbina, Krško

Odlaganje v letu 2050,
  ki bo predvidoma trajalo do 2061.

ARAO

Glede na analizo potreb
  po nadaljnjem odlaganju lahko odlagališče obratuje tudi po letu
  2061.


Odlagališče NSRAO
  Vrbina, Krško 

V fazi projektiranja 

Pridobitev gradbenega
  dovoljenja do konca leta 2017.
Gradnja je predvidena v
  letih 2017–2019, odlagališče bo začelo poskusno obratovati leta 2020.

ARAO

Glede na analizo potreb
  po nadaljnjem odlaganju lahko odlagališče obratuje tudi po letu
  2061.


Mokro skladišče za IG v
  NEK

Obratuje

Do 2053 (10 let po
  prenehanju obratovanja NEK 2043). 

NEK

 


Suho skladišče za IG v NEK

V fazi projektiranja

Gradnja predvidena v
  letih 2017 in 2018.
Začetek prestavljanja
  IG iz bazena za izrabljeno gorivo v suho skladišče znotraj lokacije NEK
  leta 2018.
Obratovanje 60 let z
  možnostjo podaljšanja. Zadnja premestitev IG iz bazena v suho skladišče
  je predvidena najpozneje 10 let 
po prenehanju
  obratovanja NEK. Lahko pa se gorivo premesti in bazen preneha obratovati
  prej, če se to izkaže kot ekonomsko in varnostno učinkovitejše.

NEK
 
 
 
Po končani razgradnji
  elektrarne ARAO

Predvidene so štiri
  kampanje premestitve IG iz bazena v suho skladišče.


Ravnanje z IG in VRAO

 

Spremljanje razvoja
  odlaganja IG in iskanje rešitev za regionalno rešitev odlaganja,
  predelave ali izvoza IG.

ARAO

 


Odlagališče za IG
  in VRAO

Izdelan referenčni
  scenarij za odlaganje v trdnih kamninah. 

Primerjalne študije,
  idejni projekti in priprava kadrov do leta 2045.
Iskanje lokacije v
  letih 2045–2055.
Potrditev primerne in
  družbeno sprejemljive lokacije leta 2055.
Gradnja v letih
  2055–2065.
Začetek obratovanja
  odlagališča IG v letu 2065.
Zaprtje odlagališča in
  začetek dolgoročnega nadzora in vzdrževanje odlagališča po letu 2075.

ARAO

 


Obratovanje Centralnega
  skladišča radioaktivnih odpadkov v Brinju 

Obratuje 

Odložitev radioaktivnih
  odpadkov iz skladišča v odlagališče NSRAO v letu 2022.
Ocena upravičenosti
  nadaljnjega obratovanja skladišča do leta 2024.

ARAO

 


Obratovanje
  raziskovalnega rektorja TRIGA in razgradnja 

Obratuje

Raziskovalni reaktor
  obratuje še vsaj 
do naslednjega
  občasnega varnostnega pregleda, to je do leta 2026. V postopku naslednjega
  občasnega varnostnega pregleda se sprejme odločitev o nadaljevanju
  obratovanja, prenovi reaktorja in razgradnji. 

IJS

 


Zapiranje odlagališča
  rudarske jalovine Jazbec 

Dolgoročni nadzor
  in vzdrževanja odlagališča 

Odlagališče rudarske
  jalovine Jazbec je v letu 2015 zaprto in ARAO začne izvajati dolgoročni
  nadzor in vzdrževanje odlagališča.

ARAO

 


Zapiranje odlagališča
  hidrometalurške jalovine Boršt

Faza konca sanacije
  odlagališča 

Na odlagališču
  hidrometalurške jalovine Boršt se izvedejo potrebni ukrepi, da bodo
  izpolnjeni pogoji za zaprtje odlagališča 
do konca leta 2017.
V letu 2018 se začneta
  izvajati dolgoročni nadzor in vzdrževanje odlagališča.

RŽV
 
 
 
 
 
 
ARAO

 
 


Preglednica 1:
Ključni mejniki izvajanja nacionalnega programa ravnanja z RAO in IG
3 ANALIZA STANJA NA PODROČJU RAVNANJA Z RAO IN IG
3.1 RAVNANJE Z NIZKO – IN SREDNJERADIOAKTIVNIMI
ODPADKI
Letno nastane v Sloveniji približno 40 m3
NSRAO. Devet desetin teh odpadkov nastane v NEK, ki je odgovorna za
skladiščenje vseh svojih NSRAO na lokaciji elektrarne. Preostalih deset
odstotkov NSRAO nastane pri malih povzročiteljih v medicini, industriji in
raziskovalno-izobraževalnih ustanovah, vključujoč raziskovalni reaktor. Vsi
NSRAO, ki nastajajo v NEK, so zdaj skladiščeni v skladišču na lokaciji
elektrarne, odpadki malih povzročiteljev pa v CSRAO v Brinju pri Ljubljani.
V preteklosti so RAO z naravnimi radionuklidi nastajali tudi
pri odkopavanju in predelavi uranove rude v rudniku Žirovski vrh. Ti odpadki so
že odloženi na odlagališčih rudarske jalovine Jazbec in hidrometalurške
jalovine Boršt na sami lokaciji rudnika.
3.1.1 NUKLEARNA ELEKTRARNA KRŠKO
3.1.1.1 Dosedanje količine
V zadnjih desetih letih je v NEK nastajalo 40 m3
ali manj odpadkov letno, ki jim s postopki obdelave še dodatno zmanjšajo
prostornino. V preteklih letih je bila z metodami zmanjševanja prostornine, kot
so stiskanje, superkompaktiranje, sušenje, sežiganje in taljenje, zmanjšana
prostornina nastalih NSRAO v NEK. Na sliki 2 je prikazana kumulativna količina
uskladiščenih NSRAO do konca leta 2014. Uskladiščenih je 2.258,4 m3
trdnih NSRAO s skupno aktivnostjo gama 18,5 TBq in skupno aktivnostjo alfa
0,026 TBq. RAO, namenjene za sežig in taljenje, izločijo in zaradi
pomanjkanja prostora začasno premestijo v zgradbo za dekontaminacijo, kjer je
bilo konec leta 2014 shranjenih 22 m3 trdnih NSRAO z maso 59,2
tone.
V prostoru za shranjevanje starih uparjalnikov je bilo konec
leta 2014 shranjenih še dodatnih 1.000 m3 kontaminirane opreme
(vključujoč dva stara uparjalnika). Večina tega materiala je nastala pri
zamenjavi uparjalnikov leta 2000, preostanek pa so kontaminiran material, ki je
v naslednjih letih nastal pri remontih NEK, in odpadki, vrnjeni s predelave na
Švedskem. Odpadki v skladišču vsebujejo predvsem te kratkožive radioaktivne
izotope: Co-60, Fe-55, Sr-90, Cs-134 in Cs-137.
Slika 2: Kumulativna količina NSRAO v
m3 v skladišču NEK ob koncu leta 2014


Vrsta odpadkov

Oznaka

Število paketov

Aktivnost gama [Bq]

Aktivnost alfa [Bq]

Prostornina [m3]


produkti sežiganja

A

76

6,49·109

1,26·108

15,808


posušene izrabljene
  smole ionskih izmenjevalnikov iz sekundarnega kroga

BR

54

2,86·109

4,01·106

10,8


stisljivi odpadki

CW

12

1,91·108

3,36·105

2,496


koncentrat izparilnika

EB

2

2,63·108

1,28·105

0,416


izrabljeni filtri

F

117

1,49·1011

5,09·107

24,104


drugi odpadki

O

5

9,48·108

1,55·106

1,04


stisnjeni odpadki leta
  1988 in 1989

SC

617

1,62·1010

2,24·108

197,440


izrabljeni ionski
  izmenjevalniki

SR

689

2,24·1012

3,97·109

143,312


TTC, v katere so
  vloženi stisnjeni odpadki leta 1994 in 1995, 387 standardnih, nestisnjenih
  sodov ter stiskanci sprotnega superkompaktiranja 2006, 2007, 2008, 2010,
  2011, 2012, 2013 in 2014. V letu 2014 so bili v TTC vstavljeni tudi produkti
  sežiga.

ST

1.986

6,45·1012

9,71·109

1.717,009


TTC, v katere so
  vloženi standardni sodi z IDDS produkti

TI

168

9,66·1012

1,17·1010

145,992


Skupaj

 

3.726

1,85·1013

2,58·1010

2.258,417


Preglednica 2:
Stanje v skladišču NSRAO v NEK 31. 12. 2014
3.1.1.2 Ravnanje z odpadki
Pri obratovanju NEK nastajajo trdni, tekoči in plinasti RAO,
s katerimi se ravna v skladu z odobrenim Varnostnim poročilom, Programom
gospodarjenja in drugimi postopki v NEK. Radioaktivne odpadke z obstoječimi
tehnološkimi sistemi ustrezno obdelajo in pripravijo do take oblike, ki
zagotavlja varno skladiščenje. Tehnologije obdelave in priprave vseh oblik
NSRAO, ki so vpeljane v proizvodni proces, so primerljive z uveljavljenimi
tehnologijami v svetu. Z obstoječimi postopki obdelave zmanjšajo prostornino, izločijo
radionuklide, spreminjajo sestavo odpadkov in minimizirajo izpust radioaktivnih
snovi v okolje. Prečiščeni in z meritvami preverjeni izpusti iz tehnoloških
postopkov ravnanja z radioaktivnimi snovmi so strogo nadzorovani in potekajo v
skladu z izdanim obratovalnim dovoljenjem ter odobrenimi obratovalnimi pogoji
in omejitvami.
Mešanico plinov, ki izhaja iz primarnega hladilnega sistema
in vsebuje radionuklide žlahtnih plinov ali drugih elementov v obliki hlapov in
aerosolov, hranijo v zbiralniku za razpad plinov, dokler se njihova aktivnost
zaradi naravnega razpada ne zniža pod predpisane meje. Iz mešanice plinov
odstranijo večino kondenzacijskih komponent, ostanki žlahtnih plinov pa se
izpuščajo v okolje po ventilacijskem sistemu z nadzorovanim izpustom prek
visoko učinkovitih filtrov.
Radioaktivne tekočine se glede na nastanek in kemične
lastnosti razvrščajo v dve skupini, in sicer tekočine, ki imajo dovolj visoko
stopnjo kemijske čistoče in jih je mogoče v reaktorju ponovno uporabiti, ter
tekočine, ki niso dovolj kemično čiste in so torej tekoči RAO.
Tekoče RAO posebej obdelajo in pripravijo, da se zmanjša
njihova prostornina. Uporabljajo več postopkov in metod obdelave, kot so
izparevanje, ionska izmenjava, filtriranje in sušenje v sodu, njihova izbira je
odvisna od količine in fizikalno-kemičnih lastnosti RAO. Po obdelavi nastaneta
dva ločena produkta, koncentrat s povišano koncentracijo radionuklidov in
dekontaminirana tekočina.
Koncentrat s povišano koncentracijo radionuklidov dodatno
pripravijo do oblike, primerne za skladiščenje. Koncentrat izparilnika se
pripravi po tehnologiji sušenja v sodu.
Pri pretakanju tekočih odpadkov skozi naprave za ionsko
izmenjavo se na površino ionskega izmenjevalnika vežejo radioaktivne snovi. Po
daljši uporabi postanejo ionski izmenjevalniki neučinkoviti in jih je treba
zamenjati in shraniti kot RAO. Izrabljeni ionski izmenjevalniki iz primarnih
sistemov in iz sistema za ravnanje s kalužo uparjalnikov se sušijo ter pakirajo
v sode iz nerjavne pločevine. Iz primarnih sistemov se pakirajo v težke sode z
neto prostornino 150 l, narejene iz nerjavne pločevine z biološkim ščitom na
notranji strani soda.
Izrabljeni filtrski vložki tekočinskih sistemov se po
nasičenju in zamenjavi pakirajo v 208-litrske standardne sode. Dodatno
zmanjšanje prostornine izrabljenih ionskih izmenjalcev je mogoče doseči s
toplotno obdelavo (pirolizo ali sežiganjem) posušenih ionskih izmenjalcev iz
sekundarnega kroga.
Sode s produkti iz sistema za sušenje vstavijo v cevaste
površnike.
V sistemu ravnanja s tekočimi
RAO se uporablja še sistem za recikliranje borove kisline, v katerem se zbira
in predeluje odvečna borirana voda iz primarnega sistema in drugih virov, ki
vsebuje tritij in je radioaktivna.


Proces

Uporabnost

Oblika RAO za
  imobilizacijo


izparevanje v
  izparilniku

tekočine

gošča po izparevanju
  (koncentrat)


ionska izmenjava

voda s kontaminanti v
  ionski obliki

izrabljeni ionski
  izmenjevalniki (posušeni)


Filtriranje

vse tekočine

filtrski vložki


Preglednica 3:
Procesi, ki se uporabljajo za obdelavo tekočih RAO v NEK
Trdni odpadki nastajajo kot rezultat obdelave plinastih in
tekočih odpadkov, del pa nastaja neposredno pri vzdrževalnih delih in čiščenju.
Razdelimo jih v pet skupin (tokov odpadkov): koncentrat izparilnika,
pripravljen po tehnologiji sušenja v sodu, izrabljene smole ionskih
izmenjevalnikov, izrabljeni filtri, stisljivi odpadki in drugi odpadki.
RAO v trdni obliki glede na stopnjo in vrsto radioaktivnosti
razvrščajo v kategorije po Pravilniku JV7. Kategorija, ki je količinsko najbolj
zastopana in najbolj zaseda skladiščni prostor, so kratkoživi NSRAO.
Poleg razvrstitve po agregatnih stanjih in kategorijah RAO
odpadke razvrščajo po skupinah glede na izvor, lastnosti in nadaljnje ravnanje.
Odpadki so glede na razvrščanje vloženi v različne oblike
embalaže: v 208-litrske standardne sode, 320-litrske površnike in 869-litrske
cevaste površnike. Glavne metode obdelave trdnih odpadkov za zmanjšanje
prostornine so sortiranje, dekontaminacija, stiskanje, superkompaktiranje,
sežig, piroliza in taljenje.
Z ločevanjem se odpadki ločeno zbirajo, nekontaminirani od
potencialno radioaktivnih, gorljivi od negorljivih, stisljivi od nestisljivih, negorljivi
in nestisljivi ločeno od drugih.
Gorljive odpadke zaradi dodatnega zmanjšanja prostornine
pošiljajo na sežig, ki ga kampanjsko izvaja zunanji izvajalec na svoji
lokaciji. Do konec leta 2014 je bilo izvedenih pet kampanj sežiga RAO, kar je
razvidno s slike 2. Pepel in filtrski ostanki od sežiga gorljivih odpadkov se
vrnejo imetniku v 100-litrskih sodih, ki so zabetonirani v 208-litrske sode.
Suhe stisljive RAO embalirajo v
standardne 208-litrske sode. Za zmanjšanje prostornine uporabljajo hidravlično
stiskalnico in visokotlačno stiskalnico (v nadaljnjem besedilu:
superkompaktor). Stiskance vstavijo v cevaste površnike. Od 2006 je
superkompaktor stalno nameščen in poteka sprotna obdelava za to primernih
paketov. Nestisljive odpadke razkosajo in pakirajo v standardne sode. Kovinski
odpadki, primerni za taljenje, so večinoma površinsko kontaminirani odpadki ali
aktivirani odpadki iz zadrževalnega hrama, ki se z razpoložljivimi postopki
dekontaminacije uspešno dekontaminirajo (približno 70 %) do ustreznih
predpisanih meril za opustitve nadzora. Preostanek je primeren za taljenje v
eni od razpoložljivih talilnic v tujini. Rezultat taljenja so ingoti, žlindra
in prah.


Proces

Snovi, za katere se uporablja

Redukcijski faktor


stiskanje z nizkotlačno stiskalnico v sod

tkanina, plastika, pločevina, kabli, drobna oprema …

do 4


superkompaktiranje sodov

tkanina, plastika, papir, pločevina, manjši kovinski deli …

do 10


Sežig

vse gorljive snovi

do 30


Piroliza

gorljive snovi, ionski izmenjevalniki is sekundarnega kroga

do 60


Taljenje

kovine

 


rezanje, drobljenje

vse snovi

do 2


Preglednica 4:
Procesi, ki se uporabljajo za zmanjšanje prostornine solidificiranih trdnih RAO
Zgoraj opisane vrste RAO so rezultat sedanje tehnologije
obdelave in priprave, poleg njih pa so v skladišču tudi vrste RAO, ki izhajajo
iz tehnologij in postopkov, ki so se uporabljali v preteklosti, pa se zdaj ne
več. To so koncentrat izparilnika, solidificiran s cementno vermikulitno
mešanico, solidificirani izrabljeni ionski izmenjevalniki, stisnjeni
radioaktivni odpadki iz prve kampanje superkompaktiranja v 320-litrskih sodih.
V prihodnosti bo izvedena presoja uporabnosti in primernosti
novih načinov ravnanja z RAO, kot npr. termična razgradnja ionskih
izmenjevalcev sekundarnih sistemov in pogostejša uporaba mobilne sušilne enote
za sušenje koncentrata izparilnika. Izvede se tudi presoja obstoječih postopkov
obdelave odpadkov glede na merila sprejemljivosti za odlaganje.
3.1.1.3 Zmogljivosti skladiščenja in pričakovane količine
odpadkov
Operativni dolgoročni cilj NEK je ohraniti količino nastalih
NSRAO pod 35 m3 letno. Vsi obdelani, pripravljeni in embalirani
trdni RAO iz NEK se hranijo v skladišču NSRAO v NEK. To je protipotresno
grajena armiranobetonska stavba s površino 1.470 m2 in uporabno
prostornino nekaj čez 2.000 m3, ki je s pregradnimi stenami
razdeljena na šest ločenih prekatov. Prvotna administrativna zmogljivost
skladišča NSRAO v NEK je bila skladno z lokacijskih dovoljenjem iz leta 1978
omejena na 5000 sodov (standardnih). Z novim lokacijskim dovoljenjem iz leta
1988 so bile administrativne omejitve zmogljivosti sproščene, in sicer znotraj
obstoječih gabaritov ter z omejitvijo, da ne bo presežena ekvivalentna doza 0,2
mSv/leto, merjeno na ograji NEK.
V skladišču RAO je bila izvedena optimizacija skladiščnih
prostorov s postavitvijo jeklene konstrukcije za racionalnejšo izrabo
skladiščnih prostorov po višini z zlaganjem cevastih vsebnikov v dveh nivojih.
Zmogljivost skladiščnega prostora se je povečala na 11.200 standardnih sodov
(2.350 m3) oziroma 3.000 cevastih vsebnikov.
Pred zamenjavo starih uparjalnikov je bila leta 1999
protipotresno zgrajena armiranobetonska zgradba za dekontaminacijo. V njej je
prostor za hrambo starih uparjalnikov, več transportnih kontejnerjev s
kontaminiranimi odpadki (kosi cevovodov, drugi kovinski odpad), ki so nastali
med zamenjavo uparjalnikov, toplotni izmenjevalnik, zamenjana glava reaktorske
posode z opremo in drug kontaminiran kosovni material.
Ob koncu leta 2014 je bilo skladišče z manipulativnima
prostoroma zasedeno več kakor 96-odstotno. V skladišču je trenutno razpoložljiv
prostor v poljih A in B, ki sta delno zasedeni. Večje manipulacije in
prestavljanje obstoječih paketov niso načrtovani. Letne količine nastajanja RAO
so predvidljive, zmanjšanje nastajanja in zmanjšanje že nastalega RAO sta ena
od temeljnih usmeritev ravnanja z RAO.
Do začetka obratovanja odlagališča NSRAO Vrbina, Krško,
vendar ne dlje kot do 2020, je po ocenah NEK za skladiščenje izvedljiva uporaba
rezervnega prostora v celici skladišča, operativna rezerva pa se bo
zagotavljala v manipulativnem prostoru skladišča. Treba bo izprazniti manipulativni
prostor in odstraniti dvigalo, superkompaktor in merilno opremo. Za sortiranje,
obdelavo, odležavanje in meritve bo treba zagotoviti dodaten prostor, kamor se
bo preselila tudi vsa oprema iz manipulativnega prostora skladišča. Za ta namen
je predvidena gradnja novega objekta za manipulacijo z opremo in pošiljkami
radioaktivnih tovorov med pomožno stavbo in začasnim skladiščem. V tem prostoru
bo potekala tudi obdelava odpadkov za odlaganje.
3.1.2 RAZISKOVALNI REAKTOR TRIGA MARK II
3.1.2.1 Dosedanje količine
RAO nastajajo pri obratovanju, vzdrževanju reaktorja in pri
delu v vroči celici. Nastajajo predvsem nizko- in srednjeradioaktivni odpadki,
kot so izrabljene ionske smole, aktivirana ali kontaminirana eksperimentalna
oprema, vzorci in zaščitna sredstva ter aluminijasti obsevalni vsebniki.
RAO se obdelujejo ločeno glede na agregatno stanje. Trdne
odpadke ločujejo na nestisljive (kontaminirano orodje in drugi predmeti, npr.
laboratorijska steklovina …) in stisljive snovi (npr. rokavice, obujki, zaščitna
oblačila, kontaminirani ali aktivirani vzorci, epruvete, pipete iz umetnih mas,
pari, folije …). Letno nastane 1 do 2 standardna 208-litrska soda trdnih
odpadkov (< 0,5 m3).
Občasno pri delu v laboratoriju z aktiviranimi vzorci
nastajajo tudi tekoči RAO, ki odležijo v posebnem tanku z razpoložljivo
prostornino 20 m3 in se po doseženih nivojih za opustitev
nadzora v skladu s predpisanimi pogoji izpuščajo v Savo. Radioaktivne tekočine
zbirajo v steklenih ali plastičnih posodah in jih pred oddajo v CSRAO ustrezno
utrdijo.
3.1.2.2 Ravnanje z odpadki
Trdni radioaktivni odpadki, ki nastanejo pri uporabi
radioaktivnih snovi in obratovanju raziskovalnega reaktorja, se začasno hranijo
v objektu vroče celice, ki je sestavni del reaktorja. Material je shranjen v
sodih, večji kontaminirani kovinski kosi pa so shranjeni kot posebni odpadki.
Med obratovanjem reaktorja nastajajo tudi plinasti in tekoči radioaktivni
izpusti. Ocena letne doze za leto 2014, ki jo zaradi teh izpustov prejme
okoliški prebivalec, je približno 0,4 μSv/leto, kar je precej pod predpisano
mejo iz Varnostnega poročila in je posledica zračnih izpustov žlahtnega plina
Ar-41 z letno aktivnostjo 0,8 TBq in tekočih izpustov, v katerih so izmerili
prisotnost Na-22 z aktivnostjo na detekcijski meji.
Glavni ukrep za zmanjševanje nastajanja RAO sta optimizacija
delovnih postopkov za zmanjšanje količine nastalih radioaktivnih snovi ter
skrbno ločevanje izrabljenih snovi na neradioaktivne in radioaktivne na kraju
nastajanja. Poleg tega za radioaktivne snovi uporabljajo še proces staranja in
iznos iz radiološko nadzorovanega območja, če izpolnjujejo predpisane pogoje za
odpravo nadzora. Z ločevanjem in sortiranjem na stisljive in nestisljive ter
uporabo stiskalnice zagotavljajo dodatno zmanjšanje nastalih odpadkov.
3.1.2.3 Zmogljivosti skladiščenja in pričakovane količine
odpadkov 
Količina NSRAO, ki nastanejo med obratovanjem raziskovalnega
reaktorja in pri laboratorijskem delu, ni velika in se lahko začasno shranjuje
v objektu vroče celice in nato skladišči v CSRAO v Brinju. Zmogljivosti v
objektu vroče celice za obdelavo in shrambo RAO zadoščajo za mnogo večjo
količino, kot jih nastaja. Zmogljivost shrambe je približno 5 m3.
Ob normalnih pogojih je zasedenih manj kot 10 % razpoložljive zmogljivosti.
Pričakovana letna količina nastalih RAO naj bi tudi v prihodnje ostala pod
0,5 m3 letno.
3.1.3 NSRAO MALIH POVZROČITELJEV
3.1.3.1 Dosedanje količine
Izvajalci sevalne dejavnosti, ki niso upravljavci jedrskega
ali sevalnega objekta, večinoma uporabljajo zaprte vire sevanja, ki jih po
prenehanju uporabe prodajo drugemu imetniku dovoljenja za izvajanje sevalne
dejavnosti, če so še uporabni, ali jih vrnejo dobavitelju, če taka možnost
vrnitve obstaja. Če teh dveh možnosti ni, jih predajo v ravnanje in
skladiščenje v CSRAO v Brinju, ki ga upravlja ARAO. ARAO od leta 1999 opravlja
javno gospodarsko službo ravnanja z radioaktivnimi odpadki malih
povzročiteljev. Druge oblike RAO pri malih povzročiteljih nastajajo zelo redko
in večinoma pri uporabi odprtih virov sevanja. RAO malih povzročiteljev se
delijo na tri glavne skupine: trdni RAO (skupina I), izrabljeni zaprti viri
(skupina II) in preostali RAO (skupina III).
Odprte vire sevanj (radiofarmacevtike) za diagnostiko in
terapijo v Sloveniji uporablja sedem organizacijskih enot za nuklearno medicino:
Klinika za nuklearno medicino v Univerzitetnem kliničnem centru Ljubljana in
oddelki ali laboratoriji na Onkološkem inštitutu v Ljubljani, v Univerzitetnem
kliničnem centru Maribor ter splošnih bolnišnicah v Celju, Slovenj Gradcu, Izoli
in Šempetru pri Gorici. Zaprte vire sevanja za terapijo uporabljajo na
Onkološkem inštitutu in Očesni kliniki v Univerzitetnem kliničnem centru
Ljubljana, za obsevanje krvnih sestavin pa na Zavodu Republike Slovenije za
transfuzijsko medicino. RAO, ki nastanejo z uporabo odprtih virov sevanj, so
večinoma kratkoživi prehodni RAO, ki s stališča ravnanja niso problematični,
saj je pri povzročiteljih teh odpadkov poskrbljeno za primerne prostore, v
katerih se ti odpadki začasno shranjujejo, dokler se njihova aktivnost toliko
ne zmanjša, da v skladu s predpisi uporabniki nad njimi lahko brezpogojno
opustijo nadzor.
Izvajalec javne službe je od malih povzročiteljev v zadnjih
treh letih prevzel NSRAO, katerih povprečna masa na leto znaša 650 kg
(2,5 m3). To so bruto mase, vključno z embalažo. Letne prevzete
količine nihajo, glavni razlog so večji prevzemi zgodovinskih RAO.
Po področjih prevzemov in povprečno glede na maso v zadnjih
treh letih radioaktivni odpadki izvirajo iz dejavnosti
raziskovalno-izobraževalnih programov (10 %, v to se štejejo tudi raziskave v
medicinske namene), medicine (5 %) in industrije (85 %, vključno z javljalniki
požara in prevzemi zgodovinskih RAO, ki so bili v lasti Slovenske vojske).
V CSRAO je bilo konec leta 2014 uskladiščenih 92,3 m3
RAO, kar znaša približno 80 % zasedenosti skladišča, skupne mase 51 ton in
skupne aktivnosti 3,0 TBq.
Večino aktivnosti, ki je uskladiščena v CSRAO v Brinju,
predstavljajo odpadki skupine zaprti viri. Iz preglednice 5 je razvidno, da
okoli 95 % aktivnosti RAO, uskladiščenih konec leta 2014, pripada zaprtim
virom, preostalo aktivnost pa predstavljajo trdni RAO vrst T1, T2, T3 in T4. 62
% do konca leta 2014 uskladiščenih odpadkov vsebuje kratkožive radionuklide
(Co-60, Cs-137, Sr-90 ...), preostali pa vsebujejo dolgožive radionuklide
(Ra-226, Am-241, Th-232 …).
Glede na prostorninski delež je bilo leta 2014 v CSRAO največ
radioaktivnih odpadkov I. skupine. Trdni odpadki predstavljajo okoli 84 %
prostornine skladiščenih RAO, preostalo so zaprti viri. Med trdnimi
radioaktivnimi odpadki je 24 % gorljivih odpadkov (stisljivi in nestisljivi),
nekaj manj kot polovica odpadkov je tudi stisljivih (gorljivi in negorljivi),
32 % pa je nestisljivih in negorljivih, odpadkov posebnih oblik ali velikih
kosovnih odpadkov (T4), katerih nadaljnja obdelava ni več smiselna. Kljub
velikemu prispevku zaprtih virov k aktivnosti je delež njihove prostornine, ki
ga zasedajo v skladišču, le 16-odstoten. Radioaktivni odpadki iz skupine
preostali radioaktivni odpadki (tekoči in mešani odpadki) se redko prevzemajo,
pred sprejemom v skladišče se predhodno obdelajo, v skladišču pa predstavljajo
manjši delež.

3.1.3.2 Ravnanje z radioaktivnimi odpadki
Paket RAO predstavlja embalaža skupaj z notranjimi pregradami
ali absorpcijskim materialom in radioaktivnimi odpadki. Embalaža za
skladiščenje RAO se izbere glede na vrsto, lastnosti in količino odpadkov,
ustrezati morajo merilom sprejemljivosti za sprejem v skladiščenje. Zunanja
embalaža večine radioaktivnih odpadkov, skladiščenih v CSRAO, je standardni
208-litrski sod. Sodi so zloženi na palete in se zlagajo v višino do treh
nivojev. Manjše kosovne enote se skladiščijo v vrečah, manjših kovinskih
vsebnikih ali vsebnikih iz plastičnih mas, vstavljenih v kovinske boks palete.
Po obdelavi in pripravi kosovnih odpadkov se tudi ti odpadki uskladiščijo v
sodih.
Da se zmanjšuje prostornina skladiščenih RAO v CSRAO, se
izvajajo postopki obdelave in priprave. Obdelavo in pripravo RAO izvaja ARAO
samostojno kot redno dejavnost, del teh postopkov pa se izvaja projektno ob
sodelovanju mednarodnih strokovnjakov.
3.1.3.3 Zmogljivosti skladiščenja in pričakovane količine
odpadkov
Objekt CSRAO sestavljajo prostori za osebje, prostor za
skladiščenje radioaktivnih odpadkov, strojnica prezračevalne naprave in vgrajeni
sistemi. Objekt je velikosti 10,6 m x 25,7 m in višine 3,6 m.
Skladiščni prostor je razdeljen na deset prekatov, najbolj oddaljen prekat od
tovornih vrat je poglobljen pod nivo tal skladiščnega prostora. Transportna pot
poteka po sredini skladiščnega prostora.
Slika 3: Predvidene
količine RAO v CSRAO v naslednjih letih brez upoštevanja zmanjšanja prostornine
zaradi obdelave RAO
Glede na sedanjo ureditev skladiščenja je administrativna
skladiščna zmogljivost 115 m3 RAO, od tega 107,5 m3
za redne skladiščne zmogljivosti in 7,5 m3 za izredne prevzeme.
Na podlagi večletnih izkušenj se v naslednjih letih
pričakujejo letni vnosi RAO v CSRAO med 2 in 3 m3 ali manj
glede na to, da je večino zgodovinskih odpadkov izvajalec gospodarske javne
službe že prevzel. Če se ne bi izvajali obdelava in priprava odpadkov, bi bilo
leta 2025 ob predvidenem trendu sprejemov RAO skladišče administrativno
zapolnjeno. Ker pa se pri zaprtih virih sevanja, ki pomenijo glavnino sprejemov
v skladišče, sprejemajo celotne naprave, ki se jim v postopku nadaljnje
obdelave odstranijo neradioaktivni deli, in se v skladišču obdrži le
radioaktivni vir sevanja, je učinek zmanjšanja prostornine v večini primerov,
kjer se to da izvesti, več kot 90-odstoten. Učinkovito zmanjšanje prostornine
je možno s sežigom gorljivih odpadkov, kar pa bo zaradi dragega postopka prišlo
na vrsto le, če bo primanjkovalo skladiščnega prostora in ko bodo izčrpane vse
druge možnosti za zmanjšanje prostornine. Nekaj rezerve za povečanje skladiščne
zmogljivosti (za 10 do 20 m3) je v poglobljenem prekatu, ki je
zdaj prazen. Ob sedanji praksi ravnanja z RAO bo skladiščna zmogljivost
zadostovala do načrtovanega rednega obratovanja odlagališča NSRAO leta 2022.
Po zgraditvi odlagališča NSRAO bodo NSRAO iz CSRAO, ki bodo ustrezali
merilom sprejemljivosti za odlaganje, odloženi v odlagališče NSRAO Vrbina,
Krško. Problematika morebitnih preostalih NSRAO se bo reševala skupaj s
problematiko ravnanja z IG in visokoradioaktivnimi odpadki.
3.2 RAVNANJE Z IZRABLJENIM GORIVOM
IG nastaja pri nas le v NEK in raziskovalnem reaktorju TRIGA
Mark II. Sedanja količina IG je majhna (približno 440 ton urana in 5,1 tone
plutonija). V primerjavi z drugimi jedrskimi državami bodo te količine izredno
majhne tudi po prenehanju obratovanju obeh reaktorjev. IG ima trenutno le NEK,
saj je bilo vse IG iz reaktorja TRIGA Mark II leta 1999 vrnjeno v Združene
države Amerike (v nadaljnjem besedilu: ZDA).
Za ravnanje z IG znotraj območja jedrskega objekta v
obratovanju je pristojen in odgovoren upravljavec jedrskega objekta. Tako za
skladiščenje IG v NEK skrbi Nuklearna elektrarna Krško, za skladiščenje IG iz
raziskovalnega reaktorja, ki ga leta 2015 ni, pa Institut »Jožef Stefan«. ARAO
bo prevzel odgovornost za upravljanje IG od obeh upravljavcev po prenehanju
obratovanja obeh jedrskih objektov. Pri tem bo odgovoren tudi za morebitno
predelavo pred odlaganjem, za načrtovanje in gradnjo odlagališča ter pakiranje
in odlaganje IG. Po zgraditvi odlagališča bo odgovoren tudi za njegovo
obratovanje, upravljanje ter po zaprtju za dolgoročni nadzor in vzdrževanje
odlagališča.
3.2.1 NUKLEARNA ELEKTRARNA KRŠKO
3.2.1.1 Dosedanje količine
Sredico reaktorja v NEK sestavlja 121 gorivnih elementov,
katerih zunanje dimenzije so 20 cm x 20 cm x 376 cm. Gorivni element je sestavljen
iz 235 gorivnih palic, napolnjenih s keramičnimi tabletami iz uranovega
dioksida in oblečenih v srajčke iz cirkonijeve litine. Obogatitev urana je
nekaj odstotkov (med 2 do 5 %). V enem gorivnem elementu je približno 406 kg
urana.
V letu 2004 je NEK prešla na daljši gorivni cikel, po katerem
zamenjava gorivnih elementov poteka na 18 mesecev, kar je razvidno s slike 4. V
povprečju se ob vsakem remontu zamenja 56 gorivnih elementov. V NEK je bilo
konec leta 2014 v bazenu za izrabljeno jedrsko gorivo na lokaciji elektrarne
uskladiščenih 1098 gorivnih elementov, upoštevajoč tudi dva zabojnika z
gorivnimi palicami iz rekonstitucije goriva.
Slika 4: Število
letno zamenjanih gorivnih elementov v bazenu NEK
3.2.1.2 Zmogljivosti skladiščenja in pričakovane količine
IG
Skupno število mest v bazenu po izvedeni modifikaciji bazena
v letu 2003 je 1709, od tega jih je 26 nedostopnih. Ker mora biti kadar koli v
bazenu zagotovljen prostor za celotno sredico reaktorja, mora biti 121 mest
vedno rezerviranih za nujno izpraznitev sredice. Preostala mesta so fizično na
voljo za skladiščenje izrabljenih gorivnih elementov. Zaradi večjih varnostnih
rezerv je za skladiščenje dejansko na razpolago samo 1.383 mest. Večje
varnostne rezerve in zaostrena merila vlaganja gorivnih elementov v rešetke so
bili uvedeni po stresnih testih po letu 2011. Razpoložljivo število mest
predvidoma zadošča za skladiščenje IG do leta 2018.
Uprava RS za jedrsko varnost je leta 2011 izdala NEK odločbo
o izvedbi modernizacije varnostnih rešitev za preprečevanje težkih nesreč in
blažitev njihovih posledic. V odločbi je bilo med drugim zahtevano, da mora NEK
preveriti možnosti za zmanjšanje tveganja zaradi ravnanja z IG s spremembo
dolgoročne strategije. V ta namen je NEK leta 2012 pripravila dokument
Evaluation of Spent Nuclear Fuel Storage Options. NEK v njem ugotavlja, da je
posodobitev strategije ravnanja z IG v NEK nujna iz več razlogov. Z
upoštevanjem scenarija nesreč, ki presegajo projektne osnove, trenutna
zmogljivost bazena za IG ne zadošča za normalno obratovanje do leta 2023, saj
je treba število gorivnih elementov v bazenu zmanjšati. V dokumentu NEK kot
optimalno rešitev navaja gradnjo suhega skladišča v obdobju 2016–2018, ki
posledično izboljšuje jedrsko varnost z zmanjšanjem števila gorivnih elementov
v bazenu.
3.2.2 RAZISKOVALNI REAKTOR TRIGA MARK II
3.2.2.1 Dosedanje količine
V sredici raziskovalnega reaktorja TRIGA Mark II je 91 mest,
ki jih lahko zapolnijo z gorivnimi elementi ali drugimi komponentami sredice
(kontrolnimi palicami, slepimi elementi, obsevalnimi kanali ...). V sredici
reaktorja je bilo leta 2014 skupaj 61 gorivnih elementov, od tega so tri
regulacijske palice z gorivnimi podaljški. Preostalih 30 mest je bilo zasedenih
s četrto regulacijsko palico, obsevalnimi kanali, nevtronskim izvorom ali pa so
bila prazna. Gorivni elementi raziskovalnega reaktorja TRIGA Mark II so
valjaste oblike zunanjih dimenzij 72 cm v dolžino in 3,75 cm v premeru. V
srajčki iz nerjavnega jekla je gorivo v kovinski mešanici urana in
cirkonijevega hidrida. V enem gorivnem elementu je približno do 0,3 kg
urana z 20-odstotno obogatitvijo.
V raziskovalnem reaktorju TRIGA Mark II trenutno ni
izrabljenega goriva, saj je leta 1999 Institut »Jožef Stefan« kot upravljavec raziskovalnega
reaktorja v okviru posebnega programa vračanja izrabljenega jedrskega goriva iz
raziskovalnih reaktorjev vse do tedaj uskladiščeno IG (219 izrabljenih
elementov) vrnil v državo nastanka goriva, to je v ZDA.
3.2.2.2 Zmogljivosti skladiščenja in pričakovane količine
odpadkov
Po vračilu IG v ZDA obsega sedanji inventar v raziskovalnem
reaktorju TRIGA Mark II 61 gorivnih elementov, ki so v reaktorju, in 23 svežih
gorivnih elementov, ki so v shrambi za sveže gorivo. Ob potrebah po začasnem
shranjevanju IG se lahko uporablja bazen za izrabljeno gorivo, katerega
zmogljivost je 630 gorivnih elementov, kar je zadosti in mnogo več, kot je
celotni načrtovan inventar goriva do prenehanja obratovanja.
Prihodnje količine IG so odvisne od odločitve upravljalca
reaktorja in njegovega lastnika o nadaljnjem obratovanju reaktorja po letu
2026. Reaktor TRIGA Mark II obratuje že od leta 1966. Leta 1991 je bil
temeljito pregledan in rekonstruiran.
V letu 2015 je bila izdelana Dolgoročna strategija
obratovanja reaktorja TRIGA, [4] ki obravnava različne scenarije ravnanja z IG,
in sicer:
-       
odvoz v ZDA,
-       
odvoz v druge države,
-       
premestitev na drugo lokacijo,
-       
prenos IG na ARAO.
V ta namen je bila narejena tudi predhodna analiza stroškov
ravnanja z IG iz raziskovalnega reaktorja. Ugotovljeno je bilo, da tudi, če Republika
Slovenija izkoristi možnost in IG iz raziskovalnega reaktorja vrne v ZDA [5],
tako vračilo za Republiko Slovenijo glede na sprejeto ameriško politiko za
države z visokim gospodarskim prihodkom ni več zastonj [6].
3.3 RAZGRADNJA JEDRSKIH IN SEVALNIH OBJEKTOV
Razgradnja jedrskega ali sevalnega objekta so vsi ukrepi, ki
vodijo k prenehanju nadzora po določbah ZVISJV. Razgradnja objektov vključuje
tako postopke dekontaminacije kot postopke demontaže ter odstranitev vseh RAO
in IG iz objekta. Po končanem postopku razgradnje je objekt in lokacijo mogoče
izvzeti iz upravnega nadzora, potem pa je mogoča uporaba lokacije v druge
namene brez radioloških omejitev. V svetu sta uveljavljena dva načina
razgradnje, takojšnja in odložena. Poleg odločitve lastnikov objektov o načinu
razgradnje je izbira tehnično odvisna predvsem od splošne državne dolgoročne
strategije na področju ravnanja z RAO in IG.
Za razgradnjo objekta je po mednarodno uveljavljenih
standardih in slovenski zakonodaji odgovoren njegov lastnik oziroma
upravljavec. Odgovornost za razgradnjo je določena v ZVISJV in podzakonskih
aktih, kjer je predpisano, da mora upravljavec objekta po njegovem zagonu
sprejeti in uporabljati program ukrepov in postopke, ki zagotavljajo možnosti
trajnega prenehanja obratovanja objekta v skladu s predpisanim varstvom pred
ionizirajočimi sevanji. V skladu z zakonodajo je upravljavec oziroma lastnik
dolžan tudi skrbeti za ustrezen program razgradnje objekta.
V Republiki Sloveniji so trije delujoči jedrski objekti (NEK,
raziskovalni reaktor TRIGA Mark II in CSRAO) in nov objekt v fazi projektiranja
– odlagališče za NSRAO na lokaciji Vrbina, Krško, od katerih nobeden ni v
razgradnji.
3.3.1 RAZGRADNJA NUKLEARNE ELEKTRARNE KRŠKO
NEK bo po prenehanju obratovanja razgrajena. Po končani
razgradnji ji bo tudi prenehal status jedrskega objekta. Primarna odgovornost
za načrtovanje tehničnih postopkov razgradnje je na imetniku dovoljenja za
obratovanje, to je NEK. Končno odgovornost za razgradnjo NEK nosita paritetno
obe lastnici nuklearne elektrarne, to sta Republika Slovenija in Republika
Hrvaška, tako kot je to urejeno v meddržavni pogodbi BHRNEK.
Na podlagi zahtev iz 10. člena meddržavne pogodbe BHRNEK
je bil v letu 2005 potrjen Program razgradnje NEK in odlaganja NSRAO in IJG.
Izdelala ga je slovensko-hrvaška delovna skupina, v kateri so sodelovali
slovenski strokovnjaki iz ARAO in hrvaški iz Agencije za posebni odpad. Potrjen
in finančno ovrednoten program razgradnje temelji na scenariju, ki
predpostavlja takojšnjo razgradnjo po prenehanju obratovanja objekta. Ob
sprejetju programa razgradnje v letu 2005 je bilo prenehanje obratovanja
objekta predvideno za leto 2023, zdaj pa je konec obratovanja predviden leta
2043 ob pogoju, da bo uspešno opravljen občasni varnostni pregled leta 2023 in
2033.
V skladu z 10. členom meddržavne pogodbe BHRNEK sta
lastnika dolžna redno preverjati in posodabljati program razgradnje elektrarne
vsakih pet let. Za izpolnjevanje te dolžnosti sta lastnici (obe državi)
pooblastili meddržavno komisijo.
Sama razgradnja je razdeljena na več faz in bo potekala štiri
leta po zaustavitvi reaktorja. Razgradnja se začne s pripravo načrtov in vseh
potrebnih dokumentov še pred koncem življenjskega obdobja. Takoj po ustavitvi
elektrarne se začne faza, v kateri se elektrarna začne pripravljati na
razstavljanje, sistemi in komponente se najprej hladijo, aktivnosti obsevanih
komponent pa se sčasoma manjšajo. Tri leta po ustavitvi elektrarne se začnejo
razstavljati komponente, ki niso bile obsevane in se ne uporabljajo za varnostne
in hladilne sisteme elektrarne. Na koncu se razstavijo reaktorska posoda in
deli reaktorja, ki imajo največjo aktivnost. Večji del razstavljenih komponent
se odloži na odlagališče NSRAO, ki med razgradnjo obratuje, manjši del, kot so
npr. kontrolne palice in razrezana reaktorska posoda, ki je kontaminirana z
dolgoživimi radionuklidi, se odloži skupaj z IG. IG se iz sredice prestavi v
bazen, kjer se toliko ohladi, da se lahko nato skladišči v načrtovanem suhem
skladišču za IG.
Pri scenariju takojšnje razgradnje bo predvidoma nastalo
5.540 t NSRAO. Količina NSRAO, ki jih bo treba odložiti, je lahko bistveno
manjša, če se upoštevajo metode priprave odpadkov na odlaganje z zmanjševanjem
prostornine. Dodatno pa se lahko količina odpadkov zmanjša, če se razgradnja
začne z zamikom, pri čemer se elektrarni pusti po prenehanju obratovanja nekaj
časa za ohlajanje.
Kot podlaga za izdelavo revizije Programa razgradnje NEK in
odlaganja NSRAO in IG je bilo v letih 2008 in 2010 izvedenih več aktivnosti,
pripravljena so bila izhodišča za revizijo programa razgradnje in strokovne
podlage, v sodelovanju z NEK pa je nastal tudi preliminarni program razgradnje
NEK [7]. Na podlagi podatkov o inventarju RAO ter sistemih in komponentah v NEK
so bili z uporabo najnovejših tehnologij dekontaminacije in demontaže izdelani
časovni in tehnični načrti razgradnje za po prenehanju obratovanja elektrarne
tako leta 2023 kot tudi leta 2043.
Količina nastalega radioaktivnega materiala iz procesa
razgradnje je v obeh primerih podobna, saj je pričakovan tehnični inventar ob
koncu obratovanja obakrat enak, radiološki inventar zaradi aktivacije je enak
za obe različici, saj je proces aktivacije v ravnotežju že leta 2023, prav tako
se različici ne razlikujeta v količini radiološkega inventarja zaradi
kontaminacije, saj je kontaminacija znotraj sistemov že v ravnotežju.
Zaradi podobnosti obeh različic se bo do leta 2043 precej
povečala le količina operativnih RAO in za 50 % količina izrabljenih gorivnih
elementov. Gorivni elementi bodo shranjeni v suhem skladišču na lokaciji NEK
nekaj desetletij do končnega odlaganja.
Večina nastalih odpadkov iz razgradnje ne bo radioaktivna.
Nastale radioaktivne odpadke iz razgradnje je mogoče razvrstiti v tri
kategorije:
-       
aktivirane komponente iz notranjosti reaktorja, reaktorske posode in
biološkega ščita (glavna radionuklida Co-60 in Eu-152),
-       
kontaminirane komponente zaradi notranje kontaminacije na stiku z
radioaktivnimi snovmi (glavna radionuklida Co-60, Cs-137),
-       
kontaminirane komponente v radiološko nadzorovanem območju in gradbenih
konstrukcijah zaradi razpršenosti radioaktivnih snovi z delci in prahom.
Obdelava nastalega materiala iz razgradnje bo obsegala
opustitev nadzora nad radioaktivnimi snovmi in odložitev neradioaktivnih snovi
z možnostjo ponovne uporabe ter pripravo za odlaganje na odlagališčih
komunalnih odpadkov. RAO bo treba pred odlaganjem ustrezno pripraviti v
primerne odlagalne enote v skladu z merili sprejemljivosti za odlaganje.
Postopki obdelave, priprave in pakiranja RAO bodo vključevali različne postopke
za zmanjševanje prostornine in utrditve nastalih odpadkov, kot so dodatno
rezanje, razstavljanje komponent, tehnike dekontaminacije, stiskanja,
izparevanja in imobilizacije v skladu z merili sprejemljivosti za odlaganje.
Demontaža elektrarne se bo začela z demontažo v primarnem
krogu, ki ji sledi demontaža komponent iz notranjosti reaktorja in reaktorske
posode. Del aktiviranih komponent notranjih delov reaktorja in reaktorske
posode z VRAO in dolgoživimi NSRAO bo zapakiran v vsebnike ter skupaj z
izrabljenim gorivom dolgoročno skladiščen. Preostanek RAO iz reaktorja in
reaktorske posode bo pakiran v standardne 208-litrske sode in nato v betonske
zabojnike ali neposredno v betonske zabojnike ali v različne tipe monolitnih
zabojnikov in odložen kot NSRAO na odlagališču Vrbina.
Nova revizija programa razgradnje NEK, kot je to predvideno
po meddržavni pogodbi BHRNEK, bo podala nove in izboljšane ocene nastalih
količin materialov iz razgradnje in potrebnih finančnih sredstev za razgradnjo.
3.3.2 RAZGRADNJA RAZISKOVALNEGA REAKTORJA TRIGA
Konec leta 2007 je bil izdelan Program razgradnje jedrskega
objekta reaktor TRIGA Mark II [8] na Institutu »Jožef Stefan«, ki temelji na
ponudbi ZDA [5] za sprejem IG iz raziskovalnega reaktorja. Program vključuje opcijo
obratovanja do 2016, odvoz izrabljenega goriva v ZDA do 2019 in takojšnjo
razgradnjo.
V osnovnem časovnem načrtu razgradnje reaktorja TRIGA Mark II
so predvideni obratovanje in zaustavitev reaktorja do konca leta 2016, odvoz
izrabljenega goriva po triletnem obdobju hlajenja v ZDA do leta 2019 ter
razgradnja in demontaža reaktorja v obdobju 2019–2021. Dolgoročna strategija
obratovanja reaktorja TRIGA [4] ugotavlja, da sta scenarij obratovanja do maja
2016 in odvoz IG v ZDA do maja 2019 nerealna opcija glede na časovno komponento
in finančni vložek v kratkem časovnem obdobju.
V obstoječem programu razgradnje po scenariju takojšnje
razgradnje reaktorja je predvideno, da bo nastalo približno 50 m3
NSRAO v obliki gradbenih in drugih odpadkov, ki bodo po končani razgradnji
odloženi na odlagališče NSRAO Vrbina, Krško, pri odloženi razgradnji pa celo
samo 15 m3.
Glede na sprejeto odločitev, da raziskovalni reaktor TRIGA
Mark II obratuje še vsaj do opravljenega naslednjega občasnega varnostnega
pregleda, to je do leta 2026 in z možnostjo podaljšanja do leta 2043, se v
10-letnem obdobju, ki ga zajema ta program, pripravi podroben program
razgradnje.
3.3.3 RAZGRADNJA CSRAO V BRINJU
Z obratovanjem CSRAO kot javne državne infrastrukture za
skladiščenje RAO malih povzročiteljev se zagotavlja varen skladiščni prostor za
RAO, dokler ti nastajajo v različnih dejavnostih v državi, s tem pa potreba po
njihovem skladiščenju. Po prenehanju obratovanja se načrtuje njegova razgradnja
po dveh možnih scenarijih, ki se razlikujeta v začetku razgradnje objekta. Za
CSRAO je bil v letu 2012 izdelan preliminarni program razgradnje [9]. V objektu
ni jedrskih reakcij, ki bi povzročale nevtronsko aktivacijo, prav tako v
obratovalni dobi objekta CSRAO ni predvidena kontaminacija objekta in neposredne
okolice objekta. Tudi ugotovitve dosedanjega nadzora nad kontaminiranostjo
kažejo, da ni pričakovati kontaminacije pregradnih sten, tal in stropov,
kovinskih palet, površin paketov RAO, premične in elektro-strojne opreme ter
podzemnega zbiralnika in cevovoda odpadne vode. Za razgradnjo CSRAO sta
izdelana dva scenarija.
Po prvem scenariju se leta 2022 vsi NSRAO iz CSRAO prepeljejo
na odlagališče NSRAO. Objekt CSRAO se po letu 2022 dekontaminira in preda v
neomejeno rabo. Odstranitev objekta ni predvidena.
Po drugem scenariju se leta 2022 vsi NSRAO iz CSRAO, ki
ustrezajo merilom sprejemljivosti odlagališča NSRAO, prepelje na odlagališče
NSRAO in tam odložijo. CSRAO ostane v obratovanju kot centralno skladišče za
RAO malih povzročiteljev v obdobju med začasnim zaprtjem (mirovanje)
odlagališča NSRAO. Po tem scenariju se objekt CSRAO dekontaminira in preda v
neomejeno rabo po prenehanju polnjenja odlagališča NSRAO, to je po letu 2061.
Odstranitev objekta ni predvidena.
Količina odpadkov, ki bo nastala med razgradnjo, tako
radioaktivnih kot neradioaktivnih odpadkov, bo razmeroma majhna.
Količinsko bo prevladovala skupina neradioaktivnih odpadkov.
Pri razgradnji bo nastala manjša količina trdnih RAO, ki bodo posledica
dekontaminacije kontaminiranih delov prezračevalnega sistema. Material, nastal
pri dekontaminaciji, bo pakiran skupaj s filtri prezračevalnega sistema, če
bodo kontaminirani, in kontaminirano osebno zaščitno opremo ter končno odložen
na odlagališče NSRAO. Predvidena količina kontaminiranega materiala bo
približno 2 m3 oziroma 10 standardnih sodov.
Razgradnja objekta CSRAO bo potekala približno štiri mesece
ne glede na scenarij. Skupaj s postopki pridobivanja dovoljenj pred razgradnjo
in po koncu razgradnje ter pripravo dokumentov, potrebnih za vloge, bo cel
projekt razgradnje potekal približno eno leto. Po prvem scenariju bo razgradnja
potekala v letu 2023, po drugem pa je predvidena leta 2062.
3.4 RAO Z NARAVNIMI RADIONUKLIDI V RUDNIKU ŽIROVSKI
VRH
Obveznosti rudnika v fazi zapiranja določa Zakon o trajnem
prenehanju izkoriščanja uranove rude in preprečevanju posledic rudarjenja v
Rudniku urana Žirovski vrh. Z uredbo [10] iz leta 2001 je bilo ustanovljeno
Javno podjetje za zapiranje rudnika urana, d. o. o. Vlada RS je v
novembru leta 2006 sprejela Noveliran program izvedbe trajne opustitve
izkoriščanja uranove rude in preprečevanja posledic rudarjenja v Rudniku
Žirovski vrh v obdobju od 2006 do 2010 [11], ki je programsko izhodišče za
izvedbo zapiralnih del in preprečevanja posledic rudarjenja. Ker se je plaz
odlagališča hidrometalurške jalovine Boršt v letu 2008 ponovno aktiviral
(premaknil) in so zato potrebna dodatna sanacijska dela, se noveliran program
uporablja še zdaj.
Na odlagališčih Jazbec in Boršt so odloženi rudarska in
hidrometalurška jalovina ter drugi odpadki, ki so nastali pri razgradnji
predelovalnega obrata in drugih objektov v Rudniku urana Žirovski vrh.
Po trajni ureditvi v letu 2008 se je konec leta 2013 za
odlagališče Jazbec izteklo prehodno petletno obdobje, v katerem je potekal
monitoring radioaktivnosti in okolja, s katerim se je potrdila učinkovitost
izvedenih ukrepov. Odlagališče Jazbec je z odločbo Uprave Republike Slovenije
za jedrsko varnost v letu 2013 postalo objekt državne infrastrukture in v
novembru 2015 sta se začela dolgoročni nadzor in vzdrževanje odlagališča, ki ju
izvaja ARAO.
Prva faza sanacije odlagališča Boršt je bila končana v letu
2010. Po koncu prve faze je bilo ugotovljeno, da na lokaciji odlagališča prihaja
do premikov hribine, ki presegajo v varnostnem poročilu predvidene in dovoljene
premike (1,5 cm na leto). Zaradi ugotovljenih razlik med stanjem na terenu in v
varnostnem poročilu predvidenimi vrednostmi na odlagališču Boršt še niso
izpolnjeni pogoji za zaprtje odlagališča.
Na odlagališču rudarske jalovine Jazbec je trajno odloženih
1.910.425 ton rudarske jalovine s povprečno vsebnostjo 53 g U3O8/t
(oziroma 7,7 kBq U-238/kg), skupna odložena aktivnost pa je 21,7 TBq.
Odlagališče je prekrito z 1,95 m debelo prekrivko in ima urejeno odvodnjavanje.
Območje je ograjeno in pod stalnim radiološkim nadzorom.
Odlagališče hidrometalurške jalovine Boršt je prekrito z 2,05
m debelo prekrivko. Na odlagališču je odloženih 610.000 ton hidrometalurške
jalovine, 111.000 ton jamske jalovine in 9.450 ton kontaminiranih materialov iz
dekontaminacije okolja odlagališča (jamska jalovina, kontaminirana zemljina,
gradbene ruševine), skupaj 730.450 ton. Skupna aktivnost odloženih materialov
je 48,8 TBq.
3.5 SNOVI S TEHNOLOŠKO POVEČANO NARAVNO
RADIOAKTIVNOSTJO
Snovi s tehnološko povečano radioaktivnostjo so materiali in
odpadki, ki se običajno ne obravnavajo kot radioaktivni, vsebujejo pa naravno
prisotne radionuklide v tolikšni meri, da lahko potencialno povzročajo
izpostavljenosti delavcev ali posameznikov iz prebivalstva. V tehnološkem
procesu se koncentracija radionuklidov zaradi akumulacije povečuje. Največ
odpadkov s tehnološko povečano naravno radioaktivnostjo v Sloveniji nastaja v
termoelektrarnah na fosilna trdna goriva. Letno nastane v Sloveniji 1,3 milijona
ton elektrofiltrskega pepela, žlindre in vlažne sadre, v katerih so
skoncentrirani naravni radionuklidi (K-40, Ra-226, U-238, Th-232). Več kot 80 %
odpadkov iz termoelektrarn nastane v TE Šoštanj. S temi odpadki se ravna kot z
neradioaktivnimi odpadki. Preostali odpadki s tehnološko povečano naravno
radioaktivnostjo nastajajo v tehnoloških procesih proizvodnje titanovega
dioksida in pri predelavi kovin. Ravnanje z njimi je odvisno od količine
radionuklidov, ki jih vsebujejo.
Pri ravnanju z odpadki s tehnološko povečano naravno
radioaktivnostjo se je smotrno pragmatično lotiti vsakega primera posebej. Z
njimi najprej ravnamo kot s snovmi v ustreznem tehnološkem postopku, ob tem pa
upoštevamo tudi načela ravnanja, ki se uporabljajo za nizkoradioaktivne odpadke.
V skladu z Direktivo Sveta 2013/59/Euratom z dne 5. decembra 2013 o
določitvi temeljnih varnostnih standardov za varstvo pred nevarnostmi zaradi
ionizirajočega sevanja in o razveljavitvi direktiv 89/618/Euratom, 90/641/Euratom,
96/29/Euratom, 97/43/Euratom in 2003/122/Euratom (UL L št. 13 z dne
17. 1. 2014), (v nadaljnjem besedilu: Direktiva 2013/59/Euratom)
lahko upravni organ pri normalnem obratovanju, pri katerem ni nevarnosti
radioaktivnosti, odobri mešanje radioaktivnih in neradioaktivnih snovi v
tehnološkem procesu za namen ponovne uporabe ali recikliranja. Direktiva
2013/59/Euratom mora biti prenesena v slovenski pravni red do leta 2018.
Odpadki s tehnološko povečano naravno radioaktivnostjo lahko vsebujejo tudi
druge nevarne sestavine, kot so kemikalije, ogljikovodiki in težke kovine. Zato
so ti odpadki lahko podvrženi različnim upravnim nadzorom, vsak s svojimi
zakonodajnimi zahtevami. Za opustitev nadzora nad njimi se mora zadostiti vsem
pogojem področnih zakonodaj. Za ravnanje z njimi je odgovoren imetnik
industrijske dejavnosti.
3.6 RAZISKAVE IN RAZVOJ
Trenutno je financiranje raziskav ne glede na področje v
Sloveniji urejeno predvsem projektno (2–6) let. Prednost imajo tisti predlogi
projektov, ki jih evalvacijski sistem prepozna kot znanstveno najprodornejše.
Tak sistem ne spodbuja in ne zagotavlja dolgoročnega obstoja in razvoja
posameznih raziskovalnih področij, še posebej ne tistih, ki so morebiti
nekoliko manj znanstveno prodorna, vendar lahko veliko prispevajo k reševanju
družbenih izzivov. Ena od posledic je tudi ta, da so bile raziskave na področju
ravnanja z RAO v preteklosti iz domačih javnih virov financirane le občasno,
danes jih pa sploh ni. Nekoč zelo uspešno sodelovanje pri projektih, ki jih je
sofinancirala Evropska komisija, pa se je zaradi neurejenosti sofinanciranja
doma v zadnjih letih že nevarno zmanjšalo.
Slovenija mora v skladu z Direktivo 2011/70/Euratom
vzpostaviti dolgoročni program raziskav na področju ravnanja z radioaktivnimi odpadki
in izrabljenim gorivom. Dolgoročno stabilno financiranje raziskav iz domačih
virov je eden izmed temeljnih pogojev za uspešno sodelovanje slovenskih
raziskovalcev po končanem projektu Obzorje 2020 v evropskih tehnoloških
platformah ter za podporo domačih deležnikov pri uveljavljanju načela odločanja
in ukrepanja na podlagi najnovejših izsledkov domačih in tujih raziskav,
najnovejših tehnologij in najboljših praks in obratovalnih izkušenj.
V Sloveniji smo leta 2013 sprejeli Resolucijo o jedrski in
sevalni varnosti, ki se dotika tudi področja zagotavljanja kompetentnosti strokovne
podpore za celotno področje jedrske in sevalne varnosti. V tej resoluciji sta
postavljena tudi dva s tem povezana cilja: 
»Cilj 11: V slovenskih izobraževalnih ustanovah obstajajo
študijski programi, katerih diplomanti po ustreznem dodatnem usposabljanju
lahko prevzemajo pomembne položaje v delovnih organizacijah, na katerih bodo
lahko zagotavljali jedrsko varnost.« 
in 
»Cilj 12: V Republiki Sloveniji so vzpostavljene stabilne
razmere za financiranje in izvajanje raziskovalne in izobraževalne dejavnosti
na področju jedrske in sevalne varnosti, s katerimi je zagotovljena “kritična
masa” strokovnjakov za kompetentno pokrivanje vseh ključnih vidikov varne
uporabe jedrske energije in virov ionizirajočega sevanja.«
Slednji cilj ima predvidene še štiri izvedbene ukrepe, ki jih
je treba omeniti:
-       
Država aktivno podpira in sofinancira sodelovanje slovenskih znanstvenih
in raziskovalnih organizacij v mednarodnih raziskovalnih projektih in programih
pod okriljem Evropske unije, OECD/Nuclear Energy Agency, US NRC (upravni organ
ZDA) in podobnih uveljavljenih organizacij.
-       
Raziskovalni programi, financirani iz državnega proračuna, omogočajo
temeljne raziskave na področjih jedrske in sevalne varnosti.
-       
Sredstva, zbrana od upravljavcem jedrskih in sevalnih objektov in
oplemenitena s sredstvi državnega proračuna, omogočajo uporabne raziskave in
razvoj za podporo reševanju sprotnih izzivov na področju jedrske in sevalne
varnosti v gospodarstvu. Uprava Republike Slovenije za jedrsko varnost v
sodelovanju z uporabniki pripravi program teh raziskav in razvoja.
-       
Zagotoviti je treba motivacijo raziskovalcev za udeležbo pri uporabnih
raziskavah za gospodarstvo.
Področje ravnanja z RAO in IG je del celovite problematike
jedrske in sevalne varnosti v Republiki Sloveniji. Zato ReNPROG ne uvaja
posebnih ukrepov za raziskave v podporo ravnanju z RAO in IG, pač pa
predvideva, naj se tovrstne raziskave predvsem vključijo v sistem financiranja
raziskovalne in izobraževalne dejavnosti na področju jedrske in sevalne
varnosti v skladu z izpolnjevanjem omenjenega cilja 12 iz Resolucije o jedrski
in sevalni varnosti. V strategiji 12 v nadaljevanju te resolucije pa je
predvidena možnost, da del tovrstnih raziskav neposredno naroča tudi ARAO. Na
tem področju sta obe resoluciji tesno povezani in jima je treba slediti hkrati
ne glede na to, da je na koncu uvodnega poglavja Resolucije o jedrski in
sevalni varnosti omenjeno, da v njej področje ravnanja z RAO in IG ni
obravnavano.
3.7 ANALIZA FINANCIRANJA RAVNAJA Z RAO IN IG
Na področju ravnanja z RAO in IG imamo v Republiki Sloveniji
vpeljano načelo povzročitelj plača, ki se pri malih povzročiteljih kaže s
plačilom uporabnikov storitve javne službe skladiščenja radioaktivnih odpadkov
v CSRAO in pri ravnanju z RAO in IG iz NEK z zbiranjem denarja v Skladu za
razgradnjo NEK. Odpravljanje posledic rudarjenja na Žirovskem vrhu se financira
iz državnega proračuna.
Znesek, ki ga ob predaji RAO v CSRAO plačajo mali
povzročitelji, krije stroške ravnanja s temi odpadki v CSRAO in zgolj del
stroškov končnega odlaganja. Točnega in polnega obračunavanja teh stroškov ni
mogoče zaračunati, ker končni stroški odlaganja še niso znani. Zato bo del teh
stroškov kril državni proračun. Cenik izvajanja javne službe se bo lahko
prilagodil realni ekonomski ceni vseh postopkov od sprejema, obdelave,
skladiščenja in končnega odlaganja šele potem, ko bo obratovalo končno
odlagališče in bodo znani dejanski stroški odlaganja.
V letu 2004 je bil dokončan Program razgradnje NEK in
odlaganja NSRAO in IJG, ki je določil višino prispevka za razgradnjo NEK ter
odlaganje RAO in IG. Od aprila 2005 ELES GEN, d. o. o. (od julija 2006 pa GEN
energija, d. o. o.), vplačuje v Sklad za razgradnjo NEK prispevek v višini
0,003 EUR/kWh električne energije, proizvedene v NEK in prodane v Sloveniji.
Prispevek se od leta 2005 ni spreminjal.
V letu 2003 je bila sprejeta in dopolnjena v letih 2008 in
2015 Uredba o merilih za določitev višine nadomestila zaradi omejene rabe
prostora na območju jedrskega objekta (Uradni list RS, št. 134/03, 100/08
in 46/15), ki je določila, da se iz istih sredstev izplačujejo tudi nadomestila
za omejeno rabo prostora za jedrske objekte. Ta nadomestila pri pripravi
programa razgradnje in določitvi prispevka v Sklad za razgradnjo NEK niso bila
upoštevana. Tako je bilo od leta 2004 do 2014 občinam plačanih skupaj 26,5 mio.
evrov nadomestil za omejeno rabo prostora.
S sedanjo dinamiko zbiranja sredstev, višino prispevka in ob
sedanjih odlivih predvsem zaradi nadomestil za omejeno rabo prostora zbrana
sredstva za razgradnjo NEK ter odlaganje RAO in IG ne bi bila zbrana
pravočasno.
Glede na navedeno je treba vplačila v Sklad za razgradnjo NEK
trajnostno urediti. Pripraviti je treba posodobljeno oceno vseh predvidenih
stroškov za ravnanje z RAO in IG, vse odlive zaradi nadomestil zaradi omejene
rabe prostora, vključno s proučitvijo možnosti za znižanje nadomestil za
omejeno rabo prostora.
Raziskovalni reaktor TRIGA MARK II je v lasti države in
njegovo obratovanje se financira iz proračuna ministrstva, pristojnega za
znanost. Lastnik, torej, država, bo moral ob prenehanju obratovanja
raziskovalnega reaktorja zagotoviti tudi sredstva za njegovo razgradnjo. Ta se
leta 2015 ne zbirajo na nikakršen način niti ni znana natančnejša ocena o
njihovi potrebni višini. Zato bo smiselno v naslednjih letih raziskati možnosti
za ustanovitev posebnega sklada za razgradnjo TRIGE, za zbiranje sredstev zanjo
na kakšen drugačen način ali se dokončno odločiti, da bo stroške razgradnje pač
neposredno pokril državni proračun po prenehanju obratovanja tega reaktorja.
Vsekakor pa bo treba pripraviti točnejšo oceno potrebnih sredstev.
4 STRATEGIJE IN PROGRAMI RAVNANJA Z RADIOAKTIVNIMI
ODPADKI IN IZRABLJENIM GORIVOM
Strategije RAO in IG v Republiki Sloveniji temeljijo na
stalnem nadzoru nad vsemi radioaktivnimi viri v vseh fazah od uporabe,
shranjevanja, skladiščenja do odlaganja, tako da uporaba jedrskih in sevalnih
tehnologij ne vpliva negativno na zdravje ljudi in nima dodatnega negativnega
vpliva na okolje. Strategije temeljijo na varnem in gospodarnem shranjevanju,
skladiščenju, ki mu sledita ustrezna predelava in pakiranje, ter odlaganju vseh
odpadkov, za katere ni več predvidena ponovna uporaba.
Osrednje točke tega ReNPROG so ravnanje z NSRAO iz NEK,
ravnanje z visokoradioaktivnimi odpadki in odpadki ob razgradnji NEK ter
ravnanje z IG iz NEK. Vsakršno drugo ravnanje z RAO se časovno in tehnološko
prilagaja temu programu.
Strategije temeljijo na predvidenem obratovanju NEK do leta
2043 in na meddržavni pogodbi BHRNEK. Program razgradnje Nuklearne elektrarne
Krško in odlaganja NSRAO in IJG iz leta 2004, ki ga je potrdila meddržavna
komisija za spremljanje izvajanja meddržavne pogodbe BHRNEK, je v tem programu
deloma upoštevan. Dodane so spremembe in potrebe, nastale od sprejetja
veljavnega programa.
Kot osnovni scenarij pri pripravi programa ravnanja z RAO in
IG je za Republiko Slovenijo predvidena gradnja odlagališča NSRAO in suhega
skladišča za IG v NEK. Julija 2014 potrjen Investicijski program za odlagališče
NSRAO Vrbina, Krško, Rev. C [12], predvideva gradnjo odlagališča NSRAO
polovične zmogljivosti, ki bi zadovoljila potrebe samo slovenskega dela NSRAO,
nastalih zaradi delovanja in razgradnje NEK, ter odlaganje vseh preostalih
slovenskih NSRAO drugih povzročiteljev. Hkrati pa projekt odlagališča NSRAO
omogoča tehnično zasnovo in gradnjo odlagališča z zmogljivostjo, primerno za
odlaganje vseh NSRAO iz NEK, če bi bil dosežen ustrezen dogovor z Republiko
Hrvaško o skupnem reševanju tega vprašanja na podlagi meddržavne pogodbe BHRNEK.
4.1 RAVNANJE Z RADIOAKTIVNIMI ODPADKI MED OBRATOVANJEM
JEDRSKIH IN SEVALNIH OBJEKTOV
Strategija ravnanja z RAO med obratovanjem jedrskih in
sevalnih objektov temelji na načelu uporabe takih procesov, tehnologij in
metod, da nastajajo obratovalni RAO v čim manjših količinah, ter nadaljnjega
ravnanja z RAO z namenom zmanjšanja prostornine, ki jo ti odpadki zavzemajo v
skladiščih radioaktivnih odpadkov in končnega odlaganja. Spodbuja se uporaba
procesov, tehnologij in metod, ki zmanjšujejo prostornino in količino RAO ter
ustrezajo merilom sprejemljivosti za končno odlaganje, kjer ta obstajajo.
Z RAO, ki nastajajo v jedrskih ali sevalnih objektih, se
ravna v skladu s potrjenimi varnostnimi poročili za obratovanje posameznih objektov.
Strategija 1: Za RAO v jedrskih in sevalnih objektih
so odgovorni imetniki dovoljenja za obratovanje. Z RAO se ravna v skladu s
potrjenimi varnostnimi poročili za obratovanje posameznih objektov.
Skladiščenje ali shranjevanje se izvajata z namenom učinkovitega in varnega faznega
odlaganja v odlagališču NSRAO. Pri ravnanju z RAO se spodbuja uporaba koncepta
opustitve nadzora nad radioaktivno snovjo v skladu s predpisanimi merili, tako
da se prepreči nepotrebno nastajanje RAO.
Ukrepi za dosego ciljev strategije:
U1/1 NEK skladišči RAO v obstoječem skladišču z uporabo
že uveljavljenih načinov skladiščenja ter meril sprejemljivosti za odlaganje,
spremenjenih postopkov optimizacije ravnanja z RAO in postopkov zmanjševanja
prostornine že nastalih RAO ter uporabo prostora za manipulacijo z opremo in
pošiljkami radioaktivnih tovorov med pomožno stavbo in začasnim skladiščem
NSRAO – stalno1 do odvoza NSRAO z lokacije.
U1/2 Zgraditev objekta za manipulacijo z opremo in
pošiljkami radioaktivnih tovorov med pomožno stavbo in začasnim skladiščem RAO
v NEK do leta 2016.
U1/3 Priprava na odlaganje NSRAO iz NEK in NSRAO drugih
imetnikov med obratovanjem odlagališča (predvidoma v letih 2020–2025 ali 2028 v
primeru razširjenega scenarija odlaganja) lahko za potrebe izvajalca obvezne
državne gospodarske javne službe ravnanja z radioaktivnimi odpadki poteka tudi
v NEK.
U1/4 Z radioaktivnimi snovmi, ki nastajajo med
obratovanjem reaktorja TRIGA Mark II, upravljavec reaktorja ravna v skladu z
dosedanjo prakso zbiranja, sortiranja, ločevanja, opustitve nadzora nad
radioaktivno snovjo in začasnega shranjevanja v objektu vroče celice ter oddaje
izvajalcu obvezne državne gospodarske javne službe ravnanja z radioaktivnimi
odpadki z namenom skladiščenja v CSRAO in končnega odlaganja radioaktivnih
odpadkov – stalno.
Financiranje ravnanja z RAO je del obratovalnih stroškov
posameznega jedrskega ali sevalnega objekta. Odlaganje NSRAO iz NEK se
financira iz sredstev Sklada za razgradnjo NEK, priprava radioaktivnih odpadkov
na odlaganje, ki ne izvirajo iz NEK, se financira iz državnega proračuna.
4.2 RAVNANJE Z RADIOAKTVNIMI ODPADKI, NASTALIMI ZARADI
RABE RADIOAKTIVNIH SNOVI V INDUSTRIJI IN RAZISKAVAH
Z RAO, ki nastajajo zaradi uporabe virov sevanja v industriji
in raziskavah, se ravna v skladu z dosedanjo prakso. Imetniki virov sevanja si
prizadevajo, da RAO ne nastajajo v večjem obsegu, kakor je nujno potrebno za
izvajanje dejavnosti.
V dejavnostih, v katerih je mogoče radioaktivne
snovi/radionuklide zamenjati z drugimi metodami, se uporaba teh spodbuja.
Viri sevanja, ki se ne uporabljajo več, oziroma radioaktivni
odpadki se predajo izvajalcu obvezne državne gospodarske javne službe ravnanja
z radioaktivnimi odpadki. Da po prenehanju uporabe viri sevanj, ki še vedno
delujejo in jih uporabniki zaradi različnih razlogov ne uporabljajo več, ne
končajo kot odpadek, se spodbuja njihova predaja drugemu imetniku dovoljenja za
izvajanje sevalne dejavnosti, recikliranje oziroma vračanje dobaviteljem ali
proizvajalcem naprav oziroma virov. Spodbuja se ponovna uporaba virov sevanj,
čeprav je vir sevanja že skladiščen v CSRAO.
Zaprti viri sevanj naj se prednostno nabavljajo pri
dobaviteljih, ki so po uporabi pripravljeni izrabljene vire prevzeti nazaj.
Finančna sredstva za plačilo storitev prevzema v CSRAO po veljavnem ceniku zagotavljajo
povzročitelji RAO.
Strategija 2: Uporabniki morajo radioaktivno snov po
prenehanju uporabe predati izvajalcu obvezne državne gospodarske javne službe
ravnanja z radioaktivnimi odpadki, vrniti dobavitelju/proizvajalcu ali jo
predati drugemu izvajalcu sevalne dejavnosti. Radioaktivno snov je mogoče
predelati ali ponovno uporabiti tudi, če je že skladiščena v CSRAO. Spodbuja se
uporaba alternativnih metod v dejavnostih, v katerih je to mogoče.
Ukrepi za dosego ciljev strategije:
U2/1 Primarno je treba vire sevanja vračati dobaviteljem
oziroma proizvajalcem. Če to ni mogoče, se predajo izvajalcu obvezne državne
gospodarske javne službe ravnanja z radioaktivnimi odpadki, ki jih ustrezno
obdelajo in pripravijo ter uskladiščijo v CSRAO – stalno.
U2/2 Upravljavec CSRAO poskrbi za izvedbo občasnega
varnostnega pregleda in podaljšanje ter razširitev obratovalnega dovoljenja za
CSRAO za nadaljnjih 10 let – do konca leta 2018.
U2/3 Država zagotavlja pogoje za redno izvajanje obvezne
državne gospodarske javne službe ravnanja z radioaktivnimi odpadki od prevzema,
prevoza do obdelave, skladiščenja in odlaganja – stalno.
Financiranje ravnanja z viri sevanja, ki se ne uporabljajo
več, je strošek uporabnika. Če so radioaktivni odpadki predani izvajalcu
obvezne državne gospodarske javne službe ravnanja z radioaktivnimi odpadki, se
stroški krijejo iz plačila, ki ga plača povzročitelj po ceniku. Strošek izvedbe
občasnega varnostnega pregleda CSRAO je del obratovalnih stroškov tega objekta
ter se financira iz državnega proračuna in s stroški, ki jih plačujejo
uporabniki izvajalcu obvezne državne gospodarske javne službe ravnanja z
radioaktivnimi odpadki za sprejem RAO v CSRAO.
4.3 RAVNANJE Z RADIOAKTIVNIMI ODPADKI V MEDICINI
V dejavnostih, ki uporabljajo kratkožive odprte vire sevanja,
se nastali prehodni RAO shranjujejo v shrambah, da dosežejo ravni za opustitev
nadzora. Potem se z njimi ravna skladno s predpisi za ravnanje z odpadki. Če
brezpogojne opustitve nadzora ni mogoče doseči, se spodbuja pogojna opustitev
nadzora. Če tudi to ni mogoče, se trdni radioaktivni odpadki iz uporabe v
medicini predajo izvajalcu obvezne državne gospodarske javne službe ravnanja z
radioaktivnimi odpadki in skladiščijo v CSRAO.
S prehodnimi tekočimi radioaktivnimi odpadki, ki nastajajo
zaradi zdravljenja pacientov, se ravna na način stalnega redčenja in spuščanja
aktivnih odpadkov v kanalizacijski sistem [13]. Taki neposredni izpusti
radioaktivnih odpadnih voda v kanalizacijski sistem morajo biti v skladu z
odobrenimi mejnimi vrednostmi za izpuste v okolje.
Strategija 3: Uporabniki zaprtih virov sevanja
praviloma po uporabi naprave z zaprtimi viri sevanja vračajo
dobaviteljem/proizvajalcem. Če se zaprti viri sevanja ne vračajo proizvajalcem,
se predajo izvajalcu obvezne državne gospodarske javne službe ravnanja z
radioaktivnimi odpadki in uskladiščijo v CSRAO. Spodbuja se opustitev nadzora
nad radioaktivno snovjo v skladu s predpisanimi merili, da ne nastaja pretirana
količina RAO. S prehodnimi tekočimi RAO se ravna na način redčenja in spuščanja
v kanalizacijski sistem v skladu s predpisanimi mejnimi vrednostmi za izpuste v
okolje.
Ukrepi za dosego ciljev strategije:
U3/1 Primarno je treba zaprte vire sevanja vračati
dobaviteljem oziroma proizvajalcem. Če to ni mogoče, se predajo izvajalcu
obvezne državne gospodarske javne službe ravnanja z radioaktivnimi odpadki in
uskladiščijo v CSRAO – stalno.
U3/2 Primarno se nastali trdni RAO shranjujejo v
shrambah do možnosti brezpogojne ali pogojne opustitve nadzora. Če to ni
mogoče, se predajo izvajalcu obvezne državne gospodarske javne službe ravnanja
z radioaktivni odpadki in uskladiščijo v CSRAO – stalno.
U3/3 Redčenje in disperzija prehodnih tekočih RAO ter
izpust v kanalizacijski sistem v skladu z odobrenimi mejnimi vrednostmi za
izpuste – stalno.
Financiranje ravnanja z RAO v medicini je strošek uporabnika
vira sevanja. Če so RAO predani izvajalcu obvezne državne gospodarske javne
službe, stroške plača povzročitelj po ceniku.
4.4 GRADNJA IN OBRATOVANJE ODLAGALIŠČA NSRAO
S sprejetjem Uredbe o državnem prostorskem načrtu za
odlagališče nizko- in srednjeradioaktivnih odpadkov (Uradni list RS,
št. 114/09 in 50/12) sta bila potrjena lokacija in tip odlagališča.
Izbrani tip odlagališča predvideva odlaganje RAO v pripovršinske silose.
Lokacija in zasnova odlagališča omogočata razširitev z dodatnimi silosi. Silos
je v osnovi zasnovan kot armiranobetonska cilindrična konstrukcija s
približnimi dimenzijami 30 m v premeru in višino 55 m (globino) ter koristno
globino 33 m. Varnost bo zagotovljena po načelu več zaporednih naravnih in
inženirskih pregrad. RAO, primerni za odlaganje, bodo vloženi v kovinske sode,
več sodov v betonske zabojnike, ti pa v silose, umeščene v za vodo slabo
prepustne zemeljske plasti pod nivo podtalnice.
Julija 2014 potrjen Investicijski program za odlagališče
NSRAO Vrbina, Krško, Rev. C [12], predvideva dva scenarija, in sicer osnovni
scenarij, ki predvideva odlaganje polovice RAO, in razširjeni scenarij, ki v
skladu z meddržavno pogodbo BRHNEK predvideva odlaganje vseh NSRAO odpadkov iz
NEK.
Po osnovnem scenariju bo v odlagališče odložena polovica
NSRAO iz NEK in vsi slovenski NSRAO, gradnja odlagališča bo potekala v letih
2017–2019, odlagališče bo začelo poskusno obratovati leta 2020, do leta 2025
bodo odloženi vsi »slovenski« obratovalni odpadki, tako da bo odlagališče leta
2025 prešlo v fazo začasnega zaprtja (v nadaljnjem besedilu: mirovanja) do
ponovnega obratovanja v letu 2050. Med ponovnim obratovanjem bodo v odlagališče
odloženi preostali »slovenski« obratovalni odpadki, ki bodo nastajali v NEK, in
tudi odpadki, ki bodo nastajali med razgradnjo NEK do leta 2061. Po odložitvi
vseh odpadkov se silos in celotno odlagališče zapreta ter se začneta izvajati
dolgoročni nadzor in vzdrževanje odlagališča.
Razširjeni scenarij upošteva, da je dosežen dogovor z
Republiko Hrvaško o odlaganju radioaktivnih odpadkov do leta 2023. Začetni del
tega scenarija je enak: gradnja odlagališča bo potekala v letih 2017–2019,
odlagališče bo začelo poskusno obratovati leta 2020 in odlagališče začne redno
obratovati 2022. V tem scenariju bo polnjenje prvega silosa trajalo tri leta
dlje, torej do 2028, ko bo prvi silos poln in pripravljen za zaprtje.
Odlagališče pa bo prešlo v fazo mirovanja. Drugi silos bo zgrajen do leta 2050,
ki bo sprejel preostale RAO iz obratovanja NEK in odpadke razgradnje do leta
2061.
Po obeh scenarijih je odlagališče opremljeno s tehnološkimi
sistemi in napravami, ki so po tehnični plati nujno potrebni za odlaganje že
pripravljenih odlagalnih zabojnikov. Priprava vseh NSRAO na odlaganje poteka v
NEK, ki poskrbi tudi za prevoz zabojnikov, pripravljenih za odlaganje, do
odlagališča. Za pripravo na odlaganje se uporabljajo odlagalni zabojniki, ki
omogočajo razmeroma enostaven prevoz in ravnanja z njimi. Optimizirana zasnova
odlagališča omogoča širitev odlagališča tako glede odlagalne zmogljivosti kot
tudi glede zmogljivosti tehnoloških sistemov in naprav. Odlagališče bo grajeno
postopno in z modularno gradnjo, ki bo omogočala prilagajanje potrebnim
odlagalnim zmogljivostim, ponoven začetek obratovanja po obdobju mirovanja
odlagališča in prilagajanje dejavnikom, ki lahko vplivajo na gradnjo,
zmogljivost in delovanje odlagališča, kot so novi načini in tehnike odlaganja
odpadkov, izboljšane ocene količine NSRAO iz razgradnje.
V odlagališče v Vrbini se odložijo NSRAO iz NEK (NSRAO iz
obratovanja in razgradnje NEK ter drugi NSRAO, kot so zamenjana in odstranjena
oprema …), in sicer polovica vseh odpadkov po osnovnem scenariju oziroma vsi
odpadki po razširjenem scenariju, če bo dosežen dogovor z Republiko Hrvaško v
skladu z meddržavno pogodbo BHRNEK. Poleg naštetega se na odlagališče odložijo
še NSRAO iz CSRAO v Brinju, NSRAO iz razgradnje CSRAO ter reaktorja TRIGA Mark
II ter NSRAO, ki bodo nastali pri delovanju in zapiranju odlagališča.
Odlagališče je treba projektirati tako, da bodo lahko v njem
odložene vse vrste NSRAO, ki bodo nastali v Sloveniji. Izjeme so lahko zgolj
manjše količine dolgoživih ali drugačnih radioaktivnih odpadkov, ki bi
zahtevali nesorazmerno zapletene in drage postopke priprave na odlaganje.
Rešitve za njihovo odlaganje se preložijo na čas odlaganja VRAO in IG. Merila
za sprejem NSRAO v odlagališče morajo biti temu ustrezno pripravljena.
V investicijskem programu za odlagališče je skupna predvidena
količina NSRAO, ki jo bo treba odložiti po osnovnem scenariju, z upoštevanjem
polovice NSRAO iz NEK, 3.113 m3. Pri tem je upoštevan slovenski
del (50 %) odpadkov iz NEK 2.513 m3 ali 80,72 % in 600 m3
neelektrarniških odpadkov ali 19,28 %. Po razširjenem scenariju znaša celotna
količina za odlaganje 5.625 m3 NSRAO. Od tega je 5.025 m3
prostornina odpadkov iz obratovanja NEK do leta 2043 in njene razgradnje.
Prostornina neelektrarniških odpadkov iz Slovenije predstavlja 600 m3.
V investicijskem programu za odlagališče je predpostavljeno,
da gradnjo odlagališča NSRAO financira vsak od povzročiteljev odpadkov
sorazmerno s količino odloženih odpadkov. Po osnovnem scenariju jo financirata
Sklad za razgradnjo NEK (80,72 %) in državni proračun Republike Slovenije
(19,28 %). V investicijsko vrednost so vključena tudi že vložena sredstva iz
preteklih let. Stroški priprave na odlaganje, vključno s prevozom do
odlagališča, v celoti bremenijo povzročitelja.
Podatki o količinah odpadkov iz obratovanja in razgradnje
NEK, uporabljeni v investicijskem programu odlagališča, so povzeti po dokumentu
Preliminary Decommissioning Plan NPP Krško, Rev. 5 (PDP) iz aprila 2010 [7], ki
je ena od temeljnih podlag pri pripravi nove revizije Programa razgradnje NEK.
Podatki o neelektrarniških odpadkih so s konservativno oceno povzeti po
Reviziji predinvesticijske zasnove za izbor lokacije, izgradnje in obratovanja
odlagališča za NSRAO, ARAO-T1322, iz leta 2004. To so predpostavljene količine
RAO, ki se bodo lahko v dejanskem projektu spremenile. Časovni načrt izvajanja
naložbe je ustrezno usklajen z realnimi scenariji razvoja dogodkov, mogoča so
manjša odstopanja pri potrebni odlagalni prostornini, kar bo odpravljeno z
izboljšano oceno v naslednjih različicah programa razgradnje za posamezne
objekte.
Strategija 4: Zgraditi odlagališče NSRAO, vanj čim
prej odložiti obstoječe količine NSRAO, odlagališče začasno zapreti, ga ponovno
odpreti po koncu obratovanja NEK, vanj odložiti vse NSRAO in ga zapreti.
Priprava vseh NSRAO za odlaganje se opravi v NEK.
Skupni ukrepi za dosego ciljev po obeh scenarijih (osnovnem
in razširjenem) strategije:
U4/1 Vlada Republike Slovenije izpolni pogoje za redno
delovanje meddržavne komisije kot organa za spremljanje meddržavne pogodbe
BHRNEK v duhu iskanja varnih, učinkovitih in gospodarnih skupnih rešitev –
stalno.
U4/2 Izdelava meril sprejemljivosti za odlaganje – do
leta 2017.
U4/3 Pridobitev gradbenega dovoljenje za odlagališče –
do konca leta 2017.
U4/4 Posodobitev investicijskega programa za gradnjo in
obratovanje odlagališča za NSRAO, v katerem je treba ponovno preveriti
prostornino RAO, ki se bodo odložili, in razmerje med posameznimi financerji.
Posodobitev se opravi do pridobitve gradbenega dovoljenja – do konca leta 2017.
U4/5 Gradnja odlagališča v obdobju 2017–2019.
U4/6 Poskusno obratovanje odlagališča 2020 in 2021.
U4/7 Skladiščenje radioaktivnih odpadkov malih
povzročiteljev na lokaciji odlagališča NSRAO, če analiza upravičenosti
nadaljnjega obratovanja CSRAO v letu 2024 pokaže, da je to najprimernejša
rešitev – začetek skladiščenja v letu 2025.
OSNOVNI SCENARIJ (brez dogovora z Republiko Hrvaško)
U4 O/1 Redno obratovanje odlagališča, na katero se
odložijo polovica vseh obratovalnih NSRAO iz NEK in odpadki iz CSRAO – 2022 do
2025.
U4 O/2 Mirovanje odlagališča do leta 2050, med tem se
ustrezno in po potrebi izvaja operativno skladiščenje NSRAO v NEK in CSRAO ali
na lokaciji odlagališča NSRAO (glede na ugotovitve upravičenosti nadaljnjega
obratovanja CSRAO iz strategije 8).
U4 O/3 Leta 2050 se odlagališča ponovno odpre, vanj se
odložijo preostali NSRAO iz NEK in razgradnje NEK ter preostali radioaktivni
odpadki malih povzročiteljev in iz razgradnje raziskovalnega reaktorja TRIGA
MARK II.
U4 O/4 Odlagališče obratuje do leta 2061.
U4 O/5 Glede na analizo potreb po nadaljnjem odlaganju
odlagališče obratuje še po letu 2061, sicer pa se v letu 2062 zapre ter se
začneta izvajati dolgoročni nadzor in vzdrževanje.
RAZŠIRJENI SCENARIJ (dogovor z Republiko Hrvaško do leta
2023)
Redno obratovanje odlagališča od leta 2022 do 2028, med
katerim se odložijo vsi obratovalni NSRAO iz NEK in odpadki iz CSRAO ter
radioaktivni odpadki iz razgradnje raziskovalnega reaktorja TRIGA MARK II, če
bo prenehal obratovati do tega obdobja.
U4 R/1 Mirovanje odlagališča do leta 2050, operativni
RAO iz obratovanja NEK se skladiščijo v NEK.
U4 R/2 Gradnja drugega silosa v letih 2049 in 2050.
U4 R/3 Obratovanje odlagališča od 2051 do 2061, med
katerim se odložijo druga polovice odpadkov iz obratovanja NEK, odpadki, ki
bodo nastali med razgradnjo NEK, odpadki malih povzročiteljev in iz razgradnje
raziskovalnega reaktorja TRIGA MARK II.
U4 R/4 Glede na analizo potreb po nadaljnjem odlaganju
odlagališče obratuje še po letu 2062 z možnostjo zgraditve dodatnih silosov,
sicer pa se v letu 2062 zapre ter se začneta izvajati dolgoročni nadzor in
vzdrževanje odlagališča.
Gradnja odlagališča in odlaganje radioaktivnih odpadkov se
financirata iz sredstev, ki so zbrana v Skladu za razgradnjo NEK, in iz
proračuna Republike Slovenije, če pa bo dosežen dogovor z Republiko Hrvaško,
tudi iz sredstev pogodbene partnerice Republike Hrvaške. Natančna delitev
stroškov med posameznimi financerji bo določena v posodobitvi investicijskega
programa za gradnjo in obratovanje odlagališča za NSRAO.
Slika 5: Shematski
prikaz glavnih mejnikov strategije 4
4.5 SKLADIŠČENJE IN ODLAGANJE IG IN VRAO
Izrabljeno gorivo iz NEK se najprej skladišči v bazenu za
izrabljeno gorivo, ki je skupaj z aktivnimi sistemi za hlajenje bazena nameščen
v zgradbi za izrabljeno gorivo, nato je zanj predvideno pasivno suho
skladiščenje na območju elektrarne. Zaradi dogodkov v jedrski elektrarni
Fukušima marca 2011, zmanjšanja tveganja za jedrsko nesrečo v NEK, odločbe
Uprave Republike Slovenije za jedrsko varnost o preučitvi možnosti izboljšanja
varnosti bazena za IG je NEK pripravila študijo z oceno različnih možnosti
skladiščenja izrabljenega goriva v NEK in predlagala, da se zaradi zagotovitve
neprekinjenega obratovanja, jedrske varnosti in zadostnih skladiščnih
zmogljivosti zgradi suho skladišče za IG že do leta 2018 z obratovalno dobo 60
let. Gradnja in obratovanje skladišča bosta financirana iz sredstev NEK.
Gradnjo suhega skladišča IG je obravnavala tudi meddržavna komisija za
spremljanje izvajanja meddržavne pogodbe BHRNEK na 10. seji, ki je bila julija
2015. Med drugim je odločila, da je gradnja suhega skladišča na lokaciji NE
Krško do konca obratovanja NEK del skupne rešitve odlaganja IG v skladu s sedmo
točko 10. člena meddržavne pogodbe BHRNEK [14]. Po obdobju suhega
skladiščenja so predvideni nadaljnja obdelava, pakiranje in odlaganje IG
oziroma VRAO iz predelave IG. V obeh primerih, to je za IG ali VRAO iz
predelave IG, je potrebno globoko geološko odlagališče, ki zagotavlja ustrezno
časovno osamitev odpadkov od okolja. Zgraditev suhega skladišča je temeljni
pogoj za obratovanje NEK do leta 2043.
V številnih državah (ZDA, Nizozemska, Španija, Švica,
Madžarska ...) se uvaja dolgoročno skladiščenje IG tudi do 100 let z namenom
spremljanja mednarodnega razvoja za varno in gospodarno ravnanje z IG ter z
namenom uporabe naprednih metod za predelavo IG in koristi zaradi
radioaktivnega razpada in zmanjšanja zaostale toplote goriva. Med dolgoročnim
skladiščenjem se nadaljujeta zbiranje in plemenitenje finančnih sredstev v
Skladu za razgradnjo NEK ter spremlja razvoj večnacionalnega ali regionalnega
globokega geološkega odlagališča.
Predelava goriva je industrijska praksa v Franciji, Nemčiji,
Veliki Britaniji, Španiji in še več drugih državah. S predelavo se iz
izrabljenega goriva izločijo še koristne snovi za nadaljnjo uporabo (uran in plutonij
– kar 96 % prvotne mase goriva), ostane pa le 4 % visokoradioaktivnih odpadkov
(manjšinski aktinidi, cepitveni produkti, strukturni materiali). Odpirajo se
tudi nove možnosti, in sicer da se koristne snovi po predelavi ne vrnejo v
državo nastanka, ampak se ponudijo zainteresiranim kupcem v ponovno uporabo. V
državo nastanka se vrne le VRAO z zmanjšano prostornino in radiotoksičnostjo
odpadkov, ki niso več opredeljeni kot jedrske snovi ter jih je laže in ceneje
skladiščiti ter odlagati.
Vse navedene možnosti pa na koncu zahtevajo rešitev v obliki
globokega geološkega odlaganja IG oziroma VRAO. S predelavo se temeljito
zmanjšata prostornina in radiotoksičnost odpadkov za končno odlaganje.
Gradnja globokega geološkega odlagališča (nacionalnega,
regionalnega ali večnacionalnega) je nujna in potrebna rešitev ne glede na
izbrano možnost skladiščenja, predelave in drugih oblik ravnanja z IG in VRAO.
Predlagan je referenčni scenarij za lastno odlagališče v
primernih trdnih kamninah [15], odprta pa ostaja tudi možnost dogovarjanja za
regionalno odlagališče. Slovenija je članica delovne skupine European
Repository Development Organisation [16], ki združuje skupino držav Evropske
unije, da preučijo model za razvoj skupnih rešitev članic. Temeljni razlog za
sodelovanje in povezovanje na tem področju je izredno majhen jedrski program v
Republiki Sloveniji, zaradi česar lahko s sodelovanjem pri skupnih programih
dosežemo velike pozitivne ekonomske in gospodarske učinke.
Strategija 5: Izrabljeno gorivo iz NEK se skladišči v
bazenu za izrabljeno gorivo in suhem skladišču izrabljenega goriva na lokaciji
elektrarne. Imetnik IG preveri možnost predelave goriva. Izvajalec obvezne
državne gospodarske javne službe ravnanja z radioaktivnimi odpadki spremlja in
se dejavno vključuje v mednarodni in še posebej evropski razvoj na področju
obdelave, predelave in končnega odlaganja IG oziroma VRAO, ki izhajajo iz IG,
in izvaja dejavnosti za gradnjo lastnega odlagališča IG in VRAO.
Ukrepi za dosego ciljev strategije:
U5/1 Vlada Republike Slovenije izpolni pogoje za redno
delovanje meddržavne komisije kot organa za spremljanje meddržavne pogodbe
BHRNEK v duhu iskanja varnih, učinkovitih in gospodarnih skupnih rešitev –
stalno.
U5/2 NEK zgradi suho skladišče za IG v NEK z obratovalno
dobo 60 let z možnostjo podaljšanja obratovanja. Začetek obratovanja do leta
2018.
U5/3 NEK kot imetnik IG izdela analizo možnosti ter
varnostne in ekonomske upravičenosti predelave izrabljenega goriva.
U5/4 Izvajalec obvezne državne gospodarske javne službe
ravnanja z radioaktivnimi odpadki, raziskovalne institucije in pooblaščeni
izvedenci za sevalno in jedrsko varnost spremljajo mednarodni razvoj na
področju ravnanja z IG ter odlaganja IG in VRAO – stalno.
Izvajalec obvezne državne gospodarske javne službe ravnanja z
radioaktivnimi odpadki izvaja načrtovalske in razvojne dejavnosti za
nadaljevanje suhega skladiščenja po prenehanju obratovanja NEK in zagotovitev
trajnega neposrednega odlaganja IG in VRAO iz NEK ali predelanega IG in VRAO iz
raziskovalnega reaktorja TRIGA Mark II in iz NEK v nacionalno, regionalno ali
večnacionalno odlagališču. Pri tem se upošteva napredek pri mednarodnih in
regionalnih prizadevanjih za dosego skupnega regionalnega programa odlaganja.
Zgraditev nacionalnega odlagališča za polovico izrabljenega goriva iz NEK je
skrajna možnost, če z Republiko Hrvaško ne bo dosežen dogovor o skupnem
odlagališču IG.
U5/5 Sprejet državni prostorski načrt za lokacijo
odlagališča IG in VRAO do leta 2055.
U5/6 Gradnja odlagališča IG in VRAO v letih 2055–2065.
U5/7 Začetek obratovanja odlagališča IG in VRAO v letu
2065.
U5/8 Zaprtje odlagališča IG in VRAO ter začetek
institucionalnega nadzora in vzdrževanje odlagališča po letu 2075.
Če se obratovalna doba suhega skladišča v NEK podaljša, se
dejavnosti za začetek obratovanja odlagališča IG in VRAO temu prilagodijo.
Financiranje izgradnje suhega skladišča IG je del
obratovalnih stroškov NEK. Dejavnosti izvajalca obvezne državne gospodarske
javne službe ravnanja z radioaktivnimi odpadki se financirajo iz sredstev
Sklada za razgradnjo NEK. Dejavnosti raziskovalnih institucij ter pooblaščenih
izvedencev za sevalno in jedrsko varnost pri spremljanju mednarodnega razvoja
na področja ravnanja z IG in odlaganja IG in VRAO se financirajo z usmerjanjem
sredstev, ki so na razpolago za raziskovalne dejavnosti, ali iz drugih virov.
Slika 6: Shematski
prikaz glavnih mejnikov strategije 5
4.6 RAZGRADNJA NEK
Izbran pristop razgradnje se začne s pripravo načrtov in vseh
potrebnih dokumentov že dve leti (2041) pred koncem obratovalne dobe
elektrarne, razgradnja bo predvidoma končana v 20 letih po zaustavitvi
reaktorja. Po ustavitvi elektrarne se najprej začnejo razstavljati komponente,
ki niso bile obsevane in niso namenjene za varnostne ter hladilne sisteme
elektrarne. Na koncu se razstavljajo reaktorska posoda in deli reaktorja, ki
imajo največjo aktivnost. Večji del razstavljenih komponent se odloži v
odlagališče NSRAO, manjši del, kot so npr. regulacijske palice in razrezana
reaktorska posoda, ki je kontaminirana z dolgoživimi radionuklidi, se odloži
skupaj z IG.
Čeprav se osnovni pristop k razgradnji elektrarne ne
spreminja, pa je treba program razgradnje NEK posodobiti zaradi številnih novih
dejstev. Spremenjena dejstva se nanašajo tako na delovanje elektrarne kot tudi na
številna nova znanja in metode za razgradnjo. Med nova dejstva spadajo tudi
podaljšanje življenjske dobe elektrarne, izvedba suhega skladiščenja IG,
izvajanje ukrepov nadgradnje varnosti in drugo posodabljanje v NEK. Med zunanja
dejstva pa lahko štejemo uvajanje in uporabo novih in izboljšanih metod
razgradnje in dekontaminacije, analizo izbire takojšne in odložene razgradnje
ter druga spoznanja in dobre prakse po svetu.
Strategija 6: Dokumenta Program razgradnje NEK in
Program odlaganja NSRAO in IG se redno revidirata v skladu z meddržavno pogodbo
BHRNEK. Ob pripravi revizije programa razgradnje naj se poleg pristopa
takojšnjega razstavljanja/demontaže analizira še možnost odloženega
razstavljanja/demontaže po obdobju mirovanja po prenehanju obratovanja NEK.
Ukrepi za dosego ciljev strategije:
U6/1 Program razgradnje NEK in Program odlaganja NSRAO
in IG se med veljavnostjo tega dokumenta posodabljata vsakih 5 let – konec leta
2016 in konec leta 2021.
U6/2 Pri izdelavi Program razgradnje NEK in Programa odlaganja
NSRAO in IG je treba upoštevati nova in spremenjena dejstva, uvajanje in
uporabo novih in izboljšanih metod razstavljanja/demontaže in dekontaminacije
ter opraviti analizo pristopov takojšnje in odložene razgradnje.
U6/3 Ministrstvo, pristojno za energijo, mora poskrbeti,
da bodo vplačila v Sklad za razgradnjo NEK trajnostno urejena, da bodo sredstva
pravočasno zbrana s preučitvijo vseh vidikov, upoštevaje tudi znižanje
nadomestil za omejeno rabo prostora. Rok do konca leta 2016 oziroma do potrditve
naslednjega Programa razgradnje NEK in Programa odlaganja NSRAO in IG.
Priprava Programa razgradnje NEK in Programa odlaganja NSRAO
in IG se financira iz sredstev, zbranih v Skladu za financiranje razgradnje NEK
Slika 7: Shematski prikaz glavnih mejnikov
strategije 6
4.7 RAZGRADNJA RAZISKOVALNEGA REAKTORJA TRIGA MARK II
Upravljavec raziskovalnega reaktorja TRIGA Mark II Institut
»Jožef Stefan« je v letu 2015 sprejel odločitev, da se obratovanje reaktorja
podaljša vsaj do opravljenega naslednjega občasnega varnostnega pregleda do
leta 2026 [3]. Glede na sprejeto odločitev o nadaljnjem obratovanju
raziskovalnega reaktorja je trenutno opuščena ponudba o vrnitvi izrabljenega
goriva v ZDA [5], po kateri bi moralo biti gorivo vzeto iz reaktorja do maja
2016, prevzem izrabljenega goriva pa bi moral biti opravljen najpozneje do maja
leta 2019.
Glede na to, da se je upravljavec raziskovalnega reaktorja
odločil za nadaljevanje obratovanja in analiziral različne možnosti ravnanja z
IG, je predlagal kot rešitev trajno odlaganje IG skupaj z IG iz NEK. To pa
pomeni razmeroma dolgo skladiščenje IG (pribl. 70 let) do končnega
odlaganja. Ne glede na tako sprejeto odločitev je treba spremljati možnosti
vračanja IG v ZDA iz drugih držav in do prenehanja obratovanja raziskovalnega
reaktorja poskusiti doseči dogovor o podaljšanju roka vračila goriva v ZDA pod
sprejemljivimi pogoji.
Če do prenehanja obratovanja raziskovalnega reaktorja ne bo
dosežen dogovor o vračanju goriva v ZDA, je treba do leta 2020 pripraviti
podroben program ravnanja z IG in ga vključiti v prihodnje revizije programa
ravnanja z RAO in IG ter zagotoviti potrebna finančna sredstva za ta namen.
Po odstranitvi IG iz reaktorja in obdobju hlajenja (5 let) je
treba reaktor odstraniti/demontirati, pri čemer sta možni dve različici:
takojšnja razstavitev ali konzervacija in odložena razstavitev.
V letu 2007 je bila pripravljena zasnova Programa razgradnje
jedrskega objekta reaktor TRIGA Mark II [8], ki jo je treba med izvajanjem tega
programa do leta 2020 nadgraditi s podrobnim programom razgradnje.
Vsi NSRAO, nastali ob razgradnji raziskovalnega reaktorja
TRIGA Mark II, bodo odloženi v odlagališče NSRAO Vrbina, Krško.
Strategija 7: Vsi NSRAO, nastali ob razgradnji
raziskovalnega reaktorja TRIGA Mark II, bodo odloženi v odlagališče NSRAO
Vrbina, Krško. IG iz raziskovalnega reaktorja TRIGA Mark II bo vrnjeno državi
dobaviteljici ali pa se bo z njim ravnalo skupaj z IG iz NEK.
Ukrepi za dosego ciljev strategije:
U7/1 Upravljavec in lastnik raziskovalnega reaktorja
Triga Mark II raziščeta možnost za podaljšanje dogovora o vračilu IG v državo
izvora ZDA do maja 2019.
U7/2 Če bo mogoče, se IG iz raziskovalnega reaktorja
Triga Mark II vrne v ZDA dve leti po prenehanju obratovanja reaktorja.
U7/3 Če vrnitev IG v ZDA ne bo mogoča, upravljavec in
lastnik raziskovalnega reaktorja Triga Mark II skupaj z izvajalcem obvezne
državne gospodarske javne službe ravnanja z radioaktivnimi odpadki poiščeta
rešitev za skladiščenje IG iz raziskovalnega reaktorja po koncu njegovega
obratovanja. Rešitev mora biti znana do konca leta 2022.
U7/4 Za raziskovalni reaktor Triga Mark II mora
upravljavec izdelati podroben program razgradnje do konca leta 2020.
U7/5 Izvajalec obvezne državne gospodarske javne službe
ravnanja z radioaktivnimi odpadki išče možnosti preveritve predelave, skladiščenja
in odlaganja IG iz raziskovalnega reaktorja Triga Mark II hkrati z iskanjem
rešitev za IG in VRAO iz NEK – stalno do končnega odlaganja.
Finančna sredstva za izdelavo programa razgradnje, razgradnjo
in ravnanje z NSRAO iz razgradnje ter za vračilo IG v ZDA oziroma ravnanje z
IG, če ne bo vrnjeno v ZDA, zagotovi Republika Slovenija.
Slika 8: Shematski
prikaz glavnih mejnikov strategije 7
4.8 RAZGRADNJA CENTRALNEGA SKLADIŠČA RADIOAKTIVNIH
ODPADKOV
Po začetku obratovanja odlagališča NSRAO sta mogoča dva
scenarija za CSRAO.
Po prvem scenariju se vsi NSRAO iz CSRAO, ki ustrezajo
merilom sprejemljivosti za odlaganje, odložijo v odlagališče NSRAO. Tisti, ki
ne ustrezajo merilom za odlaganje, se ob ustreznih pogojih skladiščijo na
lokaciji odlagališča, kjer bi se skladiščili tudi drugi radioaktivni odpadki
malih povzročiteljev do odložitve. Objekt CSRAO se dekontaminira in preda v
neomejeno rabo. Odstranitev objekta ni predvidena.
Po drugem scenariju se vsi NSRAO iz CSRAO, ki ustrezajo
merilom sprejemljivosti za odlaganje, odložijo v odlagališče NSRAO. CSRAO
ostane v obratovanju kot centralno skladišče za male povzročiteljev v obdobju
med mirovanjem odlagališča NSRAO. V CSRAO bi se skladiščili tudi morebitni
odpadki, ki ne bi ustrezali merilom sprejemljivosti za odlaganje. Objekt se
popolnoma izprazni, vsi NSRAO se odložijo v odlagališče NSRAO šele po letu
2050. Po tem scenariju se objekt CSRAO dekontaminira in preda v neomejeno rabo
po prenehanju polnjenja odlagališča NSRAO, to je predvidoma po letu 2061.
Odstranitev objekta ni predvidena.
Skladiščenje RAO je potrebno, dokler ti nastajajo pri
različnih dejavnostih v državi in s tem obstaja potreba po skladiščenju. Ker
bodo odpadki v Sloveniji nastajali tudi po odložitvi odpadkov iz CSRAO v
odlagališče NSRAO, je nadaljevanje centralnega zbiranja RAO malih
povzročiteljev in obratovanja CSRAO po odložitvi upravičljivo z vidika stroškov
obratovanja, zagotavljanja skladiščnega prostora ob morebitnih izrednih
dogodkih, predvsem pa z vidika že delujočega jedrskega objekta z vsemi
potrebnimi dovoljenji, znanjem in obstoječo infrastrukturo.
Strategija 8: Republika Slovenija vzdržuje obratovanje
CSRAO, ki ne nastajajo iz proizvodnje električne energije na območju Republike
Slovenije, dokler taki odpadki nastajajo in obstaja potreba po njihovem varnem
skladiščenju. Po odložitvi radioaktivnih odpadkov iz CSRAO v odlagališče NSRAO
se ponovno analizira potreba po nadaljevanju obratovanja CSRAO. Po končni
izpraznitvi in ko ne bo več potreb po skladišču, se objekt dekontaminira in
preda v druge namene.
Ukrepi za dosego ciljev strategije:
U8/1 Izvajalec obvezne državne gospodarske javne službe
ravnanja z radioaktivnimi odpadki, ki upravlja CSRAO, pripravi analizo
upravičenosti in potreb po nadaljevanju obratovanja CSRAO po letu 2025, ko je
predvidena odložitev radioaktivnih odpadkov iz CSRAO v odlagališče. Analiza
upravičenosti se naredi do leta 2024.
U8/2 Glede na izsledke analize upravičenosti
nadaljevanja obratovanja CSRAO po letu 2025 se začnejo postopki dekontaminacije
CSRAO ali pa se nadaljuje njegovo obratovanje.
U8/3 Skladiščenje RAO malih povzročiteljev na lokaciji
odlagališča NSRAO, če analiza upravičenosti nadaljnjega obratovanja CSRAO
pokaže, da je to najprimernejša rešitev – začetek skladiščenja v letu 2025.
Finančna sredstva za obratovanje CSRAO zagotovijo
ministrstvo, ki financira delovanje obvezne državne gospodarske javne službe
ravnanja z radioaktivnimi odpadki, in povzročitelji radioaktivnih odpadkov s
plačilom storitve javne službe ravnanja z radioaktivnimi odpadki.
Slika 9: Shematski
prikaz glavnih mejnikov strategije 8
4.9 RUDNIK ŽIROVSKI VRH – ODLAGALIŠČI JAZBEC IN BORŠT
Čeprav je bil z Zakonom o trajnem prenehanju izkoriščanja
uranove rude in preprečevanju posledic rudarjenja v Rudniku urana Žirovski vrh
rok za zaprtje odlagališč Jazbec in Boršt predviden za konec leta 2010,
odlagališče hidrometalurške jalovine Boršt še ni zaprto. Na odlagališču Boršt
je med izvajanjem sanacije odlagališča prišlo do ponovne reaktivacije (premika)
fosilnega plazu, na katerem leži odlagališče.
Plaz se je leta 2008 začel premikati s hitrostjo pribl. 1 cm
na mesec [17], v letu 2014 pa se je ta hitrost zmanjšala na 2,5 cm na leto. V
varnostnem poročilu za odlagališče hidrometalurške jalovine Boršt [18] pa je
predvideno, naj se ne bi premikal hitreje od 1,5 cm na leto, zato niso
izpolnjeni pogoji za zaprtje. Za dokončno sanacijo odlagališča je treba
poiskati ustrezne rešitve, s katerimi bodo izpolnjeni pogoji za zaprtje. Pri
iskanju rešitve je treba upoštevati tako ekonomski vidik sanacije, strošek
dolgoročnega nadzora in vzdrževanja kakor tudi radiološke posledice za okolje
in prebivalstvo ob morebitnem večjem premiku plazu.
Decembra 2012 je Vlada RS sprejela sklep, na podlagi katerega
je Uprava Republike Slovenije za jedrsko varnost marca 2013 izdala odločbo, s
katero jo bilo odlagališče Jazbec določeno za objekt državne infrastrukture.
Decembra 2014 je Uprava Republike Slovenije za jedrsko varnost izdala Rudniku
urana Žirovski vrh, d. o. o., dovoljenje za zaprtje odlagališča
rudarske jalovine Jazbec, s katerim je odlagališču prenehal status sevalnega
objekta. Na odlagališču Jazbec sta se v novembru 2015 začela izvajati
dolgoročni nadzor in vzdrževanje odlagališča, ki ju izvaja ARAO. Za izvajanje
dolgoročnega nadzora in vzdrževanje obeh odlagališč je v skladu z ZVISJV
predvidena obvezna državna gospodarska javna služba ravnanja z radioaktivnimi
odpadki.
Strategija 9: Zaprtje odlagališča rudarske jalovine
Jazbec in odlagališča hidrometalurške jalovine Boršt. Po zaprtju obeh
odlagališč Agencija za radioaktivne odpadke kot izvajalka obvezne državne
gospodarske javne službe ravnanja z radioaktivnimi odpadki izvaja dolgoročni
nadzor in vzdrževanje obeh odlagališč.
Ukrepi za dosego ciljev strategije:
U9/1 Izvajalec obvezne državne gospodarske javne službe
ravnanja z radioaktivnimi odpadki izvaja dolgoročni nadzor in vzdrževanje
objekta državne infrastrukture odlagališče rudarske jalovine Jazbec – stalno.
U9/2 Rudnik Žirovski vrh, d. o. o., konča
sanacijo odlagališča hidrometalurške jalovine Boršt z ustreznimi rešitvami, s
katerimi bodo izpolnjeni pogoji za zaprtje odlagališča hidrometalurške jalovine
Boršt – do konca leta 2017.
U9/3 Izvajalec obvezne državne gospodarske javne službe
ravnanja z radioaktivnimi odpadki začne izvajati dolgoročni nadzor in
vzdrževanja objekta državne infrastrukture odlagališče hidrometalurške jalovine
Boršt – do leta 2018.
U9/4 Izvajalec obvezne državne gospodarske javne službe
ravnanja z radioaktivnimi odpadki izvaja dolgoročni nadzor in vzdrževanje
odlagališča hidrometalurške jalovine Boršt – stalno.
Postopki sanacije in zaprtje odlagališča hidrometalurške
jalovine Boršt se financirajo iz sredstev Rudnika Žirovski vrh, tj. iz
proračuna ministrstva, pristojnega za okolje. Finančna sredstva za izvajanje
dolgoročnega nadzora in vzdrževanja odlagališč zagotovi ministrstvo, ki
financira delovanje obvezne državne gospodarske javne službe ravnanja z
radioaktivnimi odpadki iz državnega proračuna.
Slika 10: Shematski
prikaz glavnih mejnikov strategije 9
4.10 RAVNANJE Z RADIOAKTIVNIMI ODPADKI Z NARAVNIMI
RADIONUKLIDI
RAO z naravnimi radionuklidi, ki lahko nastajajo v
industrijskih procesih, so snovi s tehnološko povečano radioaktivnostjo, ki se
običajno ne obravnavajo kot radioaktivne, vsebujejo pa naravno prisotne
radionuklide v tolikšni meri, da lahko potencialno povzročajo izpostavljenost
delavcev ali posameznikov iz prebivalstva. S takimi odpadki ravnamo kot s
snovmi v ustreznem tehnološkem postopku, ob tem se upoštevajo tudi načini ravnanja,
ki se uporabljajo za nizkoradioaktivne odpadke. V skladu z Direktivo 2013/59/EURATOM
je dovoljeno mešanje radioaktivnih in neradioaktivnih snovi v tehnološkem
procesu za namen ponovne uporabe ali recikliranja.
Strategija 10: Redno je treba spremljati vpliv na
prebivalstvo in okolje zaradi prisotnosti materialov, ki se običajno ne
obravnavajo kot radioaktivni, vsebujejo pa naravno prisotne radionuklide. Če so
dopustni vplivi preseženi, se izvedejo ukrepi za sanacijo stanja. Z RAO z
naravnimi radionuklidi pa se ravna skladno z ugotovljeno stopnjo
radioaktivnosti in drugimi lastnostmi odpadkov.
Ukrepa za dosego ciljev strategije:
U10/1 Organ, pristojen za jedrsko varnost, in organ,
pristojen za varstvo pred sevanji, izvajata program spremljanja sistematičnega pregledovanja
delovnega in bivalnega okolja [19] – stalno.
U10/2 S programom sistematičnega pregledovanja delovnega
in bivalnega okolja se zagotovi tudi odkrivanje materialov/dejavnosti, pri
katerih se kopičijo materiali/odpadki z naravnimi radionuklidi.
Izvajanje programa sistematičnega pregledovanja delovnega in
bivalnega okolja ter ozaveščanja prebivalstva o ukrepih za zmanjšanje
izpostavljenosti zaradi prisotnosti naravnih virov sevanj se financirata iz
državnega proračuna.
4.11 IZPUSTI RADIOAKTIVNIH SNOVI
Ob odobritvi pristojnega upravnega organa in ob poznejšem
redčenju je mogoče izpuščanje odpadnih radioaktivnih snovi v okolje. Taki
nadzorovani izpusti radioaktivnih snovi v okolje se štejejo za odlaganje
radioaktivnih odpadkov. Ravnanje z RAO je tako tudi izpuščanje tekočih in
plinastih radioaktivnih odpadkov v okolje v skladu z dovoljenji za izpuščanje
radioaktivnih snovi v okolje med obratovanjem jedrskih in sevalnih objektov in
izvajanjem sevalnih dejavnosti. Izpusti tekočih ali plinastih radioaktivnih
odpadkov v okolje ne smejo presegati odobrenih mejnih vrednosti.
Strategija 11: Izpuščanje radioaktivnih odpadkov v
okolje se izvaja v skladu s predpisanimi mejnimi vrednostmi za posamezne jedrske
in sevalne objekte in izvajanje sevalnih dejavnosti, pri čemer mora imetnik
radioaktivnih odpadkov poskrbeti, da je izpuščanje tekočih oziroma plinastih
radioaktivnih odpadkov v okolje nadzorovano in čim manjše znotraj predpisanih
mejnih vrednosti. Povečanje predpisanih mejnih vrednosti ni predvideno.
Ukrepi za dosego ciljev strategije:
U11/1 Izpuščanje tekočih in plinastih radioaktivnih
odpadkov v okolje iz jedrskih in sevalnih objektov in iz izvajanja sevalnih
dejavnosti v skladu s predpisanimi mejnimi vrednostmi – stalno.
U11/2 Imetniki radioaktivnih odpadkov morajo skrbeti za
čim manjše in nadzorovano izpuščanje radioaktivnih odpadkov v okolje – stalno.
U11/3 Morebitne spremembe predpisanih mejnih vrednosti
je treba izpeljati v skladu s predpisi in na pregleden način.
4.12 VZDRŽEVANJE ZAKONODAJNEGA IN INSTITUCIONALNEGA
OKVIRA TER RAZISKAV IN RAZVOJA ZA PODPORO IZVAJANJA RESOLUCIJE
Za doseganje vseh zastavljenih ciljev po tej resoluciji mora
država zagotoviti in vzdrževati ustrezen pravni in institucionalni okvir.
Obstoječo zakonodajo je treba vzdrževati in dopolnjevati v skladu s sodobnimi
mednarodnimi standardi in dobro prakso. Med pomembnimi prednostnimi nalogami
sta tudi zagotovitev zadostnega števila kadrov z ustreznim znanjem in sprotno
obveščanje javnosti.
Strategija 12: Država vzdržuje in posodablja pravni in
institucionalni okvir, skrbi za raziskave in razvoj, potrebne za izvajanje nacionalnega
programa, ter obvešča javnost o izvajanju tega programa.
Ukrepa za dosego ciljev strategije:
U12/1 Državni organi sproti spremljajo ustreznost
zakonodajnih in institucionalnih rešitev ter po potrebi predlagajo njihove
spremembe – stalno.
U12/2 Država poskrbi, da se prek ARAO ali pa kot del
širšega raziskovalnega programa, izvajanega v skladu z Resolucijo o jedrski in
sevalni varnosti, izvajajo tudi raziskave in razvoj na področju ravnanja z RAO
in IG – stalno.
4.13 NAČRTI ZA OBDOBJE PO ZAPRTJU ODLAGALIŠČ
Republika Slovenija bo po prenehanju uporabe jedrske energije
in virov ionizirajočih sevanja imela na svojem ozemlju najmanj tri, morda pa
tudi štiri odlagališča. Na območju nekdanjega rudnika urana na Žirovskem vrhu
sta to odlagališče rudarske jalovine Jazbec in odlagališče hidrometalurške
jalovine Boršt. V Vrbini pri Krškem bo zgrajeno odlagališče NSRAO. V
prihodnosti pa bomo morali v Republiki Sloveniji zgraditi tudi odlagališče IG,
če se ne bo našla rešitev na regionalni ravni.
Območja vseh zaprtih odlagališč bodo objekti državne
infrastrukture in promet z njimi ne bo dovoljen. Za dolgoročni nadzor nad
okoljem, vzdrževanje odlagališč in intervencijske ukrepe ob morebitnih
poškodbah odlagališč bo skrbel izvajalec obvezne državne gospodarske javne
službe ravnanja z radioaktivnimi odpadki. Upravni nadzor pa bo izvajal upravni
organ, pristojen za jedrsko varnost.
5 OCENA STROŠKOV ZA IZVEDBO NACIONALNEGA PROGRAMA
Finančno ovrednotenje izvajanje ukrepov iz te resolucije je
prikazano po posameznih področjih. Za vsako področje so navedeni viri
financiranja. Pri ovrednotenju izhajajo ocene iz obstoječih študij pristojnih
organizacij oziroma institucij na podlagi različnih metod interne in mednarodne
prakse. Ocene stroškov sledijo načelu podrobnejšega načrtovanja v bližnji
prihodnosti in bolj grobi oceni v daljno ročnem obdobju. Stroški so tako
podrobneje ocenjeni za obdobje od 2016 do 2019, za obdobje od 2020 do 2025 pa
so ocenjeni bolj grobo, saj je večina dostopnih finančnih načrtov petletna.
Zaradi dolgoročnega načrtovanja so finančne ocene načeloma prikazane v stalnih
cenah.
Po posameznih področjih so viri financiranja različni, vendar
velika večina sredstev prihaja iz prodaje električne energije iz NEK. Tako se
vsi stroški, povezani z ravnanjem z RAO in IG v NEK, financirajo izključno
skozi ceno električne energije. Državni proračun in davkoplačevalci s temi
stroški niso in ne bodo obremenjeni. Edini vir teh sredstev so kupci električne
energije. Stroški obratovalnega ravnanja in skladiščenja RAO in IG v NEK so
neposredno vključeni v lastno ceno električne energije, ki jo obračuna NEK.
Stroški prihodnjega odlaganja slovenskega dela RAO in IG pa se krijejo iz
deleža sredstev, ki jih s prodajo električne energije iz NEK na trgu pridobi
neposredni lastnik slovenske polovice NEK, to je podjetje GEN energija,
d. o. o., in ta sredstva vplačuje v Sklad za razgradnjo NEK.
Sredstva za ravnanje z radioaktivnimi odpadki malih povzročiteljev
prihajajo iz več virov, med katerimi so največji državni proračun Republike
Slovenije in lastna sredstva malih povzročiteljev, ki jih plačajo uporabniki
virov sevanja ob predaji izvajalcu obvezne državne gospodarske javne službe
ravnanja z radioaktivnimi odpadki po ceniku javne službe.
-       
Obratovanje CSRAO in izvajanje obvezne državne gospodarske javne
službe ravnanja z radioaktivnimi odpadki malih povzročiteljev
Viri financiranja: proračun Republike Slovenije in plačilo
povzročiteljev RAO po ceniku javne službe. Za načrtovanje in izvajanje je
odgovoren izvajalec obvezne državne gospodarske javne službe ravnanja z
radioaktivnimi odpadki, to je ARAO. Z obratovanjem CSRAO se izpolnjuje pogoj za
nemoteno delovanje javne službe.
-       
Zaprtje odlagališč rudarske in hidrometalurške jalovine na rudniku
Žirovski vrh
Viri financiranja: dokončanje zaprtja odlagališča
hidrometalurške jalovine na rudniku Žirovski vrh se financira iz sredstev
Rudnika Žirovski vrh, ki se zagotovijo prek resornega Ministrstva za okolje in
prostor. Po zaprtju se izvajata dolgoročni nadzor in vzdrževanje odlagališč, ki
se financirata iz državnega proračuna prek Ministrstva za infrastrukturo,
izvaja pa ARAO.
-       
Stroški gradnje in obratovanja odlagališča NSRAO
Stroški gradnje odlagališča NSRAO in finančna konstrukcija so
povzeti po investicijskem programu odlagališča NSRAO, ki je bil potrjen junija
2014. Gradnja in obratovanje odlagališča se financirata iz sredstev sklada za
razgradnjo NEK in iz državnega proračuna za del RAO, ki ne izvirajo iz NEK.
Stroški se med Sklad za razgradnjo NEK in državni proračun razdelijo na podlagi
dejansko odloženih prostornin RAO. Po razširjenem scenariju (dogovor z
Republiko Hrvaško) odlaganje hrvaškega dela odpadkov financira Republika
Hrvaška iz posebnega sklada, ki ga je ustanovila za ta namen.
-       
Strošek razgradnje raziskovalnega reaktorja TRIGA Mark II
Za program razgradnje je odgovoren obratovalec raziskovalnega
reaktorja TRIGA Mark II, to je Institut »Jožef Stefan«. Stroški razgradnje
raziskovalnega reaktorja so bili ocenjeni v zasnovi programa razgradnje za ta
reaktor v letu 2007. Glede na to, da je bila narejena zelo groba ocena stroškov
in med veljavnostjo tega programa ni predvidena razgradnja, niso prikazani v
preglednici 6. Finančna sredstva za razgradnjo zagotovi Republika Slovenija.
-       
Strošek razgradnje jedrske elektrarne Krško
Strošek razgradnje jedrske elektrarne Krško je ovrednoten v
veljavnem Programu razgradnje NEK in Programu odlaganja NSRAO in IJG iz leta
2004 [2], ki je tudi podlaga za zbiranje sredstev v Sklad za razgradnjo NEK.
Revizija stroškov razgradnje in odlaganja RAO in IG bo narejena ob naslednji
revizija programa, ki mora biti narejena v letu 2016, in nato leta 2021.
Strošek izdelave revizije Programa razgradnje NEK in Programa odlaganja NSRAO
in IG je ocenjen na podlagi stroška izdelave prejšnjega programa. Finančna
sredstva za razgradnjo zbirata lastnika jedrske elektrarne iz lastnih sredstev,
ki jih vplačujeta v posebna sklada.
-       
Strošek izvajanja sistematičnega pregledovanja življenjskega in
bivalnega okolja zaradi materialov, ki so lahko radioaktivni odpadki z
naravnimi radionuklidi
Finančna sredstva za izvajanje programa spremljanja
sistematičnega pregledovanja delovnega in bivalnega okolja ter ozaveščanja prebivalstva
o ukrepih za zmanjšanje izpostavljenosti zaradi prisotnosti naravnih virov
sevanj se financira iz državnega proračuna prek ministrstva, pristojnega za
okolje, in ministrstva, pristojnega za zdravje. Če se ugotovi, da je treba
izvesti ukrepe za zmanjševanje izpostavljenosti v objektih, namenjenih
izvajanju vzgojno-varstvenega, kulturnega, zdravstvenega in izobraževalnega
programa, so to javni stroški, sicer pa stroške izvedbe ukrepov zmanjševanja
izpostavljenosti krije uporabnik sam.
-       
Stroški nadomestil lokalnim skupnostim
V skladu z zakonodajo je za lokacijo skladišča RAO,
odlagališča RAO odpadkov in odlagališča rudarske in hidrometalurške jalovine
treba plačevati nadomestilo za omejeno rabo prostora v skladu z Uredbo o
nadomestilih in Uredbo o določitvi območja in višini nadomestila zaradi omejene
rabe prostora na območju Rudnika urana Žirovski vrh (Uradni list RS,
št. 22/08 in 50/09). Zavezanec za plačilo nadomestila za CSRAO je ARAO,
vir sredstev je državni proračun. Zavezanec za plačilo nadomestila za
odlagališče NSRAO je Sklad za razgradnjo NEK, vir sredstev so vplačila lastnika
jedrske elektrarne Krško. Zavezanec za plačilo nadomestila za omejeno rabo
prostora zaradi odlagališča rudarske in hidrometalurške jalovine je izvajalec
nalog programa izvedbe trajnega prenehanja izkoriščanja uranove rude in
preprečevanja posledic rudarjenja v rudniku urana Žirovski vrh, to je Rudnik
Žirovski vrh, d. o. o. Zavezanec mora sredstva za plačilo nadomestila
zagotoviti iz lastnih sredstev.
-       
Stroški izvajanje raziskovalnega programa na področju ravnanja z
radioaktivnimi odpadki in izrabljenim gorivom
Kot je omenjeno v poglavju 3.6 Raziskave in razvoj, je
zagotavljanje finančnih sredstev za izvajanje raziskovalnega programa za
jedrsko in sevalno varnost, ki bo vključeval tudi ravnanje z RAO in IG,
predvideno že v Resoluciji o jedrski in sevalni varnosti. Ocenjuje se, da je
treba za izvajanje raziskovalnega programa za jedrsko in sevalno varnost na
letni ravni zagotoviti pribl. 1 milijon EUR. Od tega za področje ravnanja z RAO
in IG 400.000 EUR.
6 IZOBRAŽEVANJE, OBVEŠČANJE IN POROČANJE
6.1 IZOBRAŽEVANJE IN RAZISKAVE
Visoka raven varnosti in gospodarnosti pri ravnanju z RAO in
IG se zagotavlja z ustrezno ravnjo znanja, veščin in kompetenc. Žal so tovrstne
raziskave v Sloveniji slabo podprte. Resolucija o raziskovalni in inovacijski
strategiji Slovenije ne razvršča posameznih raziskovalnih disciplin po državnih
prioritetah. Daje le temeljni okvir za urejanje raziskav in inovacij v državi.
Raziskave na področju jedrske energije in uporabe jedrskih/radioaktivnih snovi
se urejajo v Resoluciji o jedrski in sevalni varnosti. Znanje, tehnologije in
veščine za varno, gospodarno in trajnostno ravnanje z RAO so na voljo in
obstajajo v Evropski uniji in tudi znotraj širšega mednarodnega prostora. To še
posebej velja za razvitejše programe Finske, Francije, Švedske in Kanade.
Vsekakor je smiselno, da v Sloveniji čim bolj spremljamo razvoj v mednarodnem
prostoru, dejavno sodelujemo v mednarodnih združenjih in dvostransko sodelujemo
z državami, ki imajo razvitejše raziskovalne programe.
Uspešen prenos novega znanja in tehnologij iz tujine pa
zahteva uspešno in mednarodno priznano raziskovalno, razvojno in izobraževalno
delo domačih strokovnjakov, ki ga je nujno treba financirati iz domačih virov.
Pomanjkanje domačega financiranja tovrstne dejavnosti, ki ga utegne podkrepiti
tudi gospodarska kriza ali slabo izvajanje strateških dokumentov, ko gre za
jedrsko energijo in radioaktivne snovi (Resolucija o raziskovalni in
inovacijski strategiji Slovenije ter Resolucija o jedrski in sevalni varnosti v
Republiki Sloveniji), je eno izmed ključnih tveganj za varno ravnanje z RAO in
IG.
Izobraževanje in raziskave so nujno potrebne za razvoj,
prenos in ohranjanje znanja ter veščin in kompetenc na področju ravnanja z RAO
in IG v Republiki Sloveniji.
Vključevanje v svetovne tokove znanja nam v okviru
mednarodnih povezav omogočata članstvo v OECD in sodelovanje v Mednarodni
agenciji za atomsko energijo.
Raziskovalna dejavnost na področju jedrske in sevalne
varnosti je opredeljena v Resoluciji o jedrski in sevalni varnosti. V
raziskovalni dejavnosti na področju jedrske in sevalne varnosti se zasledujejo
trije glavni cilji: varnost jedrskih objektov, varno ravnanje z radioaktivnimi
odpadki in varstvo pred sevanji z varnostjo virov ionizirajočih sevanja.
6.2 OBVEŠČANJE JAVNOSTI IN NJENO SODELOVANJE PRI
ODLOČANJU
Sodelovanje javnosti pri načrtovanju in odločanju o ravnanju
z RAO in IG Republika Slovenija dosledno upošteva načela Aarhuške konvencije.
Pri ravnanju z RAO in IG je pomembna preglednost. Za preglednost je treba
poskrbeti tako, da bosta zagotovljena učinkovito obveščanje javnosti in
opozarjanje na možnost sodelovanja vseh zadevnih zainteresiranih strani,
vključno z lokalnimi organi in javnostjo, v skladu z obstoječimi zakoni.
Država zagotovi, da so potrebne informacije o ravnanju z RAO
in IG dostopne delavcem in prebivalstvu. Informacije se objavijo v skladu z
notranjo zakonodajo in mednarodnimi obveznostmi, če s tem niso ogroženi
interesi varovanja. Podatki o radioaktivnosti v okolju, o izpostavljenosti
posameznikov iz prebivalstva ter o postopkih in dejavnostih državnih organov,
izvajalcev javnih služb in nosilcev pooblastil, ki se nanašajo na varstvo pred
ionizirajočimi sevanji in jedrsko varnost, so javni in se objavljajo v skladu z
notranjo zakonodajo.
Ker sta v Sloveniji radioaktivnost in ionizirajoče sevanje
minimalno vključena v učne programe na ravni osnovnošolskega in srednješolskega
izobraževanja ter zato večina ljudi slabo pozna znanstvena dejstva o teh
pojavih, sta del nacionalne strategije tudi obveščanje in ozaveščanje javnosti.
Preučila se bo tudi možnost, da se to področje vključi v učne programe. Pri
splošnem obveščanju se spodbuja splošna sevalna pismenost, ki omogoča boljše
sodelovanje in razumevanje javnosti pri postopkih in odločanju. Izobraževanje s
področja sevalne pismenosti je namenjeno vsem javnostim, pri tem pa se javnost
seznanja s strokovno dokazanimi učinki ionizirajočega sevanja na živa bitja in
ljudi ter z ukrepi za varovanje zdravja ljudi, z različnimi vrstami RAO,
zakonodajo s področja ravnanja z RAO in IG, širšimi vidiki varovanja okolja, ki
vključujejo tudi nujnost ustreznega ravnanja z RAO in IG.
6.3 POROČANJE
Republika Slovenija mora kot podpisnica Skupne konvencije o
varnosti ravnanja z izrabljenim gorivom in varnosti ravnanja z radioaktivnimi
odpadki vsaka tri leta pripraviti poročilo o ravnanju z radioaktivnimi odpadki
in izrabljenim gorivom. Vsaka tri leta je treba poročati tudi Evropski komisiji
po direktivi o ravnanju z radioaktivnimi odpadki in izrabljenim gorivom, pri
čemer se lahko izkoristijo poročanje in pregledi po skupni konvenciji.
Za pripravo obeh poročil je pristojna Uprava RS za jedrsko
varnost. Uprava pripravi poročilo v sodelovanju z Upravo RS za varstvo pred
sevanji, Kliniko za nuklearno medicino, Onkološkim inštitutom, NEK, Institutom
»Jožef Stefan«, Rudnikom Žirovski vrh, javnim podjetjem za zapiranje rudnika
urana, d. o. o., Direktoratom za energijo pri Ministrstvu za
infrastrukturo in prostor ter ARAO.
Pri pripravi poročila, spremljanju dejavnosti v obdobju med
pregledovalnima cikloma in poročanju sodeluje do 15 ljudi, ki so na svojih
delovnih področjih pristojni za problematiko ravnanja z radioaktivnimi odpadki
in izrabljenim gorivom oziroma usklajujejo pripravo poročila. Delo vseh
vpletenih pri poročanju ter spremljanju in izvajanju priporočil s pregledovalne
konference po skupni konvenciji in direktivi o radioaktivnih odpadkih
ocenjujemo na 0,5 človek-leto. Strošek krijejo organizacije, ki so vključene v
pripravo poročila ter spremljanje in izvajanje priporočil.
7 ODGOVORNOSTI ZA IZVAJANJE NACIONALNEGA PROGRAMA
7.1 DRŽAVNI ORGANI
Neodvisni upravni nadzor nad zagotavljanjem jedrske in
sevalne varnosti je zagotovljen z delom Uprave Republike Slovenije za jedrsko
varnost pri Ministrstvu za okolje in prostor, poleg nje pa tudi z delom Uprave
Republike Slovenije za varstvo pred sevanji pri Ministrstvu za zdravje, Uprave
RS za zaščito in reševanje pri Ministrstvu za obrambo in delom Ministrstva za
notranje zadeve.
Uprava Republike Slovenije za jedrsko varnost je pristojna za
nadzor jedrske varnosti, jedrskih in sevalnih objektov ter virov ionizirajočega
sevanja v državi razen virov v zdravstvu in veterini, za katere je pristojna
Uprava Republike Slovenije za varstvo pred sevanji.
Uprava Republike Slovenije za jedrsko varnost opravlja
strokovne upravne in razvojne naloge na področjih sevalne in jedrske varnosti, izvajanja
sevalnih dejavnosti in uporabe virov sevanja, razen v zdravstvu ali
veterinarstvu, varstva okolja pred ionizirajočimi sevanji, fizičnega varovanja
jedrskih snovi in objektov, neširjenja jedrskega orožja in varovanja jedrskega
blaga, spremljanja stanja radioaktivnosti okolja in odgovornosti za jedrsko
škodo, opravlja tudi naloge inšpekcijskega nadzora na naštetih področjih ter ob
izrednih radioloških ali jedrskih dogodkih sodeluje z Republiškim štabom
Civilne zaščite pri določanju zaščitnih ukrepov za prebivalstvo in obveščanju.
Uprava Republike Slovenije za jedrsko varnost je odgovorna za vzpostavitev
raziskovalnega programa za jedrsko in sevalno varnost, ki bo vključeval tudi
ravnanje z radioaktivnimi odpadki in izrabljenim gorivom.
Uprava Republike Slovenije za varstvo pred sevanji opravlja
strokovne, upravne, nadzorne in razvojne naloge ter naloge inšpekcijskega nadzora
na področjih izvajanja dejavnosti in uporabe virov ionizirajočih sevanj v
zdravstvu in veterinarstvu, varovanja zdravja ljudi pred škodljivimi vplivi
ionizirajočih sevanj, sistematičnega pregledovanja delovnega in bivalnega
okolja zaradi izpostavljenosti ljudi naravnim virom ionizirajočih sevanj,
izvajanja monitoringa radioaktivne kontaminacije živil in pitne vode,
omejevanja, zmanjševanja in preprečevanja zdravju škodljivih vplivov
neionizirajočih sevanj ter presojanja ustreznosti in pooblaščanja izvedencev
varstva pred sevanji.
Direktorat za energijo kot organ v sestavi Ministrstva za
infrastrukturo opravlja naloge razvoja širše energetske politike države in
uporabe jedrske energije. Direktorat pripravlja celovito energetsko politiko
države na področju oskrbe z energijo ter s podeljevanjem rudarskih pravic za
raziskovanje in izkoriščanje vseh vrst mineralnih surovin zagotavlja gospodarno
ravnanje z njimi. Direktorat spremlja upravljanje energetskih podjetjih v
državni lasti, med katerimi je tudi GEN energija, lastnik slovenskega deleža
NEK. Direktorat ima s tem posreden vpliv na jedrsko varnost objekta, saj je
njeno dolgoročno zagotavljanje odvisno predvsem od stabilnega poslovnega in
finančnega poslovanja. Neposreden vpliv na poslovanje ima tudi Slovenski
državni holding, ki kot edini ustanovitelj oziroma družbenik vpliva na finančno
poslovanje družbe GEN energija in posledično skupine GEN. Na ta način SDH prav
tako vpliva na jedrsko varnost objekta, zato mora kot skrben lastnik
zagotavljati ustrezna sredstva za varno obratovanje NEK. Direktorat za energijo
spremlja tudi delovanje Sklada za financiranje razgradnje NEK in za odlaganje
radioaktivnih odpadkov iz NEK.
Ministrstva za infrastrukturo spremlja delo in je vključeno v
delo meddržavne komisije, ki je ustanovljena na podlagi meddržavne pogodbe
BHRNEK.
Nadzor nad dejavnostjo področja fizičnega varovanja jedrskih
snovi in objektov, v katerih so jedrske ali radioaktivne snovi, izvaja
ministrstvo, pristojno za notranje zadeve, v sodelovanju z inšpekcijo Uprave
Republike Slovenije za jedrsko varnost. Upravljavec objekta, v katerem so
jedrske ali radioaktivne snovi, in prevoznik jedrskih snovi morata zagotoviti
izdelavo načrta fizičnega varovanja ter zagotoviti izvajanje ukrepov fizičnega
varovanja objektov ali snovi v skladu z načrtom, ki ga potrdi ministrstvo,
pristojno za notranje zadeve.
Za načrtovanje ukrepov sevalne in jedrske varnosti ob
izrednih dogodkih ter pripravo državnega načrta zaščite in reševanja ob jedrski
ali radiološki nesreči je pristojna Uprava RS za zaščito in reševanje pri
Ministrstvu za obrambo.
Država je kot lastnica jedrskega objekta raziskovalnega
reaktorja TRIGA Mark II pristojna za zagotavljanje finančnih sredstev za
njegovo obratovanje, vzdrževanje, razgradnjo ter ravnanje z RAO in IG.
Za nadzor nad cestnim prevozom RAO in IG je pristojna
Policija kot organ v sestavi Ministrstva za notranje zadeve, za nadzor nad
prevozom teh snovi po železnici, zraku in vodah pa inšpekcija ministrstva,
pristojnega za promet, načrtovanje ukrepov sevalne in jedrske varnosti ob
izrednih dogodkih pa je v pristojnosti Uprave RS za zaščito in reševanje pri
Ministrstvu za obrambo.
ZVISJV opredeljuje obvezno državno gospodarsko javno služba
ravnanja z radioaktivnimi odpadki, ki jo izvaja ARAO. ARAO je urejena kot javni
gospodarski zavod in za svoje dejavnosti sklepa pogodbe z resornim
ministrstvom, pod katero spada Direktorat za energijo.
7.2 SKLAD ZA FINANCIRANJE RAZGRADNJE NEK IN ODLAGANJA
RADIOAKTIVNIH ODPADKOV
Decembra 1994 je bil ustanovljen Sklad za razgradnjo NEK z
namenom zbiranja sredstev za učinkovito in trajno rešitev razgradnje ter
končnega odlaganja radioaktivnih odpadkov in izrabljenega jedrskega goriva iz
NEK.
Glavni namen ustanovitve in delovanja Sklada za razgradnjo
NEK je ohranjanje in plemenitenje vrednosti zbranih sredstev za zagotovitev
izvedbe vseh faz razgradnje NEK ter odlaganja RAO in IG iz NEK. Sredstva v
Sklad za razgradnjo NEK sklad vplačuje GEN energija, d. o. o., kot
lastnik slovenskega dela NEK in ustvarjalec dodane vrednosti iz proizvodnje
električne energije v jedrski elektrarni v skladu z določbami zakona o skladu
NEK. Sklad sme zbrana sredstva vlagati v vrednostne papirje, depozite in druge
varne naložbe, pri čemer mora upoštevati varnost naložbe, razpršenost naložb in
vzdrževanje donosnosti.
Sredstva, zbrana v skladu, se uporabljajo za financiranje
nalog in storitev, kot jih določa ZVISJV, financiranje priprave in izvedbe
projektov za varno skladiščenje in končno odlaganje RAO in IG iz NEK,
financiranje priprave in izvedbe projekta za varno razgradnjo NEK ter za
plačilo nadomestila za omejeno rabo prostora lokalnim skupnostim skladno z
Uredbo o nadomestilih.
Direktor Sklada za razgradnjo NEK, ki ga imenuje vlada,
zastopa in vodi njegovo poslovanje. Sklad upravlja upravni odbor. Delo
direktorja in upravnega odbora nadzoruje nadzorni odbor, ki poroča Državnemu
zboru Republike Slovenije.
7.3 IZVAJALEC OBVEZNE DRŽAVNE GOSPODARSKE JAVNE SLUŽBE
Obvezno državno gospodarsko javno službo ravnanja z
radioaktivnimi odpadki, kot je opredeljena v ZVISJV, izvaja ARAO kot samostojna
izvajalska organizacija, ki deluje pri Ministrstvu za infrastrukturo oziroma
Direktoratu za energijo. ARAO izvaja javno službo, ki vključuje naloge
prevzemanja, zbiranja, prevažanja, predelave in skladiščenja pred odlaganjem,
gradnje odlagališča ter odlaganja RAO in IG, ki niso odpadki oziroma izrabljeno
gorivo iz jedrskih objektov za proizvodnjo energije. Javna služba je predvidena
tudi za izvajanje nalog predelave RAO in IG pred odlaganjem ter odlaganje RAO
in IG iz jedrskih objektov za proizvodnjo energije ter za upravljanje,
dolgoročni nadzor in vzdrževanje odlagališč rudarske in hidrometalurške
jalovine, ki je nastala pri pridobivanju in izkoriščanju jedrskih mineralnih
surovin, ter upravljanje, dolgoročni nadzor in vzdrževanje odlagališč RAO in
IG.
Leta 1999 je bila sprejeta Uredba o načinu, predmetu in
pogojih opravljanja gospodarske javne službe ravnanja z radioaktivnimi odpadki
(Uradni list RS, št. 32/99 in 41/04 – ZVO1), ki določa način
opravljanja gospodarske javne službe ravnanja z radioaktivnimi odpadki, ki
nastajajo na območju Republike Slovenije, razen ravnanja z izrabljenim jedrskim
gorivom in ravnanja z odpadki, ki so nastali v Nuklearni elektrarni Krško in
Rudniku Žirovski vrh. Uredba podrobneje določa obseg opravljanja javne službe,
vključno s prevzemi in ravnanjem z RAO ter upravljanjem infrastrukturnega
objekta javne službe za skladiščenje nizko- in srednjeradioaktivnih odpadkov.
S spremembami in dopolnitvami Odloka o ustanovitvi ARAO iz
leta 1991 (v letih 1999, 2001 in 2009) je ARAO dobila širše pristojnosti in
naloge, ki vključujejo strokovno-tehnične, organizacijske in razvojne naloge na
področju ravnanja z RAO in IG, ki se nanašajo na razvoj in načrtovanje,
izvajanje javne službe, upravljanje skladišča in gospodarjenje z njim,
investicijsko načrtovanje  in vodenje investicije ter upravljanje odlagališča
NSRAO, monitoring in vzdrževanje odlagališč po zaprtju, ki so pridobila status
objektov državne infrastrukture. ARAO izvaja še nalogo izobraževanja in
obveščanja v zvezi z radioaktivnimi odpadki.
8 SPREMLJANJE NAPREDKA PRI IZVAJANJU NACIONALNEGA
PROGRAMA
Spremljanje napredka pri izvajanju tega nacionalnega programa
se zagotovi z vsakoletnim preverjanjem stanja izvajanja programa. Organ,
pristojen za jedrsko varnost, enkrat letno zbere informacije posameznih
izvajalcev ukrepov za dosego ciljev strategij ter jih vključi v letno poročilo
o varstvu pred ionizirajočimi sevanji in jedrski varnosti, ki ga vlada predloži
Državnemu zboru Republike Slovenije vsako leto do konca julija za preteklo
leto. V poročilu mora biti poudarjena uspešnost izvajanja ukrepov za dosego
ciljev strategij, nakazati pa je treba tudi možne izboljšave izvajanja ukrepov
za pripravo posodobitve programa.
9 KRATICE
ARAO                    Javni gospodarski
zavod ARAO
BHRNEK
              Pogodbo med Vlado Republike Slovenije in Vlado Republike Hrvaške
o ureditvi statusnih in drugih pravnih razmerij, povezanih z vlaganjem v
Nuklearno elektrarno Krško, njenim izkoriščanjem in razgradnjo
CSRAO                 Centralno skladišče
radioaktivnih odpadkov v Brinju
EURATOM            Evropska skupnost za
atomsko energijo
IAEA                      Mednarodna
agencija za atomsko energijo
IG                           izrabljeno
gorivo
IJS                         Institut
»Jožef Stefan«
JV7
                       Pravilnik o ravnanju z radioaktivnimi odpadki in
izrabljenim gorivom
NEK                       Nuklearna
elektrarna Krško
NSRAO                 nizko- in
srednjeradioaktivni odpadki
OVP                       občasni
varnostni pregled
RAO                       radioaktivni
odpadki
ReNPROG
           Resolucija o nacionalnem programu ravnanja z radioaktivnimi odpadki
in izrabljenim gorivom za obdobje 2016–2025
ReNPROJG
         Resolucija o nacionalnem programu ravnanja z radioaktivnimi odpadki in
izrabljenim gorivom za obdobje 2006–2015
TTC                        cevasti
površnik
RŽV                       Rudnik urana
Žirovski vrh
VRAO                    visokoradioaktivni
odpadki
ZVISJV                  Zakon o varstvu
pred ionizirajočimi sevanji in jedrski varnosti.
ZVO                       Zakon o varstvo
okolja
ZDA                       Združene države
Amerike
10 VIRI
[1] 16. točka 3. člena Zakon o varstvu pred
ionizirajočimi sevanji in jedrski varnosti (Uradni list RS, št. 102/04 –
uradno prečiščeno besedilo, 70/08 – ZVO-1B, 60/11 in 74/15).
[2] Program razgradnje NEK in odlaganja NSRAO in IJG, marec
2004.
[3] Odločitev IJS o obratovanju reaktorja, dopis
št. IJS-BS/NU-2015/11 z dne 3. 7. 2015.
[4] Dolgoročna strategija obratovanja reaktorja TRIGA, IJS,
IJS-DP-10797, izdaja 2, marec 2005.
[5] Federal Register Vol. 69, No. 230, December 1, 2004, str.
69901–69903.
[6] Federal Register Vol. 77, No. 20, January 31, 2012, str.
4807 in 4808.
[7] Preliminary Decommissioning Plan NPP Krško (PDP), rev. 5,
Siempelkamp, NEK Doc. No. 8215/CA/F 008375 9/05, Siempelkamp, 2010.
[8] Program razgradnje jedrskega objekta reaktor TRIGA Mark
II na Institutu Jožef Stefan, delovno poročilo IJS-DP-9849, december 2007,
revizija 0.
[9] Program razgradnje za CSRAO, revizija 0,
št. 04-01-026-002, november 2012.
[10] Uredba o preoblikovanju rudnika Žirovski vrh, javnega
podjetja za zapiranje Rudnika urana, p.o, v rudnik Žirovski vrh, javno podjetje
za zapiranje rudnika urana, d.o.o. (Uradni list RS, št. 79/01).
[11]
http://www.vlada.si/fileadmin/dokumenti/cns/doc/0611250811282_98v1_12.doc.
[12] Investicijski program za odlagališče NSRAO Vrbina,
Krško, rev. C, december 2013.
[13] IAEA Position Statement on Release of Patients after
radionuclide therapy, februar 2010.
[14] Zapisnik 10. seje meddržavne komisije za izvajanje meddržavne
pogodbe BHRNEK.
[15] Program razgradnje NEK in odlaganja NSRAO in IJG,
ARAO&APO, 03/2004.
[16] http://igdtp.eu/.
[17] Hidrogeološke in geotehničine razmere odlagališča HMJ
Boršt po izvedbi 1. faze sanacijskih ukrepov, Strokovni projektni svet, junij 2010.
[18] Varnostno poročilo za izvedbo sanacije in končno
ureditev odlagališča hidrometalurške jalovine Boršt v Rudniku urana Žirovski
vrh, št. UZVP-0P/01, revizija B, marec 2007 (št. projekta:
UZVP-B103/055A).
[19] Program sistematičnega pregledovanja delovnega in
bivalnega okolja ter ozaveščanja prebivalstva o ukrepih za zmanjšanje
izpostavljenosti zaradi prisotnosti naravnih virov sevanj (Uradni list RS,
št. 17/06).
Št. 801-10/16-2/11
Ljubljana, dne 22. aprila 2016
EPA 1107-VII
Državni zbor 
Republike Slovenije
dr. Milan Brglez l.r.
Predsednik
_______________
1 Stalno v nadaljevanju resolucije pomeni za čas
izvajanje te resolucije.
2 V preglednici so navedeni samo stroški, ki
bremenijo državni proračun in sklad za razgradnjo NEK.
3 Raziskave in razvoj na področju ravnanja z RAO in
IG so del raziskav in razvoja, kot jih predvideva Resolucija o jedrski in
sevalni varnosti.