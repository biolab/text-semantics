I. SPLOŠNE DOLOČBE
1. člen
(podlaga za državni lokacijski načrt)
(1) S to uredbo se v skladu z Odlokom o strategiji
prostorskega razvoja Slovenije (Uradni list RS, št. 76/04) in Uredbo o
prostorskem redu Slovenije (Uradni list RS, št. 122/04) sprejme državni
lokacijski načrt za preložitev glavne ceste G1-6 in regionalne ceste R2-404 na
območju Ilirske Bistrice (v nadaljnjem besedilu: državni lokacijski načrt). 
(2) Državni lokacijski načrt je izdelalo podjetje Projektivni
atelje – Prostor, d.o.o. Ljubljana, pod številko projekta 1256/04, v juliju
2006.
2. člen
(vsebina uredbe)
(1) Ta uredba določa ureditveno območje, zasnove projektnih
rešitev za prometno tehnično urejanje, za urbanistično, arhitekturno in
krajinsko oblikovanje, za energetsko, vodovodno in drugo komunalno
infrastrukturo, rešitve in ukrepe za varovanje okolja, ohranjanje narave in
kulturne dediščine ter trajnostno rabo naravnih dobrin, etapnost izvedbe,
obveznosti investitorja in izvajalcev, odstopanja ter nadzor nad izvajanjem te
uredbe. 
(2) Sestavine iz prejšnjega odstavka so razložene in grafično
prikazane v državnem lokacijskem načrtu, ki je skupaj z obveznimi prilogami na
vpogled na Ministrstvu za okolje in prostor, Direktoratu za prostor, in pri
službi, pristojni za urejanje prostora, v občini Ilirska Bistrica.
II. UREDITVENO OBMOČJE
3. člen
(obseg ureditvenega območja)
(1) Ureditveno območje državnega lokacijskega načrta obsega: 
-       
območje cestnega sveta preložene glavne ceste G1-6 (v nadaljnjem
besedilu: glavna cesta) in regionalne ceste R2-404 (v nadaljnjem besedilu:
regionalna cesta) z vsemi spremljajočimi objekti in ureditvami (priključne
ceste, območje križišč, priključkov, nadvoza, mostu, podhoda, območje ureditev
vodne infrastrukture, območje ureditve obcestnega prostora in ponovne
kultivacije zemljišč, zasaditve) ter 
-       
območje prestavitev, ureditev in novogradenj komunalnih in energetskih
vodov. 
(2) Območje cestnega sveta glavne in regionalne ceste z vsemi
spremljajočimi objekti in ureditvami obsega parcele oziroma dele parcel po
naslednjih katastrskih občinah: 
-       
k. o. Topolc (2523): *82, 1075/1, 1075/2, 1176/1, 1176/2, 1177/3,
1177/4, 1180/3, 1180/5, 1181/4, 1665/3, 1688/1, 1688/3, 1693, 1695/1, 1695/2,
1699/2, 1699/7, 1699/8; 
-       
k. o. Trnovo (2524): 291/1, 291/2, 291/18, 291/19, 291/30, 319/1, 319/3,
323/1, 324/1, 340/3, 341/2, 343/2, 347/2, 350, 351, 354, 355, 358, 359, 366,
367, 372, 382, 383, 401/1, 403/1, 404, 441/2, 443/1, 443/2, 450, 458, 466/3,
466/12, 530/2, 564/1, 577/1, 596/1, 606/3, 612/1, 612/2, 613/1, 613/2, 613/3,
613/5, 613/6, 615/1, 615/3, 790/1, 790/4, 920/1, 921/2, 922/3, 922/4, 922/5,
922/6, 930/2, 930/3, 933, 936/1, 1958/1, 1958/4, 1958/5, 1958/6, 1959/8,
1959/2, 1959/3, 1959/14, 1959/15, 1959/16, 1959/17, 1960, 1966/1, 1966/2,
1971/6, 1973/1, 2260/1, 2260/2, 2262/1, 2262/5, 2265/1, 3239, 3240, 3247,
3248/1, 3248/2, 3249, 3250, 3251, 3252, 3254, 3255, 3256, 3257; 
-       
k. o. Ilirska Bistrica (2525): 68/2, 86/5, 87/4, 92/1, 93/1, 201/3,
201/6, 201/7, 201/13, 225/1, 282/1, 282/3, 295/2, 328, 336/1, 340, 370/1, 371,
372, 377/1, 377/2, 377/4, 391/3, 394/2, 394/4, 395/4, 1098/1, 1098/3,
1099/1,1099/5, 1099/6, 1100/2, 1114/1, 1119/8, 1588/1, 1589, 1590, 1591, 1598,
1931; 
-       
k. o. Zarečje (2531): *61, *81, *87, *88, 1117/48, 1117/52, 1131/29,
1131/34, 1131/35, 1131/36, 1131/37, 1131/38, 1131/45, 1131/46, 1131/47,
1131/49, 1131/50, 1133/1, 1142/3, 1142/6, 2047/1, 2048/1. 
(3) Območje prestavitev, ureditev in novogradenj komunalnih
in energetskih vodov, ki jih zahteva gradnja glavne in regionalne ceste, obsega
parcele oziroma del parcel po naslednjih katastrskih občinah: 
-       
k. o. Topolc (2523): 
a)   
vodovod: 1694, 1693, 1695/1, 1665/3; 
b)   
telefon: 1177/3, 1177/4, 1180/3, 1180/5, 1181/4, 1695/1, 1699/2, 1699/7,
1699/8; 
c)   
elektrika, visoka napetost: 1177/3, 1180/3, 1180/5, 1699/8; 
d)   
javna razsvetljava: 1176/1, 1177/3, 1177/4, 1180/5, 1699/8; 
-       
k. o. Trnovo (2524): 
a)   
vodovod: 291/1, 291/18, 458, 612/2, 613/2, 613/3, 613/6, 920/1, 930/3,
933, 936/1, 1959/2, 1971/6, 2260/1, 2262/1, 2265/1, 3249; 
b)   
telefon: 291/18, 350, 351, 354, 355, 358, 359, 366, 458, 466/3, 466/12,
564/1, 612/2, 613/1, 613/2, 790/1, 790/4, 922/3, 922/4, 922/6, 1959/2, 1958/5,
1973/1, 2260/1, 2260/2, 2262/1, 3248/1, 3249, 3250, 3254; 
c)   
elektrika, visoka napetost: 324/1, 327/1, 2262/1; 
d)   
javna razsvetljava: 291/18, 350, 351, 354, 355, 358, 359, 366, 458,
466/3, 466/12, 564/1, 596/1, 612/2, 613/1, 613/2, 613/3, 613/6, 790/1, 790/4,
922/3, 922/4, 933/3, 1958/5, 1959/2, 1973/1, 2260/1, 2260/2, 2262/1, 3248/1,
3249, 3250, 3254, 3255; 
-       
k. o. Ilirska Bistrica (2525): 
a)   
vodovod: 201/7, 371, 377/1, 1098/1; 
b)   
meteorna kanalizacija: 201/3, 201/7, 201/13, 201/14, 377/1, 395/4,
1098/1, 1100/2, 1588/1, 1591, 1931; 
c)   
telefon: 201/6, 201/7, 201/13, 328, 336/1, 370/1, 372, 1100/2, 1589,
1590, 1591, 1598; 
d)   
elektrika, visoka napetost: 87/4, 201/7, 371, 1098/1, 1588/1, 1589,
1591; 
e)   
elektrika, nizka napetost: 86/5, 87/4, 1589; 
f)    
javna razsvetljava: 201/6, 201/7, 201/13, 328, 336/1, 372, 377/1, 377/2,
377/4, 1100/2, 1589, 1590, 1591, 1598; 
-       
k. o. Zarečje (2531): 
a)   
telefon: 1131/47, 1131/49, 1142/6, 2048/1; 
b)   
javna razsvetljava: *61, *81, 1117/52, 1131/34, 1131/35, 1131/36,
1131/37, 1131/38, 1131/45, 1131/46, 1131/47, 1131/49, 1142/3, 2047/1, 2048/1. 
(4) Območje ureditev, ki jih zahteva gradnja podvoza, obsega
parcele ali del parcel 201/3, 201/6, 282/1, 332, 336/1, 340 in 1591 v k. o.
Ilirska Bistrica (2525). 
(5) Oznaka * iz tega člena pomeni stavbno parcelo.
4. člen
(potek glavne ceste in regionalne ceste)
(1) Obstoječa mestna cesta Ulica Nikole Tesla se med glavno
cesto G1-6 in Bazoviško cesto preuredi v glavno cesto. Trasa glavne ceste se
pred železniškim nadvozom na glavni cesti G1-6 v km – 0,1 – 25 odcepi proti
jugu, poteka vzporedno z železniško progo Ljubljana–Reka, prečka potok Trnovšek,
križišče z regionalno cesto v km 0,4 + 05, v nadaljevanju poteka ob
severovzhodni strani kompleksa tovarne Lesonit do križišča z Gubčevo cesto v km
0,7 + 50, kjer se prične odmikati od železniške proge, prečka industrijski
železniški tir v km 1,0 + 25, poteka mimo glavnega vhoda v kompleks tovarne
Lesonit ter preide v obojestranski vkop mimo Plaminga, dolžine približno 300 m
do km 1,3 + 85, kjer se nanjo priključi betonarna s severne strani, z južne
strani pa območje P 1-2. V nadaljevanju poteka trasa proti vzhodu mimo
stanovanjskih objektov in se ponovno približa železniški progi v km 1,6 + 35,
kjer je z južne strani priključek območja P 1-2. Od tu naprej se trasa obrne
proti jugu, do priključka območja P 1-2 v km 1,8 + 82, prečka reko Bistrico v
km 1,9 + 90 in se nadaljuje mimo priključka območja Z 3 in območja O 2 v km 2,0
+ 35. V km 2,2 + 25 trasa prečka železniško progo, ki poteka v nadvozu, poteka
ob severni strani odlagališča Surovine in ob južni strani trgovskega centra in
severni strani območja O 1-2, priključek v km 2,3 + 35 in se naveže na križišče
Bazoviške in Podgrajske ceste v km 2,4 + 40. 
(2) Trasa je zasnovana kot dvopasovna cesta, križanja z
glavno cesto so nivojska, razen železnice, ki poteka v nadvozu. Dolžina odseka
je 2.565 m in v celoti poteka po območju občine Ilirska Bistrica.
5. člen
(potek regionalne ceste)
(1) Rekonstrukcija obstoječe regionalne ceste se začne v km
9,7 + 11, kjer se navezuje na že rekonstruiran odsek. Poteka proti severu skozi
naselje Rečica do mostu čez reko Reko v km 9,9 + 30. Za mostom v km 9,9 + 80 se
obstoječa cesta prestavi, deviacija poteka ob severni strani tovarniškega
kompleksa Lesonit do km 10,1 + 80, kjer se naveže na glavno cesto v križišču v
km 0,4 + 05. 
(2) Trasa je zasnovana kot dvopasovna cesta s pločnikom za
pešce. Dolžina rekonstruiranega odseka regionalne ceste je 264 m, dolžina
deviacije pa 200 m.
III. ZASNOVA PROJEKTNIH REŠITEV ZA PROMETNO TEHNIČNO UREJANJE
6. člen
(tehnični elementi glavne ceste)
(1) Niveleta se prilagaja trasi obstoječe mestne ceste v
menjajočih se vzdolžnih nagibih od 0,1–2,25 %, razen v križišču, kjer se
obstoječa G1-6 priključi na traso glavne ceste, kjer se dvigne za 0,5 m nad
teren, in med km 2,1 + 40 in km 2,3 + 50, v območju železniškega nadvoza, kjer
se zniža za 1,4 m pod teren in koto stoletne vode. 
(2) Vertikalni in horizontalni tehnični elementi upoštevajo
računsko hitrost 50 km/h. Najmanjši polmer horizontalnih krivin je 120 m,
najmanjši podolžni nagib je 0,1%, največji podolžni nagib pa 6%. Najmanjši
polmer konveksnih vertikalnih krivin je 600 m. Maksimalni prečni naklon je
4,5%. 
(3) Projektirani normalni prečni profil je: 
-       
8,60 m od km – 0,1 + 25 do km 0,0 + 15, in sicer: 2 vozna pasova po 3,00
m, 2 robna pasova po 0,30 m in 2 bankini po 1,00 m; 
-       
9,65 m od km 0,0 + 15 do km 0,7 + 50, in sicer: 2 vozna pasova po 3,00
m, 2 robna pasova po 0,30 m, bankina ali koritnica z bermo po 1,0 m in hodnik
za pešce z bermo 2,05 m; 
-       
9,65 m od km 0,0 + 15 do km 0,7 + 50, in sicer: 2 vozna pasova po 3,00
m, 2 robna pasova po 0,30 m, bankina ali koritnica z bermo po 1,0 m in hodnik
za pešce z bermo 2,05 m; 
-       
9,65 m od km 0,7 + 50 do km 2,1 + 40 in od km 2,3 + 20 do km 2,4 + 40,
in sicer: 2 vozna pasova po 3,00 m, 2 robna pasova po 0,30 m, bankina po 1,0 m
in hodnik za pešce z bermo 2,05 m; 
-       
8,65 m od km 2,1 + 40 do km 2,3 + 20, in sicer: 2 vozna pasova po 3,00
m, 2 robna pasova po 0,30 m, robni pas ob steni po 0,50 m, in hodnik za pešce
1,55 m. 
(4) Vozišče se asfaltira.
7. člen
(tehnični elementi regionalne ceste)
(1) Vertikalni potek rekonstrukcije regionalne ceste se
prične na predhodno rekonstruiranem odseku v km 9,7 + 11. Niveleta se prilagaja
trasi obstoječe ceste. 
(2) Vertikalni potek deviacije regionalne ceste se prične v
km 9,9 + 80 za mostom čez reko Reko, kjer se trasa dvigne 2,0 m nad teren
oziroma spusti 2,8 m pod teren pred križiščem z glavno cesto. 
(3) Vertikalni in horizontalni tehnični elementi upoštevajo
računsko hitrost 50 km/h, razen v območju uvoza na most čez reko Reko.
Najmanjši polmer horizontalnih krivin je 75 m, razen v območju mostu čez reko
Reko, najmanjši podolžni nagib je 0,3 %, največji podolžni nagib pa 2,5 %.
Polmer konveksne vertikalne krivine je 4000 m. Maksimalni prečni naklon je 7,0
%. 
(4) Projektirani normalni prečni profil je: 
-       
8,45 m od km 9,7 + 11 do km 9,9 + 30, in sicer: 2 vozna pasova po 2,75
m, 2 robna pasova po 0,25 m, bankina po 1,00 m in hodnik za pešce po 1,55 m; 
-       
9,65 m od km 9,9 + 80 do km 10,1 + 80, in sicer: 2 vozna pasova po 3,00
m, 2 robna pasova po 0,30 m, bankina 1,0 m in hodnik za pešce 1,55 m z bankino
0,50 m.
8. člen
(križišča in priključki)
(1) Na glavni cesti se zgradijo štiri nivojska križišča, in
sicer: 
-       
križišče »K 1« v km 0,0 + 00 – štirikrako križišče z navezavo obstoječe
ceste G1-6 s severne strani in območja IO2 z južne strani; 
-       
križišče »K 2/1« v km 0,4 + 05 – trikrako križišče z navezavo deviacije
regionalne ceste z zahodne strani; 
-       
križišče »K 2/2« v km 0,7 + 36 – trikrako križišče z navezavo Gubčeve
ceste z vzhodne strani; 
-       
križišče »K 3« v km 2,4 + 40 – krožno križišče. Priključni kraki ulic
so: Bazoviška cesta na severni in južni strani ter Podgrajska cesta na vzhodni
strani. 
(2) V križiščih »K 1«, »K 2/1« in »K 2/2« se izvedejo pasovi
za levo zavijanje na glavni cesti in priključnih cestah. 
(3) Priključki na glavno cesto se izvedejo v: 
-       
km 0,2 + 45 – parkirišče za vozila z nevarnimi tovori, uvoz desno-desno,
za intervencijska vozila; 
-       
km 1,0 + 83 – tovarniški kompleks Lesonit, pas za levo zavijanje na
glavni cesti; 
-       
km 1,2 + 55 – Plaming; 
-       
km 1,3 + 80 – območje P 1-2 in betonarna, pasova za levo zavijanje na
glavni cesti; 
-       
km 1,6 + 35 – območje P 1-2, pas za levo zavijanje na glavni cesti; 
-       
km 1,8 + 82 – območje P 1-2; 
-       
km 1,9 + 50 – poslovno-stanovanjski objekt Elektro in poslovni objekt
Hidro, uvoz desno-desno; 
-       
km 2,0 + 35 – območje O 2 in območje Z 3, uvoz desno-desno; 
-       
km 2,3 + 35 – parkirišče trgovski center, uvoz desno-desno in območje O
1-2. 
(4) Na priključni krak ceste G1-6 v območju križišča »K 1« se
priključi obstoječa javna pot s parcelno številko 1699/7 k. o. Topolc. 
(5) Na priključni krak Gubčeve ceste v km 0,1 + 20 v območju
križišča »K 2/2« se priključi javna pot s parcelno številko 1959/3 k. o.
Trnovo. 
(6) Na regionalno cesto se priključi v: 
-       
km 9,7 + 26 javna pot s parcelno številko 2048/2 k. o. Zarečje; 
-       
km 9,9 + 20 lokalna cesta za Zarečje. 
(7) V km 10,1 + 34 deviacije regionalne ceste se priključi
parkirišče za tovorna vozila za nevarne snovi in območje P 1-1. 
(8) Vozišče vseh priključkov in priključnih cest je asfalt,
razen vozišča nekategoriziranih cest in poti, ki se izvede v obstoječem
zgornjem ustroju.
9. člen
(dostopi)
(1) Dostopi z glavne ceste do obstoječih objektov se uredijo
prek poglobljenih robnikov v: 
-       
km 0,7 + 23 – do stanovanjskega objekta Ulica Nikole Tesla 14; 
-       
km 0,8 + 38 – do železniških površin; 
-       
km 1,0 + 85 – parkirišča tovornih vozil; 
-       
km 1,1 + 25 – parkirišča tovornih vozil; 
-       
km 1,1 + 64 – do stanovanjskega objekta Ulica Nikole Tesla 4; 
-       
km 1,1 + 81 – javne poti s parcelno številko 1958/5 k. o. Ilirska
Bistrica; 
-       
km 1,4 + 03 – do stanovanjskega objekta Ulica Nikole Tesla 3; 
-       
km 1,4 + 15 – do stanovanjskega objekta Ulica Nikole Tesla 1; 
-       
km 1,7 + 79 – dostop do kmetijskih površin; 
-       
km 2,0 + 50 – dostop do poslovnega objekta; 
-       
km 2,0 + 92 – dostop do stanovanjskega objekta Ulica Nikole Tesla 2; 
-       
km 2,1 + 03 – dostop do kmetijskih površin. 
(2) Dostopi z regionalne ceste se uredijo prek poglobljenih
robnikov v: 
-       
km 9,7 + 35 – do stanovanjskega objekta: 
-       
km 9,7 + 49 – do stanovanjskega objekta; 
-       
km 9,7 + 65 – do stanovanjskega objekta; 
-       
km 9,7 + 97 – do stanovanjskega objekta; 
-       
km 9,8 + 65 – do stanovanjskega objekta. 
(3) Dostopa z deviacije regionalne ceste se uredita prek
poglobljenega robnika v: 
-       
km 9,9 + 98 – do obstoječih kmetijskih površin; 
-       
km 10,1 + 36 – do obstoječih kmetijskih površin (območja 3c). 
(4) Dostopa z Bazoviške ceste se uredita prek poglobljenih
robnikov v: 
-       
km 0,1 + 66 – do stanovanjskega objekta; 
-       
km 0,1 + 72 – do stanovanjskega objekta. 
(5) Dostopi s Podgrajske ceste se uredijo prek poglobljenih
robnikov v: 
-       
km 0,0 + 27 – do stanovanjskega objekta; 
-       
km 0,0 + 40 – do stanovanjskega objekta; 
-       
km 0,0 + 47 – do stanovanjskega objekta; 
-       
km 0,0 + 48 m – do stanovanjskega objekta. 
(6) Dostop z obstoječe javne poti s parcelno številko 1699/7
k. o. Topolc se uredi prek poglobljenega robnika do stanovanjskega objekta
Topolc 87a. 
(7) Dostop na območju priključka lokalne ceste za Zarečje na
regionalno cesto se uredi prek poglobljenega robnika v km 9,9 + 16 regionalne
ceste do stanovanjskega objekta.
10. člen
(deviacije)
(1) Izvede se deviacija nekategorizirane poti v km 2,1 + 03.
Dolžina ureditve je 150 m. 
(2) Normalni prečni profil deviacije nekategorizirane poti je
3,5 m. 
(3) Vozišče nekategorizirane poti se izvede v makadamu
oziroma v obstoječem zgornjem ustroju.
11. člen
(objekti)
(1) Na glavni cesti in na regionalni cesti se zgradijo
naslednji objekti: 
a)    
nadvoz: 
- 
železniški nadvoz v km 2,2 + 25 glavne ceste in km 2,001 železniške proge
Ljubljana–Reka; 
b)    
most: 
- 
obstoječi most čez reko Bistrico v km 1,9 + 90 glavne ceste se
rekonstruira; 
c)    
podhod: 
- 
podhod pod železniško progo v km 1,8 + 45 glavne ceste, svetle višine
2,5 m; 
d)    
prepusti: 
- 
cevni prepust v km – 0,0 + 25 glavne ceste, premera 60 cm; 
- 
ploščati prepust v km 0,1 + 50 glavne ceste, višine 3,0 m, širine 3,0 m;
- 
cevni prepust v km 0,6 + 56 glavne ceste, premera 60 cm; 
- 
cevni prepust v km 0,8 + 03 glavne ceste, premera 60 cm; 
- 
ploščati prepust v km 0,1 + 60 Bazoviške ceste, višine 4,2 m, širine 6,0
m; 
e)    
oporni in podporni zidovi: 
- 
armiranobetonski oporni zid desno ob Bazoviški cesti od km 0,0 + 88 do
km 0,1 + 09 višine od 2,0 m do 3,0 m; 
- 
armiranobetonski oporni zid levo ob regionalni cesti od km 9,7 + 52,5 do
km 9,7 + 94,5 višine od 1,2 m do 2,0 m; 
- 
armiranobetonski oporni zid levo ob regionalni cesti od km 9,7 + 99 do
km 9,8 + 30 višine 2,5 m; 
- 
armiranobetonski oporni zid levo ob regionalni cesti od km 9,8 + 66 do
km 9,9 + 19 višine 1,5 m do 4,0 m; 
- 
armiranobetonski podporni zid levo ob regionalni cesti od km 9,9 + 00 do
km 9,9 + 20,5 višine 1,5 m do 4,0 m. 
(2) Normalni prečni profil objektov je: 
-       
6,70 m – železniški nadvoz; 
-       
9,50 m – most čez reko Bistrico; 
-       
4,00 m – podhod.
12. člen
(pešci in kolesarji)
(1) Hodnik za pešce poteka ob zahodni strani glavne ceste od
km 0,0 + 11 v križišču »K 1« do križišča »K 3« v km 2,4 + 40 in ob severni
strani oziroma zahodni strani regionalne ceste od km 9,7 + 27 do km 9,9 + 16 in
9,9 + 80 do km 10,1 + 80. Ob priključnem kraku Gubčeve ceste med km 0,0 + 00 in
km 0,0 + 45 se uredi obojestranski hodnik za pešce. Na območju križišč so
urejeni prehodi za pešce. 
(2) V km 1,8 + 70 se na hodnik za pešce ob glavni cesti
naveže pešpot z Vojkovega nabrežja in prečka železniško progo Ljubljana–Reka v
podhodu. 
(3) Kolesarski promet poteka na vozišču glavne in regionalne
ceste.
13. člen
(ureditve vodotokov)
Na trasi glavne ceste in Bazoviške ceste so predvidene
utrditve brežin vodotokov pred vtoki oziroma iztoki iz prepustov in na območju
premostitvenih objektov, in sicer: 
-       
potoka Trnovšek, ki križa glavno cesto v km 0,1 + 53 obvoznice, 
-       
reka Bistrica, ki križa glavno cesto v km 1,9 + 90 obvoznice, 
-       
reka Pila, ki križa Bazoviško cesto v km 0,1 + 60 Bazoviške ceste.
IV. ZASNOVA PROJEKTNIH REŠITEV ZA URBANISTIČNO, ARHITEKTURNO
IN KRAJINSKO OBLIKOVANJE
14. člen
(krajinsko oblikovanje)
(1) S krajinskim oblikovanjem prvin v obcestnem prostoru se
zagotovi skladna umestitev glavne in regionalne ceste v prostor. Vzdolž trase
se izvedejo naslednje ureditve: 
-       
preoblikovanje reliefa (useki, nasip, izravnave), 
-       
zasaditve rastlinja na brežinah nasipa in zasaditve na območjih urejanja
vodotokov, 
-       
sanacije opuščenih odsekov lokalnega cestnega omrežja in ureditve na
območjih predvidenih rušitev. 
(2) Projekt za pridobitev gradbenega dovoljenja za glavno in
regionalno cesto s spremljajočimi objekti in s tem povezanimi ureditvami mora
upoštevati pogoje za urbanistično, arhitekturno in krajinsko oblikovanje iz te
uredbe ter biti izdelan v skladu s pogoji posameznih nosilcev urejanja prostora,
ki so kot obvezna priloga priloženi k državnemu lokacijskemu načrtu.
15. člen
(oblikovanje reliefa in zasaditev)
(1) Reliefno oblikovanje nasipa se izvede v skladu z
geološkimi značilnostmi in obstoječo morfologijo terena in zagotavlja skladnost
z značilnostmi širšega prostora oziroma obstoječih krajinskih vzorcev območja. 
(2) Med gradnjo se zagotovi: 
-       
čim manjše posege v reliefno zgradbo za gradnjo začasnih objektov in
ureditev; 
-       
odkrivanje tal v čim manjšem obsegu; 
-       
sprotno utrjevanje brežin in urejanje površinskega odtoka ter utrditev
končno oblikovanih brežin za preprečitev erozije; 
-       
da se z odlaganjem materiala med gradnjo ne zasuje struge vodotokov. 
(3) Pri gradnji nasipov se izvedejo zaokrožitve spodnjega
dela brežin. Vsi posegi v reliefno zgradbo se izvedejo tako, da se novo
oblikovane brežine speljejo v obstoječi relief na obrobju posegov. 
(4) Zasaditev mora izhajati iz obstoječih značilnosti
prostora, zato se nove zasaditve navezujejo na obstoječe rastlinje. Nove
skupine drevnine in druge ureditve morajo biti skladne z obstoječim krajinskim
vzorcem. 
(5) Uporabijo se avtohtone drevesne in grmovne vrste, ki so
značilne za ureditveno območje. 
(6) Vsi opuščeni deli obstoječega cestnega omrežja se
sanirajo s poravnavo terena in nasipavanjem rodovitne zemlje ter zveznim
oblikovanjem reliefa, upoštevajoč okoliški teren. Vse sanirane površine se
zatravijo. 
(7) Med gradnjo je treba čimbolj omejiti gradbišče. Odstrani
se le najnujnejše rastlinje.
16. člen
(cestni objekti in oprema)
Cestni objekti in oprema morajo biti arhitektonsko oblikovani
v skladu s sodobnimi načeli oblikovanja, z urbano in krajinsko podobo ter
drugimi prvinami obcestnega prostora.
V. ZASNOVA PROJEKTNIH REŠITEV ZA ENERGETSKO, VODOVODNO IN
DRUGO KOMUNALNO INFRASTRUKTURO
17. člen
(skupne določbe)
Zaradi gradnje glavne in regionalne ceste je treba
prestaviti, zamenjati oziroma zaščititi komunalne, energetske in
telekomunikacijske naprave in objekte. Projektiranje in gradnja komunalno
energetskih ter telekomunikacijskih naprav in objektov mora potekati v skladu s
pogoji posameznih upravljavcev teh objektov in naprav, ki so v obvezni prilogi
državnega lokacijskega načrta.
18. člen
(odvajanje meteornih vod)
(1) Odvodnjavanje padavinskih voda z vozišča je omogočeno z
vzdolžnimi in prečnimi nakloni vozišča. Vsa padavinska voda z vozišča se prek
vtočnih jaškov in lovilcev olj odvaja prek meteorne kanalizacije vzdolž trase
ceste v odprte odvodnike ali se priključi na obstoječo meteorno kanalizacijo. 
(2) Meteorna voda z območja pod železniškim nadvozom se
odvaja v reko Pilo prek črpališča in meteornega kanala, ki poteka v peti nasipa
železnice.
19. člen
(elektrovodi)
Zaradi gradnje glavne in regionalne ceste ter spremljajočih
ureditev je treba prestaviti ali prilagoditi visokonapetostni kabel med km 23 +
85 glavne ceste in km 0,1 + 51 Podgrajske ceste.
20. člen
(javna razsvetljava)
(1) Izvede se javna razsvetljava ob glavni cesti od križišča
»K 1« do »K 3« in regionalni cesti od km 9,7 + 27 do križišča »K 2/1«. 
(2) Obstoječa javna razsvetljava ob regionalni cesti med km
9,7 + 27 in km 9,9 + 21 se odstrani. 
(3) Za osvetljevanje se uporabijo svetilke, ki ne
osvetljujejo neba in širše okolice, uporabijo se žarnice s čim manjšim deležem
ultravijolične svetlobe.
21. člen
(semaforizacija)
Izvede se semaforizacija: 
-       
križišča »K 1« v km 0,0 + 00 hkrati z izvedbo prehoda za pešce in 
-       
križišča »K 2/2« v km 0,7 + 36 m.
22. člen
(omrežje zvez)
(1) Na celotnem odseku glavne in regionalne ceste je trasa
telefonske kabelske kanalizacije. Trasa za telefonsko kabelsko kanalizacijo je
predvidena na južni strani glavne ceste in ob vzhodni strani regionalne ceste. 
(2) Zaradi gradnje glavne in regionalne ceste ter drugih
ureditev, določenih s to uredbo, je treba prestaviti, zaščititi ali prilagoditi
naslednje telekomunikacijske kable: 
-       
zaščita obstoječega telefonskega kabla v km 0,7 + 15 glavne ceste in
telefonskega kabla ob južni strani glavne ceste med križiščem »K 2/2« in
telefonskim objektom na lokaciji tovarne Lesonit, 
-       
prilagoditev obstoječega kabelskega jaška na Bazoviški cesti v križišču
»K 3«. 
(3) Posegi iz tega člena se izvedejo v skladu s predpisi in
pogoji upravljavca.
23. člen
(vodovod in kanalizacija)
(1) Zaradi gradnje glavne in regionalne ceste ter drugih
ureditev, določenih s to uredbo, ter za oskrbo objektov ob glavni in regionalni
cesti z vodo, se izvede naslednje ureditve na vodovodnem omrežju: 
-       
prestavitev obstoječega vodovoda PEHD DN premera 90, med km 2,2 + 95 in
km 24 + 37 glavne ceste na zahodno stran ceste; 
-       
zaščita obstoječega PEHD cevovoda DN premera 90, ki poteka v mostu čez
Bistrico; 
-       
zamenjava obstoječega cevovoda iz salonitnih cevi z duktilnimi cevmi DN
premera 250 v zaščitni cevi v km 1,8 + 27 glavne ceste; 
-       
prestavitev obstoječega vodovoda med km 1,8 + 27 in km 0,7 + 30 glavne
ceste z duktilnimi cevmi DN premera 250; 
-       
priključek obstoječega cevovoda iz salonitnih cevi premera 100 v km 1,5
+ 69 z duktilnimi cevmi; 
-       
zamenjava dveh obstoječih cevovodov med km 0,7 + 35 in km 0,0 + 55
glavne ceste s cevovodom iz duktilnih cevi premera 200. 
(2) Vsa križanja vodovodov z glavno in regionalno cesto se
izvajajo z zaščitnimi cevmi in z obojestranskimi jaški. 
(3) Obstoječi razbremenilnik visokih vod v km 2,4 + 10 glavne
ceste se prestavi zunaj voznih površin. Obstoječi kolektor premera 600 med km
2,3 + 80 glavne ceste in km 0,0 + 40 Podgrajske ceste se nadomesti z novim.
VI. REŠITVE IN UKREPI ZA VAROVANJE OKOLJA, OHRANJANJE NARAVE,
KULTURNE DEDIŠČINE TER TRAJNOSTNE RABE NARAVNIH DOBRIN
24. člen
(varovanje podtalnice)
(1) Trasa glavne in regionalne ceste ne poteka na območju
zaščite vodnega vira. 
(2) Glavna in regionalna cesta ne smeta v ničemer poslabšati
obstoječega stanja kakovosti vodnih virov, kar se doseže z ustreznimi
gradbeno-tehničnimi ukrepi, z ustreznim načinom gradnje, po gradnji pa z
ustreznim načinom vzdrževanja. Ob morebitnem poslabšanju stanja investitor
zagotovi ustrezno sanacijo. 
(3) Na trasi glavne in regionalne ceste se med gradnjo in
uporabo prepreči izliv nevarnih tekočin v podtalje in površinske vodotoke,
morebitna razlitja nevarnih snovi pa se takoj sanirajo z odkopom onesnažene
zemljine, katero je treba oddati v predelavo kot nevarni odpadek, razen če se
izvede analiza, s katero bi organizacija, ki jo pooblasti Ministrstvo za okolje
in prostor, ugotovila, da ne gre za nevarni odpadek in bi bila lahko
odstranjena na drugačen način. 
(4) Med gradnjo se odvod padavinskih voda in izlivov z
gradbišč uredi prek ustreznih zadrževalnih bazenov in lovilcev olj. Odvod
komunalnih odplak med pripravljalnimi deli in med gradnjo se uredi prek
ustreznih komunalnih objektov in zavaruje, da ne pride do izliva odplak v
vodotoke ali njihovo okolico. 
(5) Med gradnjo investitor na celotni trasi zagotovi vse
potrebne varnostne ukrepe in organizacijo gradbišča tako, da se prepreči
onesnaženje okolja in voda, ki bi nastalo zaradi prometa, skladiščenja in
uporabe tekočih goriv in drugih škodljivih snovi. V struge potokov ni dovoljeno
odvajati odpadnih in izcednih vod z gradbišča in infrastrukturnih objektov v
skladu z uredbo, ki ureja emisije snovi in toplote pri odvajanju odpadnih voda
iz virov onesnaževanja ter odlagati gradbenega materiala. Pri gradnji je treba
uporabljati čisto tehnologijo in brezhibno mehanizacijo. Med gradnjo poteka
izvajanje monitoringa v smislu spremljanja izvajanja omilitvenih ukrepov. 
(6) Ukrepi se izvajajo na vseh površinskih vodah, ki jih
prečkata trasi glavne in regionalne ceste. 
(7) Za gradnjo ni dovoljeno črpati vode iz vodotokov. 
(8) Za primere razlitja škodljivih tekočin se pripravi načrt
za hitro ukrepanje. Načrt vključuje tudi vodenje evidence nevarnih snovi, ki se
uporabljajo na gradbišču, in obveščanje ustreznih strokovnih služb o nezgodi,
ukrepe za odstranitev sedimenta in izbor lokacije za odlaganje kontaminiranega
sedimenta ter dodatni monitoring onesnaženih tal. Vsebina monitoringa se določi
na podlagi ocene obsega nesreče in značilnosti tekočine ali snovi glede na
možne vplive na podzemno vodo. 
(9) Med gradnjo mora biti zagotovljeno spremljanje stanja
onesnaženosti površinskih in podzemnih voda, ki mora biti časovno in vsebinsko
usklajeno s programom gradbenih del in mora vključevati nadzor tehnične
usposobljenosti vozil in gradbene mehanizacije, nadzor nad uporabo goriv ter
motornih in strojnih olj glede preprečevanja nepotrebnega razlivanja po
površini gradbišča in nadzor nad uporabo gradbenih in izolacijskih materialov.
Med uporabo glavne in regionalne ceste poteka izvajanje monitoringa v obliki
enkratne meritve vode na merilnem mestu na reki Reki po preteku enoletnega
obdobja. 
(10) Posegi v vodotoke zaradi gradnje premostitvenih objektov
ne smejo poslabšati odtočnih razmer vodotokov. Izvedejo se sonaravno, ob
upoštevanju obvodnega prostora. 
(11) Zavarovanja morajo zagotavljati ustrezno protierozijsko
zaščito brežin, objektov v strugah in objektov ob vodotokih, pri čemer je treba
uporabiti predvsem naravne materiale. Med izvajanjem posegov v vodotoke je
treba preprečiti oziroma vsaj omejiti erozijo razgaljenih površin in
zasipavanje strug. Med gradnjo se uredi začasno odvodnjavanje ter rastlinsko
utrjevanje razgaljenih površin takoj po končanih delih.
25. člen
(varstvo tal in kmetijskih zemljišč)
(1) Investitor zagotovi varovanje kmetijskih zemljišč s
primerno organizirano gradnjo, zaščito zemljišč pred onesnaževanjem med gradnjo
in uporabo glavne in regionalne ceste. 
(2) Dostopi na kmetijske površine morajo biti ohranjeni
oziroma zagotovljeni med gradnjo ter uporabo glavne in regionalne ceste. Med
gradnjo se za gradbeni promet uporabi obstoječa cesta. Začasni objekti in
odlagališča se ne postavljajo na kmetijskih zemljiščih, razen če ni drugih
primernejših rešitev, gibanje strojev pa je treba omejiti na območje same trase
ter na opuščene dele cestnega omrežja. Zagotovi se sodelovanje z lastniki
zemljišč v začasni uporabi. 
(3) Med gradnjo se zagotovi ustrezno ravnanje z rodovitno
zemljo tako, da bosta ohranjeni njeni rodovitnost in količina in jo bo mogoče
uporabiti za ponovno kultivacijo poškodovanih zemljišč na gradbišču glavne in
regionalne ceste. Preprečiti je treba mešanje živice z mrtvico in rodovitno
zemljo začasno odlagati na največ 1,5 m visoke nasipe. 
(4) Na območjih kmetijskih zemljišč se opuščene vozne poti in
zemljišča, ki se med gradnjo poškodujejo zaradi različnih gradbenih posegov in
začasne rabe, zravna na raven okoliškega terena, jih humuzira in uredi kot
obdelovalne površine. 
(5) Investitor zagotovi spremljanje izvajanja ukrepov,
povezanih z organizacijo gradbišča.
26. člen
(varstvo naravnih vrednot, območja Natura 2000 in ekološko
pomembna območja)
(1) Ureditveno območje lokacijskega načrta je na vplivnem
območju regijskega parka Škocjanske jame in deloma posega na območje naravne
vrednote Bistrica–potok in ekološko pomembno območje Reka (Velika voda). Na
južnem delu na odseku med mostom čez potok Bistrica in železniškim nadvozom
poteka meja ureditvenega območja na samem robu območja Natura 2000 Reka–dolina
in potencialnega območja Natura 2000–reka. 
(2) Splošni pogoji za območja ohranjanja narave iz prejšnjega
odstavka so naslednji: 
-       
posege na območjih ohranjanja narave je treba omejiti na cestno telo
glavne in regionalne ceste, začasna odlagališča materiala in gradbiščne poti ne
smejo biti urejene na območjih ohranjanja narave. Depresije in kotanje se med
gradnjo ne smejo zasipavati z izkopanim materialom; 
-       
pred začetkom gradnje je treba o predvidenem začetku del obvestiti
ribiške družine, ki gospodarijo z vodotoki, ki bodo kakor koli prizadeti z
načrtovanimi posegi. 
(3) Izvajanje gradbenih del na območju od km 0,0 do km 0,5 in
od km 2,0 do železniškega nadvoza je treba omejiti na traso ceste. 
(4) Po končani gradnji glavne ceste je treba vodotoke
Trnovšek, Bistrica in Pila ponovno naseliti z ribjimi vrstami, ki so bile pred
posegom izlovljene in prenesene v sosednje vodotoke. 
(5) Pred začetkom del je treba o predvidenem začetku del
obvestiti ribiško družino, ki upravlja ribjo populacijo, da se v vodotokih, ki
so kakor koli prizadeti z načrtovanimi posegi, opravijo intervencijski izlovi
rib. Ribe se preselijo na ustrezna mesta gorvodno od načrtovanih posegov.
27. člen
(varstvo kulturne dediščine)
(1) Na ureditvenem območju državnega lokacijskega načrta in v
neposredni bližini poteka trase ni evidentiranih enot kulturne dediščine. 
(2) Splošni pogoji: 
-       
investitor na območju trase deviacije regionalne ceste zagotovi izvedbo
predhodnih arheoloških raziskav (ekstenzivni, intenzivni površinski in
podpovršinski pregled, geofizikalne meritve in analize posnetkov iz zraka).
Prav tako zagotovi izvedbo raziskave povsod tam, kjer je bila z ekstenzivnim
pregledom ugotovljena potrebna izvedba podrobnejših raziskav zaradi določitve
naknadnih pogojev in ukrepov in izvedbo zaščitnih izkopavanj morebitnih
ogroženih odkritih najdišč, vključno z vsemi postopki po izkopavanjih. Območje
mora biti pregledano in zemljišča sproščena pred začetkom gradnje, 
-       
ob najdbi arheoloških ostankov je treba prilagoditi potek trase oziroma
predvideti posebne tehnične rešitve v skladu z navodili pristojne območne enote
Zavoda Republike Slovenije za varstvo kulturne dediščine, 
-       
med gradnjo se zagotovi stalen arheološki nadzor nad zemeljskimi deli na
celotni trasi glavne ceste, o začetku del se pravočasno obvesti pristojno
območno enoto Zavoda Republike Slovenije za varstvo kulturne dediščine.
28. člen
(varstvo pred hrupom)
(1) Na podlagi izračunane imisije hrupa se določijo ukrepi za
varovanje objektov in območij pred prekomernim hrupom. Ukrepi so določeni na
podlagi napovedi prometa za leto 2027, ob upoštevanju opredeljenih stopenj
varstva pred hrupom glede na obstoječo namensko rabo prostora. 
(2) Investitor med gradnjo zagotovi izvedbo protihrupne
zaščite za 5-letno načrtovano obdobje na podlagi izračuna obremenitev hrupa in
jih dograjuje skladno z rezultati obratovalnega monitoringa. 
(3) Po začetku uporabe Ulice Nikole Tesla se izvajajo prve
meritve hrupa in obratovalni monitoring ter v časovno opredeljenih rokih za
objekte, ki se v posameznem obdobju nahajajo znotraj območja prekomerne hrupne
obremenjenosti, preveri potrebnost izvedbe pasivne protihrupne zaščite. 
(4) Objekti iz prejšnjega odstavka so naslednji: 
-       
stanovanjski objekt Topolc 87 s parcelno številko *82 in 1181/4, k. o.
Topolc v km 0,0 + 10 m na severni strani ceste, 
-       
stanovanjski objekt Ulica Nikola Tesla 4 s parcelno številko 3252, k. o.
Trnovo, v km 1,1 + 55 na severni strani ceste, 
-       
stanovanjski objekt Ulica Nikola Tesla 3 s parcelno številko 3256, k. o.
Trnovo, v km 1,4 + 15 na južni strani ceste, 
-       
stanovanjski objekt Ulica Nikola Tesla 1 s parcelno številko 3257, k. o.
Trnovo, v km 1,4 + 30 na južni strani ceste, 
-       
poslovno-stanovanjski objekt Ulica Nikola Tesla 2d s parcelno številko
201/8 k. o. Trnovo, v km 1,9 + 20 na severni strani ceste, 
-       
stanovanjski objekt Ulica Nikola Tesla 2 s parcelno številko 1809,
1100/3 k. o. Trnovo, v km 2,1 + 25 na severni strani ceste, 
-       
stanovanjski objekt Bazoviška cesta 32a s parcelno številko 225/1, k. o.
Ilirska Bistrica, v km 0,1 + 80 na zahodni strani ceste, 
-       
stanovanjski objekt Bazoviška cesta b.š. s parcelno številko 391/2, k.
o. Ilirska Bistrica, v km 0,1 + 95 na vzhodni strani ceste, 
-       
stanovanjski objekt Bazoviška cesta 39 s parcelno številko 1931, k. o.
Ilirska Bistrica, v km 0,0 + 40 na vzhodni strani ceste, 
-       
stanovanjski objekt Podgrajska ulica 2 s parcelno številko 396, k. o.
Ilirska Bistrica, v km 0,0 + 00 na vzhodni strani ceste, 
-       
stanovanjski objekt Bazoviška cesta 37 s parcelno številko 1892, k. o.
Ilirska Bistrica, v km 0,1 + 08 na vzhodni strani ceste, 
-       
stanovanjski objekt Bazoviška cesta 35 s parcelno številko 1890, k. o.
Ilirska Bistrica, v km 0,0 + 85 na vzhodni strani ceste, 
-       
stanovanjski objekt Bazoviška cesta 31 s parcelno številko 1957, k. o.
Ilirska Bistrica, v km 0,0 + 68 na vzhodni strani ceste. 
(5) V fazi izdelave dokumentacije za pridobitev gradbenega
dovoljenja se zagotovi izvedba pasivne protihrupne zaščite za objekte, ki so v
načrtovanem 5-letnem obdobju prekomerno hrupno obremenjeni. 
(6) Prve meritve hrupa in obratovalni monitoring se izvajata
na podlagi predpisa, ki ureja prve meritve in obratovalni monitoring hrupa za
vire hrupa ter pogoje za njegovo izvajanje. Na podlagi monitoringa mora
investitor izvesti morebitne potrebne dodatne ukrepe. 
(7) Izvajalec zagotovi izvedbo monitoringa hrupa med gradnjo
in ukrepa ob ugotovljenih prekoračitvah vrednosti, določenih za čas gradnje.
Merilne točke se določijo na podlagi načrta organizacije gradbišča za naseljena
območja v neposredni bližini gradbišča in cest, po katerih poteka glavni
promet. 
(8) Med gradnjo in uporabo se izvaja monitoring
obremenjenosti s hrupom na dveh lokacijah.
29. člen
(varovanje zraka)
(1) Med gradnjo se prepreči nekontroliran raznos gradbenega
materiala z območja gradbišča s prometnimi sredstvi. Prav tako se prepreči
prašenje z odkritih delov trase in začasnih odlagališč materiala in gradbišč z
vlaženjem sipkih materialov in nezaščitenih površin. Upoštevajo se emisijske
norme pri začasnih gradbenih objektih in pri uporabljeni gradbeni mehanizaciji
in prometnih sredstvih. Monitoring onesnaženosti zraka med gradnjo se izvaja na
dveh lokacijah. 
(2) Posebni ukrepi varstva zraka in spremljanje onesnaženosti
med uporabo niso potrebni.
30. člen
(varstvo pred požarom)
(1) Zaradi gradnje glavne in regionalne ceste se požarna
varnost bližnjih objektov in območij ne sme poslabšati. Vsi objekti in območja
morajo imeti zagotovljen dovoz za intervencijska vozila in površine za uporabo
gasilnih naprav, tangirani vodovodi se prestavijo, preskrba s požarno vodo ne
sme biti okrnjena. 
(2) Med gradnjo mora izvajalec upoštevati določbe predpisa,
ki ureja varstvo pred požarom v naravnem okolju.
31. člen
(objekti, predvideni za odkup)
(1) Zaradi gradnje glavne ceste in z njo povezanih ureditev
je treba odkupiti in odstraniti naslednje objekte: 
-       
stanovanjski objekt Ulica Nikola Tesla 8 s parcelno številko 3239, k. o.
Trnovo, v km 0,7 + 00 na severni strani ceste; 
-       
stanovanjski objekt Ulica Nikola Tesla 10 s parcelno številko 3240, k.
o. Trnovo, v km 0,7 + 00 na severni strani ceste; 
-       
stanovanjski objekt Ulica Nikola Tesla 12 s parcelno številko 613/2, k.
o. Trnovo, v km 0,7 + 00 na južni strani ceste; 
-       
stanovanjski objekt Ulica Nikola Tesla 15 s parcelno številko 613/1,
3250 k. o. Ilirska Bistrica v km 0,7 + 65 na južni strani ceste; 
-       
lesena nadstrešnica s parcelno številko 341/1 k. o. Trnovo v km 1,5 + 00
na severni strani ceste; 
-       
poslovni objekt Surovine s parcelno številko 372 k. o. Ilirska Bistrica,
v km 2,3 + 00 na južni strani glavne ceste. Lokacijo za preselitev dejavnosti
zagotovi Občina Ilirska Bistrica; 
-       
železniški nadvoz s parcelno številko 201/13 k. o. Ilirska Bistrica, v
km 2,1 + 75 glavne ceste. 
(2) Zaradi rekonstrukcije regionalne ceste in z njo povezanih
ureditev je treba odkupiti in odstraniti oporni zid med km 9,8 + 60 in 9,9 +
10. 
(3) Za nadomestitev nepremičnin iz tega člena se ob
upoštevanju zahtev njihovih lastnikov ponudijo ustrezne nadomestne nepremičnine
ali plača odškodnina v skladu s predpisi.
32. člen
(opustitev dostopov)
Na glavni cesti se ukine v: 
-       
km 0,1 + 96 – dostop do kmetijskih površin, 
-       
km 1,5 + 78 – dostop do kmetijskih površin, 
-       
km 1,7 + 77 – dostop do kmetijskih površin, 
-       
km 1,8 + 83 – prehod prek železniške proge.
33. člen
(odlaganje odvečnega materiala)
Na celotnem odseku je predvideno odlaganje približno 11.000 m3
odvečnega nevgradljivega materiala. Odvečni material se uporabi za sanacijo
degradiranih območij v občini Ilirska Bistrica.
34. člen
(stranski odvzemi)
Primanjkljaj vgradljivega kamnitega nasipnega materiala na
celotnem odseku je približno 11.000 m3. Nasipni in kamniti material
za zgornji ustroj se pridobi iz obstoječih kamnolomov v bližini Ilirske
Bistrice z ustrezno kakovostnim materialom, v skladu z občinskimi prostorskimi
planskimi in izvedbenimi akti in na podlagi dovoljenj za poseg v prostor.
VII. ETAPNOST IZVEDBE
35. člen
(etapnost izvedbe)
(1) Etape izvajanja državnega lokacijskega načrta so: 
-       
prestavitve, razširitve in druge prilagoditve obstoječih
infrastrukturnih in drugih objektov in naprav ter ureditev vodne infrastrukture
na območju objektov, ki so potrebne za uresničitev predvidenih posegov, 
-       
trasa glavne ceste, 
-       
rekonstrukcija regionalne ceste, 
-       
deviacija regionalne ceste, 
-       
deviacija poti, 
-       
hodniki za pešce, 
-       
peš pot iz Vojkovega naselja s podhodom. 
(2) Etape iz prejšnjega odstavka se lahko izvajajo posamezno
ali skupaj, predstavljati pa morajo posamezne zaključene funkcionalne enote.
VIII. OBVEZNOSTI INVESTITORJA IN IZVAJALCEV
36. člen
(splošne obveznosti investitorja in izvajalcev)
(1) Za zagotavljanje prometne varnosti in večje prepustnosti
zaradi spremenjenih razmer med gradnjo glavne in regionalne ceste ter ureditev
in zaradi zagotavljanja kakovosti bivalnega in naravnega okolja med gradnjo in
po njej imajo investitor in izvajalci naslednje obveznosti: 
-       
tehnične in tehnološke rešitve gradnje glavne in regionalne ceste morajo
zagotavljati stalno prevoznost ceste za vse vrste motornega prometa; 
-       
promet med gradnjo morajo organizirati tako, da ne prihaja do večjih
zastojev na obstoječem cestnem omrežju; 
-       
pred začetkom gradnje morajo upravljavcu cest predložiti v potrditev
predpisano tehnično dokumentacijo za vse začasne priključke na državne ceste;
pri tem je treba upoštevati čim manjšo obremenitev teh cest tako, da največji
možni obseg prevozov poteka po trasi glavne in regionalne ceste; gradbiščni
priključki so začasni; 
-       
če bi vplivala etapa izvedbe državnega lokacijskega načrta na prometno
ureditev državne ceste, se rešitev uskladi z upravljavcem ceste; 
-       
pred začetkom gradnje se izdela elaborat s posnetkom stanja o kakovosti
obstoječih vozišč na vseh javnih cestah, po katerih poteka gradbiščni promet
oziroma po katerih se izvajajo preusmeritve prometa med gradnjo; 
-       
zagotoviti ukrepe na obstoječem cestnem omrežju v takšnem obsegu, da se
prometna varnost zaradi gradnje glavne in regionalne ceste ne bo poslabšala;
zagotoviti dostope, ki so zaradi gradnje prekinjeni; urediti tudi dostope, ki
nadomeščajo prekinjene obstoječe poti in v tej uredbi niso določene; 
-       
pred pričetkom gradnje dovoljenja investitor z upravljavci, občino in
krajevnimi skupnostmi uskladi popis obstoječih lokalnih cest in javnih poti ter
druge infrastrukture, ki je prizadeta zaradi gradnje glavne in regionalne
ceste; 
-       
vse lokalne ceste in javne poti, ki so med gradnjo namenjene obvozom in
prometu, pred začetkom gradnje urediti in zaščititi pred prahom; 
-       
pred začetkom gradnje popisati stanje obstoječih objektov, ki bodo
prizadeti zaradi gradnje; 
-       
pred začetkom gradnje popisati stanje obstoječe infrastrukture, ki bo
prizadeta zaradi gradnje; 
-       
zagotoviti zavarovanje gradbišča tako, da se zagotovita varnost in raba
bližnjih objektov in zemljišč; 
-       
v skladu s predpisi odpraviti v najkrajšem možnem času prekomerne
negativne posledice, ki nastanejo zaradi gradnje in uporabe glavne in
regionalne ceste; 
-       
sanirati oziroma povrniti v prvotno stanje vse poti in ceste, ki so
zaradi gradnje glavne in regionalne ceste ali uporabe med gradnjo prekinjene
ali poškodovane; 
-       
zagotoviti nemoteno komunalno oskrbo prek vseh obstoječih
infrastrukturnih vodov in naprav; infrastrukturne vode je treba takoj obnoviti
v primeru poškodb pri gradnji; 
-       
med gradnjo zagotoviti vse potrebne varnostne ukrepe za preprečitev
prekomernega onesnaženja tal, vode in zraka pri prometu, skladiščenju in
uporabi škodljivih snovi; ob nesreči zagotoviti takojšnje ukrepanje
usposobljene službe; 
-       
organizirati gradbišče tako, da gradbiščne baze niso na območjih
ohranjanja narave in območjih kulturne dediščine ter na drugih varovanih
območjih; k elaboratu organizacije gradbišča pridobi investitor soglasje
lokalne skupnosti in potrebna druga soglasja pristojnih služb; 
-       
med urejanjem vodne infrastrukture se na celotnem odseku izvaja
vodnogospodarski nadzor; 
-       
med gradnjo je treba upoštevati, da se na vseh območjih dovolijo imisije
hrupa zaradi vira hrupa (gradbišče) tako, da podnevi niso prekoračene kritične
ravni hrupa, predpisane za III. stopnjo varovanja pred hrupom; 
-       
vzdrževati rastlinske pasove ob glavni cesti, ki so del krajinskega
urejanja, hkrati pa imajo tudi namen varovanja pred onesnaženjem neposrednega
okoliškega prostora; 
-       
zagotoviti sanacijo zaradi gradnje poškodovanih objektov, naprav in
območij ter okolico objektov; 
-       
začasno pridobljena zemljišča po gradnji glavne in regionalne ceste ter
spremljajočih ureditev povrniti v prvotno rabo; 
-       
izvajati monitoring v skladu z 38. členom te uredbe in v skladu s
Poročilom o vplivih na okolje; 
-       
pred začetkom gradnje zagotoviti nadzor nad gradnjo vseh objektov in
ureditev na glavni in regionalni cesti ter na njenem obcestnem prostoru; 
-       
med uporabo glavne ceste se po potrebi izvajajo sanacije obcestne
zasaditve pri rednih vzdrževalnih delih. 
(2) Vsi ukrepi iz prejšnjega odstavka se izvajajo na podlagi
ustreznih dovoljenj za poseg v prostor, pridobljenih pred začetkom gradnje
glavne in regionalne ceste.
37. člen
(razmejitve in primopredaja)
(1) Investitor mora pripraviti ustrezne razmejitve in predati
potrebno dokumentacijo drugim upravljavcem ter poskrbeti za primopredajo vseh
odsekov cest, vodnogospodarskih ureditev, javne razsvetljave, komunalnih vodov
in drugih naprav, ki jih v skladu s predpisi, ki urejajo področje javnih cest,
ne bo prevzel v upravljanje. 
(2) Po končani gradnji morajo upravljavci tiste
infrastrukture, ki ni glavna in regionalna cesta (komunalni vodi,
vodnogospodarske ureditve, podhod, nadvoz), prevzeti le-te v upravljanje in
vzdrževanje.
38. člen
(monitoring)
(1) Investitor gradnje glavne ceste v fazi izdelave projektov
za pridobitev gradbenega dovoljenja zagotovi celosten načrt monitoringa za
področja, ki so določena v Poročilu o vplivih na okolje, ki je sestavni del
državnega lokacijskega načrta in sicer za spremljanje stanja onesnaženosti
površinskih in podzemnih voda ter tal in rastlin, zraka, hrupnih obremenitev,
razmer za razvoj flore, rastlinja, favne in biotopov in tal. Program
monitoringa se izdela kot sestavni del projekta za pridobitev gradbenega
dovoljenja. 
(2) Pri določitvi točk monitoringa se smiselno upoštevajo
točke že izvedenih meritev ničelnega stanja. Po možnosti se monitoring
prilagodi in uskladi z drugimi obstoječimi državnimi ali lokalnimi spremljanji
stanj kakovosti okolja. Pri meritvah stanja sestavin okolja (vode, hrup) se
zagotovi vsaj tolikšno število točk spremljanja stanja, da se pridobi
utemeljena informacija o stanju posamezne sestavine okolja. Zagotovi se
zavarovanje točk spremljanja stanja, tako da se omogoči kontinuirano
pridobivanje podatkov. Rezultati monitoringa so javni, investitor mora
poskrbeti za dostopnost podatkov. 
(3) Investitor mora na podlagi rezultatov monitoringa po
potrebi izvesti dodatne ukrepe, kakor so dodatne tehnične in prostorske
rešitve, dodatne zasaditve in rastlinske zgostitve, sanacija, povečanje ali
gradnja novih naprav in ureditev, sprememba rabe prostora in drugi ustrezni
ukrepi.
39. člen
(razmejitev financiranja prostorske ureditve)
(1) Stroški gradnje preložene glavne ceste in regionalne
ceste, vključno z vsemi drugimi ureditvami, povezanimi z gradnjo in urejanjem,
določenim s to uredbo, se delijo med Republiko Slovenijo, Občino Ilirska
Bistrica in Lesonitom, d.o.o. 
(2) Investitor preložene glavne ceste v dolžini 2565 m in
rekonstrukcije regionalne ceste v dolžini 264 m z vsemi ureditvami je
Ministrstvo za promet, Direkcija Republike Slovenije za ceste. 
(3) Investitor preložene regionalne ceste v dolžini 200 m je
Lesonit, d.o.o. 
(4) Investitor hodnikov za pešce, podhoda pod železniško
progo, komunalnih in energetskih vodov in naprav je Občina Ilirska Bistrica.
IX. ODSTOPANJA
40. člen
(dovoljena odstopanja)
(1) Pri uresničitvi državnega lokacijskega načrta so dopustna
odstopanja od tehničnih rešitev, določenih s to uredbo, če se pri nadaljnjem
podrobnejšem proučevanju prometnih, geoloških, hidroloških, geomehanskih in
drugih razmer najdejo tehnične rešitve, ki so oblikovalsko, prometno-tehnično
ali okoljevarstveno primernejše in ne poslabšujejo prostorskih in okoljskih
razmer. 
(2) Odstopanja od tehničnih rešitev iz prejšnjega odstavka ne
smejo biti v nasprotju z javnim interesom. Z njimi morajo soglašati organi in
organizacije, na katere se ta odstopanja nanašajo. 
(3) V projektih za pridobitev gradbenega dovoljenja morajo
biti vse stacionaže objektov in naprav natančno določene. Dopustna so manjša
odstopanja od stacionaž, navedenih v tej uredbi, ki so posledica natančnejše
stopnje obdelave projektov. Večja odstopanja so dopustna le v skladu z
določbami prvega in drugega odstavka tega člena. 
(4) Dodatni priključki na glavno cesto so možni v soglasju z
upravljavcem glavne ceste. 
(5) Izvedejo se lahko tudi nova križanja infrastrukturnih
objektov s traso glavne in regionalne ceste, ki se izkažejo kot potrebna in če
z njimi soglaša investitor oziroma upravljavec glavne in regionalne ceste.
41. člen
(gradnja enostavnih objektov)
Na ureditvenem območju državnega lokacijskega načrta je v
skladu s predpisi, ki urejajo graditev objektov, dovoljena postavitev
naslednjih pomožnih infrastrukturnih objektov: 
-       
pomožnih cestnih objektov, 
-       
pomožnih energetskih objektov, 
-       
pomožnih telekomunikacijskih objektov, 
-       
pomožnih komunalnih objektov.
X. NADZOR
42. člen
(nadzor)
Nadzor nad izvajanjem te uredbe opravlja Inšpektorat
Republike Slovenije za okolje in prostor.
XI. KONČNI DOLOČBI
43. člen
(občinski prostorski akti)
Z dnem uveljavitve te uredbe za ureditveno območje državnega
lokacijskega načrta iz 3. člena te uredbe šteje, da so spremenjeni in
dopolnjeni naslednji občinski prostorski akti: 
-       
Odlok o spremembah in dopolnitvah prostorskih sestavin dolgoročnega
plana občine Ilirska Bistrica za obdobje od leta 1986 do leta 2000 (Uradne
objave PN, št. 30/87 in 36/90) in družbenega plana občine Ilirska Bistrica za
obdobje od leta 1986 do leta 1990 (Uradne objave PN, št. 30/87, Uradni list RS,
št. 7/99, 93/02 – dopolnjen 2001, 46/04, 63/04 – popr., 65/04 in 78/04); 
-       
Urbanistična zasnova naselja Ilirska Bistrica (Uradne objave PN, št.
30/87, 36/90 in 78/04); 
-       
Odlok o zazidalnem načrtu za malo obrtno cono v Ilirski Bistrici (Uradne
objave št. 27/85); 
-       
Odlok o prostorsko ureditvenih pogojih za občino Ilirska Bistrica
(Uradne objave št. 17/94); 
-       
Odlok o zazidalnem načrtu – 1. faza – parkirišče za tovorna vozila, ki
prevažajo nevarne snovi (Uradne objave glasila Snežnik, št. 6/00); 
-       
Odlok o skupnih prostorskih ureditvenih pogojih za občino Ilirska
Bistrica (Uradne objave št. 17/94); 
-       
Odlok o spremembah in dopolnitvah odloka o skupnih prostorskih
ureditvenih pogojih za občino Ilirska Bistrica (Uradni list RS, št. 70/05).
44. člen
(uveljavitev)
Ta uredba začne veljati petnajsti dan po objavi v Uradnem
listu Republike Slovenije.
Št. 00719-56/2006/5
Ljubljana, dne 27. julija 2006
EVA 2006-2511-0158
Vlada Republike Slovenije
Janez Janša l.r. 
Predsednik