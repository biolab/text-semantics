1   SPLOŠNE DOLOČBE
Banka Slovenije s tem sklepom določa
pravila za izvajanje denarne politike v povezavi s:
-      
Smernico Evropske centralne banke z dne 20.
septembra 2011 o instrumentih in postopkih denarne politike Eurosistema
(ECB/2011/14) in njenimi spremembami (v nadaljevanju: smernica) ter Splošno
dokumentacijo o instrumentih in postopkih denarne politike Eurosistema (v
nadaljevanju: Splošna dokumentacija), ki jo je izdala Evropska centralna banka
(v nadaljevanju: ECB) in ki je priloga k smernici; in
-      
Smernico Evropske centralne banke z dne 20.
marca 2013 o dodatnih začasnih ukrepih v zvezi z Eurosistemovimi operacijami
refinanciranja in primernostjo zavarovanja ter o spremembi Smernice ECB/2007/9
(ECB/2013/4) in njenimi spremembami.
1.1    Pristop
k pravilom za izvajanje denarne politike
Nasprotna stranka, ki želi sodelovati pri
instrumentih denarne politike, pristopi k pravilom za izvajanje denarne
politike po tem sklepu s podpisom okvirne pogodbe z Banko Slovenije. Banka
Slovenije pristop nasprotne stranke k pogodbi zavrne, če slednja ne izpolnjuje
splošnih pravil primernosti po tem sklepu, in jo o tem pisno obvesti. 
V primerih, ko se pravila za izvajanje
denarne politike spremenijo, se sklenjene okvirne pogodbe štejejo za pogodbe o
pristopu k novim pravilom. Nasprotna stranka lahko odstopi od okvirne pogodbe v
skladu z določbami okvirne pogodbe.
1.2    Izmenjava
sporočil in sklenitev posla
Izmenjava sporočil med nasprotno stranko in
Banko Slovenije poteka na način, ki je določen s tem sklepom ali z
uporabniškimi priročniki za nasprotne stranke, ki jih Banka Slovenije objavi na
svoji spletni strani (www.bsi.si). Druge oblike izmenjave sporočil se lahko
uporabljajo v primeru, če se stranki za določen način izmenjave sporočil v
posameznem primeru izrecno dogovorita.
Nalogi in sporočila, ki jih predloži
nasprotna stranka, v razmerju do Banke Slovenije učinkujejo le, če so
predloženi na način, ki je določen s tem sklepom oziroma uporabniškimi
priročniki. Šteje se, da je nasprotna stranka sporočilo prejela, ko ji je bilo
dostavljeno na dogovorjeni način.
Posel med nasprotno stranko in Banko
Slovenije je sklenjen, ko Banka Slovenije pošlje nasprotni stranki potrditev o
sklenitvi posla, razen, če je za posamezne primere izrecno določeno drugače.
Potrditev o sklenitvi posla se predloži v skladu s tem sklepom ali z
uporabniškimi priročniki, razen, če je za določene primere izrecno določeno ali
dogovorjeno drugače.
1.3    Zastopanje
in pooblaščeni podpisniki za sklepanje poslov
Nasprotna stranka predloži Banki Slovenije
pisni seznam oseb, ki so pooblaščene zastopati nasprotno stranko pri sklepanju
poslov in drugih aktivnostih v imenu nasprotne stranke na podlagi tega sklepa.
Nasprotna stranka mora predložiti tudi vzorce podpisov oseb, ki so pooblaščene
podpisovati dokumentacijo v imenu nasprotne stranke v skladu z internimi
organizacijskimi pravili nasprotne stranke. Pri
predložitvi protiponudb na operacijah odprtega trga morajo osebe, ki so
pooblaščene podpisovati dokumentacijo v imenu nasprotne stranke, v skladu z
Uporabniškim priročnikom za uporabo spletne aplikacije eAvkcije, objavljenim na
spletni strani Banke Slovenije (www.bsi.si), pridobiti tudi kvalificirana
digitalna potrdila, ki so potrebna za elektronsko poslovanje z Banko Slovenije.
Nasprotna stranka mora vnaprej pisno
obvestiti Banko Slovenije o vsakršni spremembi pooblastil oziroma oseb, ki so
pooblaščene zastopati nasprotno stranko pri poslih v skladu s tem sklepom.
Sprememba pooblastil za zastopanje, ki je nasprotna stranka ni vnaprej, pisno
in izrecno sporočila Banki Slovenije, ne učinkuje v razmerjih z Banko Slovenije
po tem sklepu, čeprav je bila sprememba vpisana v javni register.
Banka Slovenije posreduje nasprotni stranki
seznam oseb, ki so pooblaščene zastopati Banko Slovenije pri sklepanju poslov
na podlagi tega sklepa. Nasprotna stranka lahko vzorce podpisov pooblaščenih
oseb za zastopanje Banke Slovenije pridobi na sedežu Banke Slovenije.
1.4    Prepoved
pobota
Nasprotna stranka svoje obveznosti do Banke
Slovenije iz poslov, sklenjenih na podlagi tega sklepa, ne more izpolniti na
podlagi pobota s svojo terjatvijo, ki jo ima do Banke Slovenje iz istovrstnih
ali drugih poslov, razen če se stranki v posameznem primeru izrecno dogovorita
drugače.
1.5    Ukrepi
Banke Slovenije
Če pride do katerega koli od naslednjih
primerov:
(a)    pristojni sodni ali drug organ sprejme odločitev o uvedbi postopka
prenehanja nasprotne stranke ali odločitev o določitvi likvidacijskega,
stečajnega upravitelja ali podobne osebe za nasprotno stranko ali odločitev o
kakršnem koli drugem podobnem postopku;
(b)    pristojni sodni ali drug organ sprejme odločitev o izvedbi ukrepa
prisilne poravnave, prisilne uprave, reorganizacije nasprotne stranke ali
drugega podobnega ukrepa z namenom varovanja ali sanacije finančnega položaja
nasprotne stranke in v izogib sprejetju odločitve kot je navedena v alineji
(a);
(c)    nasprotna stranka poda pisno izjavo o njeni nezmožnosti plačila
vseh dolgov ali njihovega dela ali nezmožnosti izpolnitve obveznosti iz
transakcij denarne politike, ali o prostovoljnem splošnem sporazumu ali
dogovoru, ki ga je sklenila z upniki, ali če nasprotna stranka je ali se
smatra, da je nesolventna, ali če se smatra, da ni zmožna plačati svojih
obveznosti;
(d)    je uveden postopek za sprejem odločitev iz alinej (a) ali (b);
(e)    so zagotovila nasprotne stranke ali druge njene izjave pred sklenitvijo
pogodbe, ki jih je dala, netočna ali neresnična, ali so netočne ali neresnične
izjave in zagotovila, za katere se v skladu s predpisi šteje, da jih je dala
nasprotna stranka;
(f)    
je nasprotni stranki trajno ali začasno odvzeto
dovoljenje za opravljanje dejavnosti po Direktivi 2006/48/ES Evropskega
parlamenta in Sveta z dne 14. junija 2006 o začetku opravljanja in opravljanju
dejavnosti kreditnih institucij (preoblikovano) (Uradni list Evropske unije
(UL) L št. 177 z dne 30. junija 2006, stran 1) ali po Direktivi 2004/39/
Evropskega parlamenta in Sveta z dne 21. aprila 2004 o trgih finančnih
instrumentov in o spremembah direktiv Sveta 85/611/EGS, 93/6/EGS in Direktive
2000/12/ES Evropskega parlamenta in Sveta ter o razveljavitvi Direktive Sveta
93/22/EGS (UL L št. 145 z dne 30. aprila 2004, str. 1) (v nadaljevanju
MiFID direktiva) ali po direktivah, ki ju nadomestijo, in kot so implementirane
v relevantni državi članici; 
(g)    je nasprotna stranka trajno ali začasno izključena iz članstva v
katerem koli plačilnem sistemu ali ureditvi, prek katerih potekajo plačila v
okviru transakcij denarne politike Eurosistema ali (razen pri valutnih
zamenjavah) je nasprotna stranka trajno ali začasno izključena iz članstva v
katerem koli sistemu poravnav poslov z vrednostnimi papirji, ki se uporablja za
poravnavo transakcij denarne politike Eurosistema;
(h)    so zoper nasprotno stranko sprejeti ukrepi, kot so navedeni v
členih 30, 31, 33, in 34 Direktive 2006/48/ES;
(i)    
(v zvezi s povratnimi transakcijami) nasprotna
stranka ne izpolnjuje ukrepov za obvladovanje tveganj;
(j)    
(v zvezi s pogodbami o začasni prodaji)
nasprotna stranka ne plača prodajne cene ali cene povratnega odkupa ali ne
izroči kupljenega ali začasno prodanega finančnega premoženja; ali če (v zvezi
z zavarovanimi posojili) nasprotna stranka ne izroči finančnega premoženja ali
ne odplača posojila na ustrezen datum za plačilo ali izročitev;
(k)    (v zvezi z valutnimi zamenjavami in vezanimi depoziti) nasprotna
stranka ne plača zahtevanega zneska, v eurih ali v tuji valuti, na datum
plačila;
(l)    
v zvezi z nasprotno stranko nastane dogodek, ki
se vsebinsko ne razlikuje od dogodkov, določenih v tej točki, v zvezi s
pogodbo, sklenjeno zaradi upravljanja deviznih rezerv ali drugega finančnega
premoženja katere koli članice Eurosistema;
(m)  nasprotna stranka ne posreduje relevantnih informacij, kar ima
resne posledice za Banko Slovenije;
(n)    nasprotna stranka ne izpolnjuje katerih koli drugih obveznosti iz
povratnih transakcij ali valutnih zamenjav, in če takšnih neizpolnitev ne
odpravi (če se neizpolnitev lahko odpravi) po prejemu zahtevka Banke Slovenije
za izpolnitev obveznosti v največ 30 dneh v primeru zavarovanih transakcij in v
največ 10 dneh pri valutnih zamenjavah;
(o)    pri nasprotni stranki nastopijo dogodki iz alinej (a) do (n) te
točke v zvezi s katero koli pogodbo s katero koli drugo članico Eurosistema, ki
je bila sklenjena zaradi izvajanja operacij denarne politike Eurosistema, in je
zaradi teh dogodkov ta druga članica Eurosistema uveljavila svojo pravico do
pobota zaradi predčasnega prenehanja katere koli transakcije po tej pogodbi
zaradi dogodka neplačila;
(p)    EU v skladu s členom 75 Pogodbe o delovanju Evropske unije (v
nadaljevanju: Pogodba) nasprotni stranki zamrzne sredstva in/ali ji naloži
druge ukrepe za omejitev uporabe njenih sredstev;
(q)    država članica nasprotni stranki zamrzne sredstva in/ali naloži
druge ukrepe za omejitev uporabe njenih sredstev;
(r)    
vse finančno premoženje nasprotne stranke ali
njen bistven del je predmet odredbe o zamrznitvi sredstev, zaplembe, rubeža ali
katerega koli drugega postopka, katerega namen je zaščita javnega interesa ali
pravic upnikov nasprotne stranke;
(s)    vse finančno premoženje nasprotne stranke ali njegov znaten delež
se prenese na drug subjekt; ali
(t)    
je zaznan kateri koli drug preteč ali obstoječ
dogodek, ki lahko, če se zgodi, ogrozi izvršitev obveznosti nasprotne stranke
iz dogovorov, h katerim je pristopila za namene izvajanja operacij denarne
politike ali katerih drugih pravil, ki se uporabljajo v odnosu med nasprotno
stranko in katero od centralnih bank Eurosistema;
lahko Banka Slovenije:
-      
nasprotno stranko začasno ali trajno izključi
oziroma jo omeji pri uporabi instrumentov denarne politike Eurosistema,
-      
odstopi od vseh neizpolnjenih pogodb in
posamičnih poslov,
-      
opravi obračun v skladu z določbami točke 1.7 tega
sklepa,
-      
uporabi vloge nasprotne stranke za pobotanje s
svojimi terjatvami do nasprotne stranke, 
-      
začasno ustavi izpolnjevanje svojih obveznosti
do nasprotne stranke, dokler terjatev Banke Slovenije do nje ni poplačana,
-      
zahteva plačilo zamudnih obresti poleg obresti
in kazni iz poglavja 8 tega sklepa,
-      
zahteva plačilo druge škode, ki ji nastane
zaradi odstopa od pogodb/posamičnih poslov,
-      
Banka Slovenije lahko izvede ukrepe iz
prejšnjih alinej ne glede na krivdo nasprotne stranke za primere iz alinej (a) do
(o) tega odstavka.
Z namenom zagotovitve enotnega izvajanja
naloženih ukrepov lahko Svet ECB odloči o ukrepih, ki vključujejo začasno ali
trajno izključitev oziroma omejitev pri uporabi instrumentov denarne politike,
tudi če ne nastopijo primeri iz alinej (a) do (t) prvega odstavka te točke.
V primerih iz prvega odstavka te točke:
-      
iz alinej (a) in (p) se izvede ukrepe proti
nasprotni stranki, ne da bi se jo o tem predhodno obvestilo, 
-      
iz alinej (b), (c) in (q) se lahko izvede
ukrepe proti nasprotni stranki brez predhodnega obvestila ali pa se jo o ukrepu
predhodno obvesti,
-      
v primerih iz alinej od (d) do (o) in od (r) do
(t) se o ukrepu predhodno obvesti nasprotno stranko. V obvestilu o ukrepu se
lahko Banka Slovenije po prostem preudarku odloči, da se stranki omogoči, da v
roku, ki ga določi Banka Slovenije, odpravi primer. Rok za odpravo je lahko
največ tri delovne dni Banke Slovenije.
V primerih, ko Banka Slovenije izvede
ukrepe, ne da bi nasprotno stranko o tem predhodno obvestila, obvesti nasprotno
stranko o ukrepih naknadno.
V primerih, ko Banka Slovenije nasprotno
stranko pred izvedbo ukrepa obvesti, v obvestilu o ukrepu določi tudi začetek
učinkovanja ukrepa.
1.6    Ukrepi zaradi razlogov
skrbnega in varnega poslovanja ali neizpolnitev obveznosti
Eurosistem lahko zaradi razlogov skrbnega
in varnega poslovanja: 
-      
nasprotno stranko na podlagi predpisov in
pogodb, ki jih uporablja Banka Slovenije ali ECB, začasno ali trajno izključi
oziroma omeji njen dostop do uporabe operacij denarne politike, 
-      
posamezni nasprotni stranki zavrne ali omeji
uporabo finančnega premoženja oziroma uporabi dodatne odbitke za finančno
premoženje, dano v zavarovanje. 
Eurosistem lahko zaradi neizpolnitve
obveznosti iz katerega koli predpisa ali pogodbe, ki jih uporabljajo nacionalne
centralne banke, nasprotno stranko začasno ali trajno izključi oziroma jo omeji
pri uporabi instrumentov denarne politike.
Vsi
diskrecijski ukrepi iz te točke, potrebni za zagotovitev preudarnega
upravljanja s tveganji, so na ravni Eurosistema uporabljeni in določeni na
sorazmeren in nediskriminatoren način. Vsak diskrecijski ukrep proti posamezni
nasprotni stranki bo primerno utemeljen. 
1.7    Obračun dospelih obveznosti ob odstopu
1.7.1  V primeru, ko Banka Slovenije odstopi od vseh
pogodb/posamičnih poslov, se šteje, da so obveznosti iz pogodb/poslov zapadle z
datumom, ko Banka Slovenije pošlje obvestilo o odstopu. 
1.7.2  Pri zapadlosti posamičnih
poslov iz naslova valutnih zamenjav se višina zapadlih obveznosti določi tako, da Banka
Slovenije določi nadomestne vrednosti zneskov v eurih in zneskov povratnega
prenosa v tuji valuti, tako da so te nadomestne vrednosti za Banko Slovenije ekonomsko ekvivalentne zneskom, ki bi si jih
stranki izmenjali sicer. Na osnovi tako določenih zneskov Banka Slovenije
izračuna, koliko je vsaka stranka dolžna drugi na datum povratnega odkupa.
Dolgovani zneski posamezne stranke se, kjer je potrebno, preračunajo v eure (v
skladu z določbo petega odstavka točke 3.2.1) in pobotajo s terjanimi zneski te
stranke iz naslova valutnih zamenjav. Stranka, pri kateri je vsota dolgovanih
zneskov večja od vsote terjanih zneskov, plača razliko v zneskih, ki zapade v
plačilo prvi naslednji dan po dnevu odpošiljanja obvestila Banke Slovenije iz
točke 1.7.1, ko je sistem TARGET2 operativen.
V primeru
zamude roka iz prejšnjega odstavka tečejo tudi zakonske zamudne obresti.
1.7.3  Pri zapadlosti ostalih posamičnih poslov se pogodbene
obresti obračunajo do dneva zapadlosti poslov, kot je določen v točki 1.7.1. Tako obračunane obveznosti iz
posamičnih poslov se pobotajo na datum zapadlosti. 
Banka Slovenije ali nasprotna stranka
morata najkasneje v roku treh delovnih dni Banke Slovenije od datuma
odpošiljanja obvestila Banke Slovenije o odstopu poplačati nepobotane obresti
in glavnice.
Po preteku roka iz prejšnjega odstavka
tečejo tudi zakonske zamudne obresti. 
Banka Slovenije lahko vse svoje terjatve,
vključno z zamudnimi obrestmi, poplača z zavarovanjem iz poglavja 6 tega
sklepa.
1.8    Prepoved
razpolaganja
Nasprotna stranka ne sme odstopiti ali
zastaviti svojih pravic in obveznosti do Banke Slovenije ali z njimi kakor koli
drugače razpolagati brez predhodnega pisnega soglasja Banke Slovenije.
1.9    Storitve
tretjih oseb
Banka Slovenije lahko za izvedbo posameznih
opravil povezanih s sklepanjem ali z izvršitvijo poslov, sklenjenih v skladu s
tem sklepom, pisno pooblasti tretjo osebo. 
1.10  Varovanje
zaupnih podatkov in predložitev podatkov
Vse informacije in podatki, povezani s
sklenitvijo ali izvršitvijo poslov, sklenjenih na podlagi tega sklepa, se med strankama
obravnavajo kot poslovna skrivnost in se ne smejo razkriti tretjim osebam brez
izrecne privolitve druge stranke.
Obveznost
varovanja poslovne skrivnosti iz prejšnjega odstavka ne velja, ko so podatki
potrebni Eurosistemu za potrebe izvajanja denarne politike. Nasprotna stranka
je dolžna na zahtevo Banke Slovenije predložiti podatke v zvezi z operacijami
denarne politike Eurosistema. Banka Slovenije lahko posreduje ostalim članicam
Eurosistema individualne podatke, kot so operativni podatki, ki se nanašajo na
nasprotne stranke pri operacijah Eurosistema. Taki podatki se obravnavajo v
skladu z zahtevo o poklicni zaupnosti v skladu s členom 38 Statuta Evropskega
sistema centralnih bank in Evropske centralne banke (v nadaljevanju: Statut
ESCB in ECB).
Obveznost varovanja poslovne skrivnosti iz
prvega odstavka te točke prav tako ne velja v primeru posredovanja podatkov
pristojnim državnim organom, ki so pooblaščeni pridobiti navedene podatke v
skladu z zakonskimi pristojnostmi.
1.11  Valuta
plačil
Vsa plačila, ki se izvajajo v okviru
operacij denarne politike, so v eurih, razen plačil v tujih valutah pri
valutnih zamenjavah in morebitnem posredovanju nekaterih denarnih tokov pri
finančnem premoženju, ki je denominirano v tuji valuti in je bilo dano v zavarovanje
Banki Slovenije v skladu z določbami poglavja 5.
1.12  Odgovornost
Vsaka stranka je dolžna skrbeti za pravilno
delovanje strojne in programske opreme, ki omogoča sklepanje in izvedbo poslov
v skladu s tem sklepom ter preprečiti tretjim osebam nepooblaščen dostop do
komunikacijskih sredstev ter druge opreme, ki je namenjena izmenjavi sporočil
med Banko Slovenije in nasprotno stranko.
Banka Slovenije ne odgovarja za škodo, ki
jo nasprotna stranka utrpi zaradi neizpolnitve, zamude ali nepravilne izpolnitve
posla, sklenjenega na podlagi tega sklepa, razen če nasprotna stranka dokaže,
da je škoda posledica ravnanja Banke Slovenije ali njenih delavcev, ki so pri
izvrševanju svojih obveznosti ravnali naklepno ali z veliko malomarnostjo. 
Banka Slovenije zlasti ne odgovarja za
škodo, ki je posledica nedelovanja ali nepravilnega delovanja strojne ali
programske opreme ter nedelovanja ali nepravilnega delovanja komunikacij med
Banko Slovenije in nasprotno stranko. 
V primeru, ko je Banka Slovenije za
posamezna opravila v zvezi s sklenitvijo ali izvršitvijo poslov v skladu s tem
sklepom pooblastila tretjo osebo, Banka Slovenije v razmerju do nasprotne
stranke odgovarja le za izbiro tretje osebe. Banka Slovenije ne odgovarja za
škodo, če je pri izbiri tretje osebe ravnala s skrbnostjo dobrega gospodarja.
Banka Slovenije v nobenem primeru ne
odgovarja za posredno škodo, ki jo nasprotna stranka utrpi v zvezi s posli,
sklenjenimi na podlagi tega sklepa.
Nasprotna stranka odgovarja za škodo, ki
nastane Banki Slovenije, če je škoda posledica naklepnega ali malomarnega
ravnanja nasprotne stranke, okoliščin, za katere odgovarja nasprotna stranka
oziroma naklepnega ali malomarnega ravnanja oseb, za katere nasprotna stranka
odgovarja. V vsakem primeru je nasprotna stranka odgovorna za škodo, ki nastane
Banki Slovenije zaradi nepooblaščenega dostopa tretjih oseb do komunikacijskih
sredstev na strani nasprotne stranke ali zaradi nezakonitega ravnanja oseb, za
katere nasprotna stranka odgovarja.
Šteje se, da se nasprotna stranka zaveda in
izpolnjuje vse dolžnosti, ki izhajajo iz zakonodaje o preprečevanju pranja
denarja in financiranja terorizma.
1.13  Čas
poslovanja ob delovnih dneh Banke Slovenije
Posli iz naslova operacij denarne politike
Eurosistema se ob delovnih dneh Banke Slovenije praviloma izvajajo med 8:30 uro
in 17:00 uro, če ni s tem sklepom ali z uporabniškimi priročniki za nasprotne
stranke, ki jih Banka Slovenije objavi na svoji spletni strani (www.bsi.si), za
določene operacije izrecno drugače določeno ali, če se za posamezne primere
Banka Slovenije in nasprotna stranka izrecno ne dogovorita drugače.
Vse ure, navedene v tem dokumentu, se
nanašajo na srednjeevropski čas (CET).
1.14  Stroški
in nadomestila
Nasprotna stranka je dolžna za storitve
Banke Slovenije, povezane s sklenitvijo oziroma izvedbo posla, sklenjenega na
podlagi tega sklepa, Banki Slovenije plačati nadomestila v skladu z vsakokrat
veljavno tarifo, po kateri se zaračunavajo nadomestila za storitve, ki jih
opravlja Banka Slovenije.
1.15  Uporaba
prava
Za razmerja med Banko Slovenije in
nasprotno stranko se glede poslov, sklenjenih v skladu s tem sklepom, uporablja
slovensko pravo.
V primeru, ko nasprotna stranka za
zavarovanje terjatev Banke Slovenije iz poslov, sklenjenih v skladu s tem
sklepom, zagotovi v korist Banke Slovenije finančno zavarovanje na tržnem
finančnem premoženju, ki se nahaja v euroobmočju izven Slovenije, ali na
netržnem finančnem premoženju, pri katerem se glede razmerja med nasprotno
stranko (ali upnikom) in dolžnikom/izdajateljem uporablja pravo druge države
članice, se glede pravne narave takšnega zavarovanja, glede učinkovanja
zavarovanja, zahtev po obličnosti dogovora o zagotovitvi in prenehanju
finančnega zavarovanja ter glede poplačila terjatev Banke Slovenije iz
zavarovanja, uporablja pravo države članice, v kateri se nahaja tržno finančno
premoženje oziroma pravo države članice, ki velja med nasprotno stranko (ali
upnikom) in njenim dolžnikom/izdajateljem netržnega finančnega premoženja.
Za potrebe ugotavljanja prava, ki se
uporablja za presojanje pravnih razmerij iz prejšnjega odstavka, se kot država,
v kateri se nahaja finančno premoženje, šteje država, katere pravo velja za
register, v katerem je finančno premoženje vpisano.
2   PRIMERNE NASPROTNE
STRANKE
2.1    SPLOŠNA
MERILA PRIMERNOSTI
Nasprotne stranke Banke Slovenije v
operacijah denarne politike Eurosistema morajo izpolnjevati naslednja splošna
merila primernosti:
(a)    Samo institucije, ki so obvezniki v sistemu obveznih rezerv
Eurosistema v skladu s členom 19.1 Statuta ESCB in ECB, in ki morajo
izpolnjevati obvezne rezerve pri Banki Slovenije, so primerne nasprotne
stranke.
(b)    Nasprotne stranke morajo biti finančno trdne. Biti morajo subjekt
najmanj ene oblike nadzora s strani nacionalnih organov, harmoniziranega z
zahtevami EU/Evropskega gospodarskega prostora (v nadaljevanju: EGP).
Harmoniziran nadzor kreditnih institucij temelji na Direktivi 2006/48/ES).
Glede na njihovo specifično institucionalno naravo po pravu EU, so
lahko nasprotne stranke tudi finančno trdne institucije v smislu določb člena
123(2) Pogodbe, ki so predmet nadzora po standardih, ki so primerljivi nadzoru
pristojnih nacionalnih nadzornih organov.
Poleg tega so lahko nasprotne stranke tudi finančno trdne
institucije, ki so predmet neharmoniziranega nadzora nacionalnih organov, po
standardih, ki so primerljivi harmoniziranemu nadzoru EU/EGP, npr. v Republiki
Sloveniji ustanovljene podružnice institucij, ki imajo sedež izven EGP.
(c)    Nasprotne stranke morajo izpolnjevati naslednja operativna kriterija:
-  imeti morajo odprt PM račun v sistemu TARGET2 in
-  vpisane morajo biti v poslovni register v Republiki Sloveniji.
Nasprotne stranke, ki izpolnjujejo splošna
merila primernosti in so pristopile k pravilom za izvajanje denarne politike
Eurosistema po tem sklepu, lahko prek Banke Slovenije:
-      
dostopajo do odprtih ponudb Eurosistema in
-      
sodelujejo na operacijah odprtega trga na
podlagi standardnih avkcij in dokončnih transakcij.
2.2    MERILA ZA IZBOR NASPROTNIH
STRANK ZA HITRE AVKCIJE IN DVOSTRANSKE OPERACIJE
Pri valutnih zamenjavah, ki se izvajajo za
namene denarne politike Eurosistema, morajo biti nasprotne stranke sposobne
učinkovito opravljati devizne transakcije velikega obsega v katerih koli tržnih
pogojih. Krog nasprotnih strank za valutne zamenjave je enak krogu nasprotnih
strank, ki so ustanovljene v Republiki Sloveniji in so izbrane za posege
Eurosistema na deviznem trgu. Merila in postopke, ki se uporabljajo za izbiro
nasprotnih strank za posege na deviznem trgu, določa Priloga 3 tega sklepa.
Pri drugih
operacijah, ki se izvajajo v obliki hitrih avkcij in dvostranskih postopkov
(povratne transakcije finega uravnavanja in zbiranje vezanih depozitov), Banka
Slovenije izmed nasprotnih strank, ki izpolnjujejo splošna merila primernosti,
kot jih opredeljuje točka 2.1 tega sklepa, izbere določene primerne nasprotne
stranke. Najpomembnejše merilo pri izboru je aktivnost na denarnem trgu.
Pri hitrih avkcijah in dvostranskih
operacijah izvaja Banka Slovenije posle z nasprotnimi strankami, ki so izbrane
za izvajanje operacij finega uravnavanja. Hitre avkcije in dvostranske
operacije se lahko izvajajo tudi s širšim naborom nasprotnih strank. Svet ECB
lahko odloči, da v izrednih okoliščinah dvostranske operacije finega
uravnavanja izvaja sama ECB. V primerih, ko bi dvostranske operacije izvajala
ECB, bi ta izbrala nasprotne stranke po sistemu kroženja izmed tistih
nasprotnih strank v euroobmočju, ki so primerne za sodelovanje v hitrih
avkcijah in dvostranskih operacijah, s čimer bi se jim zagotovil enakopraven
dostop.
Banka Slovenije o svojem izboru primernih
nasprotnih strank za hitre avkcije in dvostranske operacije obvesti posamezne
izbrane nasprotne stranke.
3   INSTRUMENTI DENARNE
POLITIKE EUROSISTEMA
3.1    RAZLIKOVANJE MED OPERACIJAMI
ODPRTEGA TRGA IN ODPRTIMA PONUDBAMA
Z namenom izvajanja denarne politike
Eurosistema imajo primerne nasprotne stranke Banke Slovenije dostop do
naslednjih vrst instrumentov denarne politike Eurosistema:
(a)    Operacije odprtega trga na iniciativo Eurosistema se delijo na:
-  operacije glavnega refinanciranja,
-  operacije dolgoročnejšega refinanciranja,
-  operacije finega uravnavanja in
-  strukturne operacije.
Eurosistem izvaja operacije odprtega trga v
obliki povratnih transakcij, ki so zavarovane s prenosom imetništva (pogodba o
začasni prodaji ali pogodba o prenosu v zavarovanje) ali z ustanovitvijo
zastavne pravice na primernem finančnem premoženju (zavarovana posojila),
dokončnih transakcij, izdaje dolžniških certifikatov ECB, valutnih zamenjav ali
zbiranja vezanih depozitov.
(b)    Odprti ponudbi, ki sta primernim nasprotnim strankam na voljo na
njihovo pobudo, sta:
-  mejno posojilo in
-  mejni depozit.
3.2    RAZLIKOVANJE
MED POVRATNIMI IN DOKONČNIMI TRANSAKCIJAMI
3.2.1  Povratne
transakcije
Povratne transakcije so operacije, pri
katerih Eurosistem kupuje ali prodaja primerno finančno premoženje na podlagi
prenosa imetništva ali zavarovanih posojil. Pri povratni transakciji sta datum
in znesek povratnega (drugega) dela operacije dogovorjena ob sklenitvi
posamezne transakcije.
V povezavi s povratnimi transakcijami se
vsi zneski v valutah, ki niso euro (ali nacionalne denominacije eura),
preračunajo v euro po dnevnem referenčnem tečaju ECB oziroma, če ta ne bi bil
določen, po promptnem deviznem tečaju, po katerem bi ECB delovni dan pred
dnevom preračuna prodajala euro za zadevno tujo valuto.
3.2.2  Dokončne
transakcije
Dokončne transakcije so operacije, pri
katerih Eurosistem na trgu dokončno kupuje ali prodaja primerno finančno
premoženje. Dokončna transakcija je popoln prenos imetništva s prodajalca na
kupca, ne da bi bil pri tem predviden poznejši prenos imetništva nazaj na
prodajalca. Te transakcije Banka Slovenije izvaja v skladu s tržnimi običaji,
ki veljajo za dolžniške instrumente, uporabljene v transakciji. Pri določitvi
cen Banka Slovenije deluje v skladu s tržnimi običaji, ki se najbolj pogosto
uporabljajo za dolžniški instrument, uporabljen v transakciji.
3.3    OPERACIJE
GLAVNEGA REFINANCIRANJA
Operacije glavnega refinanciranja so
najpomembnejše operacije odprtega trga Eurosistema in imajo osrednjo vlogo pri
uravnavanju tržnih obrestnih mer in likvidnosti ter signaliziranja naravnanosti
denarne politike.
Glavne značilnosti operacij glavnega
refinanciranja so naslednje:
-      
so povratne operacije povečevanja likvidnosti;
-      
izvajajo se redno vsak teden; 
-      
običajno imajo rok zapadlosti en teden; 
-      
izvajajo se kot standardne avkcije v skladu s
postopki, opisanimi v točki 4.3.2 tega sklepa;
-      
protiponudbe lahko predložijo vse nasprotne
stranke, ki izpolnjujejo splošna merila primernosti v skladu s točko 2.1 tega
sklepa, in 
-      
vse primerno finančno premoženje za zavarovanje
terjatev je primerno za zavarovanje operacij glavnega refinanciranja.
3.4    OPERACIJE
DOLGOROČNEJŠEGA REFINANCIRANJA
Operacije dolgoročnejšega refinanciranja so
namenjene zagotavljanju dodatnega dolgoročnejšega refinanciranja finančnega
sektorja. S temi operacijami Eurosistem praviloma ne želi signalizirati trgu
namer glede obrestnih mer. Zato se operacije dolgoročnejšega refinanciranja
običajno izvajajo v obliki avkcij z variabilno mero, ECB pa občasno objavi
obseg refinanciranja razpoložljivega v prihodnjih avkcijah. V izrednih
okoliščinah lahko Eurosistem operacije dolgoročnejšega refinanciranja izvede
tudi v obliki avkcije s fiksno mero.
Glavne značilnosti operacij dolgoročnejšega
refinanciranja so:
-      
so povratne operacije povečevanja likvidnosti;
-      
izvajajo se redno vsak mesec; 
-      
običajno imajo rok zapadlosti tri mesece; 
-      
izvajajo se kot standardne avkcije v skladu s
postopki, opisanimi v točki 4.3.3 tega sklepa;
-      
protiponudbe lahko predložijo vse nasprotne
stranke, ki izpolnjujejo splošna merila primernosti v skladu s točko 2.1 tega
sklepa, in
-      
vse primerno finančno premoženje za zavarovanje
terjatev je primerno za zavarovanje operacij dolgoročnejšega refinanciranja.
3.5    OPERACIJE
FINEGA URAVNAVANJA
Eurosistem izvaja operacije finega
uravnavanja predvsem z namenom izravnati učinke, ki jih imajo nepričakovana
nihanja likvidnosti na obrestne mere. Poleg tega se operacije finega
uravnavanja lahko izvajajo na zadnji dan obdobja izpolnjevanja obveznih rezerv
z namenom uravnavati morebitno likvidnostno neravnovesje, ki je nastalo po
dodelitvi zadnje operacije glavnega refinanciranja. Operacije finega
uravnavanja se v osnovni obliki izvajajo prek povratnih operacij, lahko pa tudi
prek valutnih zamenjav ali zbiranja vezanih depozitov.
3.5.1  Povratne
operacije finega uravnavanja
Glavne značilnosti povratnih operacij
finega uravnavanja so naslednje:
-      
lahko so v obliki operacije povečevanja
likvidnosti ali umikanja likvidnosti;
-      
njihova pogostost ni standardizirana;
-      
njihov rok zapadlosti ni standardiziran;
-      
povratne transakcije finega uravnavanja za
povečevanje likvidnosti se običajno izvajajo kot hitre avkcije, čeprav obstaja
tudi možnost uporabe dvostranskih postopkov (glej točko 4.3.5 tega sklepa in
točko 4.4 tega sklepa);
-      
povratne transakcije finega uravnavanja za
umikanje likvidnosti se praviloma izvajajo kot dvostranski postopki (glej točko
4.4 tega sklepa);
-      
običajno se izvajajo decentralizirano prek NCB
(Svet ECB lahko odloči, da lahko v izrednih okoliščinah dvostranske povratne
operacije finega uravnavanja izvaja ECB);
-      
Banka Slovenije lahko v skladu z merili,
določenimi v točki 2.2 tega sklepa, izbere omejeno število nasprotnih strank za
sodelovanje v povratnih operacijah finega uravnavanja in 
-      
vse primerno finančno premoženje za zavarovanje
terjatev je primerno za zavarovanje povratnih operacij finega uravnavanja.
3.5.2  Valutne
zamenjave
Valutne zamenjave, ki se izvajajo za namene
denarne politike, so operacije, pri katerih Banka Slovenije promptno kupuje ali
prodaja euro za tujo valuto (prvi del valutne zamenjave) in istočasno terminsko
(tj. s poravnavo na določen datum v prihodnosti) prodaja ali kupuje euro za
tujo valuto (drugi del valutne zamenjave). 
Glavne značilnosti valutnih zamenjav so
naslednje:
-      
lahko so v obliki operacije povečevanja
likvidnosti ali umikanja likvidnosti;
-      
njihova pogostost ni standardizirana;
-      
njihov rok zapadlosti ni standardiziran;
-      
izvajajo se kot hitre avkcije ali dvostranski
postopki (glej točko 4.3.7 tega sklepa in točko 4.4 tega sklepa);
-      
običajno se izvajajo decentralizirano prek NCB
(Svet ECB lahko odloči, da lahko v izrednih okoliščinah dvostranske valutne
zamenjave izvaja ECB) in
-      
Banka Slovenije lahko v skladu z merili, ki jih
določata točka 2.2 tega sklepa in Priloga 3 tega sklepa, izbere omejeno število
nasprotnih strank za sodelovanje pri valutnih zamenjavah.
Tuja valuta je
katera koli zakonita valuta, ki ni euro. Eurosistem praviloma sklepa posle samo
v valutah, s katerimi se veliko trguje, in v skladu z običajno tržno prakso. V
vsaki operaciji se Banka Slovenije in nasprotne stranke dogovorijo o swap
točkah za transakcijo. Swap točke so razlika med deviznim tečajem drugega dela
valutne zamenjave (terminski devizni tečaj) in deviznim tečajem prvega dela
valutne zamenjave (promptni devizni tečaj). Swap točke za euro nasproti tuji
valuti kotirajo v skladu s sploš­nimi tržnimi običaji.
Okvir 1: Valutne zamenjave


S

=

promptni devizni tečaj (na datum
  sklenitve valutne zamenjave) med eurom (EUR) in tujo valuto ABC


FM

=

terminski
  devizni tečaj med eurom in tujo valuto ABC na datum drugega dela valutne zamenjave
  (M)


DM

=

swap točke med eurom in tujo valuto ABC na datum drugega dela
  valutne zamenjave (M)


N(.)

=

promptni znesek valute; N(.)M je terminski znesek
  valute:
        ali 
 
   ali 


Promptni devizni tečaj, z ozirom na
posamezno transakcijo, pomeni devizni tečaj, (kakor je določen v skladu z
drugim odstavkom točke 3.2.1), ki se uporabi za preračun zneska v eurih v
znesek v ustrezni tuji valuti. Ta znesek v tuji valuti je ena stranka dolžna
prenesti na drugo proti plačilu zneska v eurih na datum prvega dela valutne
zamenjave. Promptni devizni tečaj je naveden v potrditvi posla. 
Terminski devizni tečaj pomeni devizni
tečaj, ki se izračuna v skladu z drugim odstavkom točke 3.2.1, in se uporabi za
preračun zneska v eurih v znesek v ustrezni tuji valuti, ki ga je ena stranka
dolžna prenesti na drugo proti plačilu zneska v eurih na datum drugega dela
valutne zamenjave. Terminski devizni tečaj je naveden v potrditvi posla. 
Promptni znesek v tuji valuti pomeni znesek
v tuji valuti, ki se zahteva za nakup zneska v eurih na datum prvega dela
valutne zamenjave.
“Terminski znesek v tuji valuti” pomeni
znesek v tuji valuti, ki se zahteva za nakup zneska v eurih na datum drugega
dela valutne zamenjave. 
Datum prvega dela valutne zamenjave pomeni,
v zvezi s katero koli transakcijo, datum (in, kjer je primerno, čas na ta
datum), ko mora ena stranka prenesti znesek v eurih na račun druge stranke, to
je, v izogib nejasnosti, datum (in, kjer je primerno, čas na ta datum), na
katerega bo, v skladu z dogovorom med strankama, izvedena poravnava prenosa
zneska v eurih.
“Datum drugega dela valutne zamenjave
pomeni, v zvezi s katero koli transakcijo, datum (in, kjer je primerno, čas na
ta datum), ko mora ena stranka povratno prenesti znesek v eurih na račun druge
stranke.
Osnovna valuta pomeni valuto, katere znesek
ostane nespremenjen v obeh delih posla valutne zamenjave.
Valutna zamenjava je sklenjena po pogojih,
ki so predpisani s tem sklepom, ko Banka Slovenije potrdi sprejeto protiponudbo
nasprotne stranke (glej točki 4.4 in 4.3.7). Vse izmenjane potrditve posla med
obema strankama po telefaksu, telefonu in elektronsko, imajo med strankama
naravo pisne listine in služijo kot dokaz o sklenjenem poslu.
Plačila se izvedejo na datum prvega in
drugega dela valutne zamenjave v dogovorjenih zneskih na račune, v skladu z
določbami v potrditvah posla, v prosto prenosljivih sredstvih, in na način, ki
je običajen za plačila za zadevno valuto. 
3.5.3  Zbiranje
vezanih depozitov
Nasprotne stranke lahko na pobudo
Eurosistema pri Banki Slovenije vežejo obrestovane vezane depozite. Depoziti
nasprotnih strank so vezani za določen rok in s fiksno obrestno mero. Banka
Slovenije nasprotnim strankam v zameno za depozite ne da zavarovanja.
Vezani depoziti se lahko obrestujejo: (a) po pozitivni obrestni
meri, (b) po obrestni meri nič ali (c) po negativni obrestni meri. Obresti
vezanih depozitov se obračunajo linearno, pri štetju dni se uporablja
konvencija "dejansko število dni/360 dni v letu". Obresti se izplačajo
ob zapadlosti depozita.
Glavne značilnosti vezanih depozitov so:
-      
depoziti se zbirajo z namenom zmanjšanja
likvidnosti;
-      
pogostost zbiranja depozitov ni
standardizirana;
-      
rok zapadlosti depozitov ni standardiziran;
-      
depozite se običajno zbira na hitrih avkcijah,
čeprav obstaja tudi možnost uporabe dvostranskih postopkov (glej točki 4.3.6 in
4.4 tega sklepa);
-      
običajno se izvajajo decentralizirano prek NCB
(Svet ECB lahko odloči, da lahko v izrednih okoliščinah zbiranje vezanih
depozitov izvaja ECB) in
-      
Banka Slovenije lahko v skladu z merili,
določenimi v točki 2.2 tega sklepa, izbere omejeno število nasprotnih strank,
od katerih zbira vezane depozite.
3.6    STRUKTURNE
OPERACIJE
Strukturne operacije se izvajajo kadar želi
ECB prilagoditi strukturno pozicijo Eurosistema nasproti finančnemu sektorju.
Strukturne operacije se izvajajo v obliki:
-      
povratnih transakcij,
-      
izdaje dolžniških certifikatov ECB ali
-      
dokončnih transakcij.
3.6.1  Povratne
strukturne operacije
Glavne značilnosti povratnih strukturnih
operacij:
-      
so operacije povečevanja likvidnosti;
-      
pogostost operacij je lahko redna ali občasna;
-      
rok zapadlosti operacij ni vnaprej
standardiziran;
-      
izvajajo se kot standardne avkcije (glej točko
4.3.4 tega sklepa);
-      
protiponudbe lahko predložijo vse nasprotne
stranke, ki izpolnjujejo splošna merila primernosti, določena v točki 2.1 tega
sklepa in
-      
vse primerno finančno premoženje za zavarovanje
terjatev je primerno za zavarovanje povratnih strukturnih operacij.
3.6.2  Izdaja
dolžniških certifikatov ECB
ECB lahko izda dolžniške certifikate s
ciljem prilagajanja strukturne pozicije Eurosistema nasproti finančnemu
sektorju, tako, da bi se ustvaril (ali povečal) primanjkljaj likvidnosti na
trgu.
Dolžniški certifikati ECB predstavljajo
dolg ECB do imetnika tega instrumenta. Certifikati se izdajo in hranijo v nematerializirani
obliki pri registrih vrednostnih papirjev v euroobmočju. ECB ne postavlja
nikakršnih omejitev glede prenosljivosti certifikatov. 
Dolžniški certifikati ECB se izdajo z
diskontom, tj. izdajo se v znesku, ki je manjši od nominalnega zneska, ob
zapadlosti se izplačajo v nominalnem znesku. Razlika med zneskoma izplačila in
vpisa je enaka obračunanim obrestim na znesek izdaje po dogovorjeni obrestni
meri za obdobje do zapadlosti dolžniškega certifikata ECB. Obresti se
obračunajo linearno, pri štetju dni se uporablja konvencija “dejansko število
dni/360 dni v letu”.
Glavne značilnosti dolžniških certifikatov
ECB:
-      
izdajo se za zmanjšanje likvidnosti na trgu;
-      
lahko se izdajajo redno ali občasno;
-      
imajo rok zapadlosti krajši od 12 mesecev;
-      
prodaja jih Banka Slovenije v imenu ECB na
standardni avkciji in
-      
protiponudbe za vpis dolžniških certifikatov
lahko predložijo vse nasprotne stranke, ki izpolnjujejo splošna merila
primernosti, določena v točki 2.1 tega sklepa.
3.6.3  Dokončne
strukturne transakcije
Glavne značilnosti dokončnih transakcij:
-      
lahko so v obliki operacije povečevanja
likvidnosti (dokončni nakup) ali umikanja likvidnosti (dokončna prodaja);
-      
njihova pogostost ni standardizirana;
-      
izvajajo se kot dvostranski postopki (glej
točko 4.4 tega sklepa);
-      
se ne izvajajo z netržnim primernim finančnim
premoženjem in
-      
običajno se izvajajo decentralizirano prek NCB
(Svet ECB lahko odloči, da lahko v izrednih okoliščinah dokončne transakcije
izvaja ECB).
3.7    MEJNO
POSOJILO
Nasprotne stranke lahko prek odprte ponudbe
za mejno posojilo pri Banki Slovenije pridobijo posojilo z ročnostjo čez noč.
Posojilo je obrestovano po vnaprej določeni obrestni meri. Nasprotna stranka
mora ob koriščenju posojila zagotoviti zadostno količino primernega finančnega
premoženja za zavarovanje terjatve v skladu z določbami poglavij 5 in 6 tega
sklepa. 
Namen instrumenta je zadovoljiti začasne
likvidnostne potrebe nasprotnih strank. V normalnih okoliščinah obrestna mera
mejnega posojila predstavlja zgornjo mejo tržne obrestne mere za denar čez noč.
Dostop do mejnega posojila imajo
institucije, ki izpolnjujejo splošna merila primernosti za nasprotne stranke,
določena v točki 2.1 tega sklepa. Dostop je mogoč na delovne dneve sistema
TARGET2 in ko so izpolnjene zahteve infrastrukture plačilnega sistema v sistemu
bruto poravnave v realnem času. Postopki in roki so opredeljenimi v točki 4.1.1
tega sklepa. Rok vračila mejnega posojila je naslednji delovni dan sistema
TARGET2, in sicer ob odprtju sistema TARGET2. 
Razen zahteve po predložitvi zadostnega
zneska primernega finančnega premoženja za zavarovanje terjatve, ni drugih
omejitev glede zneska mejnega posojila.
Obrestno mero Eurosistem objavi vnaprej,
obresti se obračunajo linearno, ob upoštevanju konvencije “dejansko število
dni/360 dni v letu”. ECB lahko kadar koli spremeni obrestno mero z veljavnostjo
najprej naslednji delovni dan Eurosistema. Obrestna mera je objavljena na
spletni strani ECB (www.ecb.europa.eu) in spletni strani Banke Slovenije
(www.bsi.si).
Dostop do mejnega posojila se odobri
izključno v skladu s cilji in splošnimi usmeritvami denarne politike ECB. ECB
lahko kadar koli prilagodi pogoje instrumenta ali ga začasno prekliče. 
3.8    MEJNI
DEPOZIT
Nasprotne stranke lahko uporabijo odprto ponudbo za mejni
depozit za deponiranje likvidnosti pri Banki Slovenije čez noč. V zameno za
depozite Banka Slovenije nasprotnim strankam ne daje zavarovanja. Depoziti se
obrestujejo po vnaprej določeni obrestni meri. Mejni depozit se lahko
obrestuje: (a) po pozitivni obrestni meri, (b) po obrestni meri nič ali (c) po
negativni obrestni meri.
Dostop do mejnega depozita imajo
institucije, ki izpolnjujejo splošna merila primernosti za nasprotne stranke,
določena v točki 2.1 tega sklepa. Dostop je mogoč na delovne dneve sistema
TARGET2 v skladu s postopki in roki, opredeljenimi v točki 4.1.2 tega sklepa.
Banka Slovenije vrne mejni depozit nasprotni stranki naslednji delovni dan
Banke Slovenije po dnevu deponiranja, in sicer ob odprtju sistema TARGET2.
Znesek mejnega depozita ni omejen. Obrestno
mero objavi Eurosistem vnaprej, obresti se obračunajo linearno, ob upoštevanju
konvencije “dejansko število dni/360 dni v letu”. ECB lahko kadar koli spremeni
obrestno mero, z veljavnostjo najprej naslednji delovni dan Eurosistema.
Obrestna mera je objavljena na spletni strani ECB (www.ecb.europa.eu) in
spletni strani Banke Slovenije (www.bsi.si).
Obresti depozita se plačajo ob zapadlosti
depozita.
Dostop do mejnega depozita se odobri
izključno v skladu s cilji in splošnimi usmeritvami denarne politike ECB. ECB
lahko kadar koli prilagodi pogoje instrumenta ali ga začasno prekliče.
Tabela 1: Operacije denarne politike
Eurosistema
 
 

4   POSTOPKI PRI
OPERACIJAH DENARNE POLITIKE EUROSISTEMA
4.1    POSTOPKI
PRI ODPRTIH PONUDBAH
4.1.1  Postopki
pri mejnem posojilu
Banka Slovenije sprejema zahtevo nasprotne
stranke za odobritev mejnega posojila vsak delovni dan sistema TARGET2 v času
od odprtja sistema TARGET2 do najpozneje 15 minut po zaprtju sistema TARGET2
(oziroma 30 minut po zaprtju sistema TARGET2 na zadnji delovni dan Eurosistema
v obdobju izpolnjevanja obveznih rezerv). Splošno pravilo je, da se sistem
TARGET2 odpre ob 7:00 uri in zapre ob 18:00 uri.
Nasprotna stranka predloži zahtevo Banki
Slovenije v skladu z Uporabniškim priročnikom za nasprotne stranke in Banko
Slovenije v zvezi s postopki črpanja in vračila posojila čez dan in mejnega
posojila, ki je objavljen na spletni strani Banke Slovenije (www.bsi.si). SWIFT
sporočila, ki so posredovana med Banko Slovenije in nasprotno stranko v zvezi z
odobritvijo mejnega posojila, imajo med strankama naravo pisne listine in
služijo kot dokaz o sklenjenem poslu.
Nasprotna stranka mora najkasneje ob
predložitvi zahteve za odobritev mejnega posojila zagotoviti zavarovanje svoje
obveznosti v skladu finančnega premoženja pri Banki Slovenije.
V primeru, da nasprotna stranka do zaprtja
sistema TARGET2 ne vrne posojila čez dan, ki ga je črpala na ta dan, se znesek
nevrnjenega posojila čez dan pretvori v mejno posojilo pod pogoji, ki ta dan
veljajo za odprto ponudbo mejnega posojila. 
Zapadlost mejnega posojila je naslednji
delovni dan sistema TARGET2 po odobritvi mejnega posojila ob odprtju sistema
TARGET2, in sicer:
-      
se glavnica mejnega posojila skupaj z zneskom
obresti pretvori v posojilo čez dan, če je bila zahteva za odobritev mejnega
posojila v Banko Slovenije prejeta najkasneje do trenutka, ki še omogoča, da
Banka Slovenije nakaže znesek mejnega posojila na PM račun nasprotne stranke v
sistemu TARGET2 (t.j. pred zaprtjem sistema TARGET2);
-      
se za glavnico mejnega posojila zniža stanje na
računu obveznih rezerv nasprotne stranke pri Banki Slovenije, preostala
terjatev Banke Slovenije v višini obresti pa se pretvori v posojilo čez dan, če
je bila zahteva za odobritev mejnega posojila v Banko Slovenije prejeta po
času, ki Banki Slovenije ne omogoča več nakazilo mejnega posojila na PM račun
nasprotne stranke in je bilo mejno posojilo nakazano na račun obveznih rezerv
nasprotne stranke.
4.1.2  Postopki
pri mejnem depozitu
Banka Slovenije sprejema zahtevek nasprotne
stranke za vpis mejnega depozita pri Banki Slovenije vsak delovni dan sistema
TARGET2 v času od odprtja sistema TARGET2 do najpozneje 15 minut po zaprtju
sistema TARGET2 (oziroma 30 minut po zaprtju sistema TARGET2 na zadnji delovni
dan Eurosistema v obdobju izpolnjevanja obveznih rezerv). Splošno pravilo je,
da se sistem TARGET2 odpre ob 7:00 uri in zapre ob 18:00 uri.
Nasprotna stranka predloži zahtevek Banki
Slovenije v skladu z Uporabniškim priročnikom za nasprotne stranke in Banko
Slovenije v zvezi s postopki vpisa in izplačila mejnega depozita v TARGET2, ki
je objavljen na spletni strani Banke Slovenije (www.bsi.si). 
SWIFT sporočila, ki so posredovana med
Banko Slovenije in nasprotno stranko v zvezi s sklenitvijo mejnega depozita,
imajo med strankama naravo pisne listine in služijo kot dokaz o sklenjenem
poslu. 
Naslednji delovni dan Banke Slovenije po
vpisu mejnega depozita Banka Slovenije ob odprtju sistema TARGET2 izplača
nasprotni stranki znesek mejnega depozita in obresti iz mejnega depozita. V
primeru, da je naslednji dan po vpisu depozita delovni dan sistema TARGET2 in
hkrati nacionalni praznik v Republiki Sloveniji, se depozit na ta dan ne
izplača, ampak se izplača prvi naslednji delovni dan Banke Slovenije.
Če je obrestna mera za mejni depozit
negativna, lahko Banka
Slovenije v primeru, da je bil mejni depozit vplačan s PM računa nasprotne stranke, poplača
terjatev iz naslova negativne obrestne mere iz zneska vpisanega mejnega depozita, ki bi ga morala vrniti. V primeru, da je bil
mejni depozit vplačan z računa
obveznih rezerv nasprotne stranke, lahko Banka Slovenije poplača terjatev iz naslova negativne
obrestne mere iz sredstev na PM računu
nasprotne stranke.
V primeru, da zahtevek nasprotne stranke za
vpis mejnega depozita ni pravilno izpolnjen, Banka Slovenije zavrne njen
zahtevek v skladu z Uporabniškim priročnikom za nasprotne stranke in Banko
Slovenije v zvezi s postopki vpisa in izplačila mejnega depozita v TARGET2. 
4.2    Postopki
pri posojilu čez dan
Nasprotna stranka lahko predloži Banki
Slovenije zahtevo za odobritev posojila čez dan v obliki zavarovanega posojila
vsak delovni dan sistema TARGET2 v času od odprtja sistema TARGET2 in
najkasneje do trenutka, ki še omogoča, da Banka Slovenije odobri zahtevo in
nakaže znesek posojila na PM račun nasprotne stranke v sistemu TARGET2 pred
zaprtjem sistema TARGET2. Pogoji za pridobitev posojila čez dan so predpisani v
dodatku VIII. k Splošnim pogojem za udeležbo v sistemu TARGET2- Slovenija
(Zagotavljanje posojila čez dan).
Nasprotna stranka predloži zahtevo Banki
Slovenije v skladu z Uporabniškim priročnikom za nasprotne stranke in Banko
Slovenije v zvezi s postopki črpanja in vračila posojila čez dan in mejnega
posojila, ki je objavljen na spletni strani Banke Slovenije (www.bsi.si). SWIFT
sporočila, ki so posredovana med Banko Slovenije in nasprotno stranko v zvezi z
odobritvijo posojila čez dan, imajo med strankama naravo pisne listine in
služijo kot dokaz o sklenjenem poslu.
Nasprotna stranka mora najkasneje ob
predložitvi zahteve za odobritev posojila čez dan zagotoviti zavarovanje svoje
obveznosti v skladu finančnega premoženja pri Banki Slovenije.
Nasprotna stranka mora vrniti znesek
odobrenega posojila čez dan isti dan, kot je bilo posojilo odobreno, in sicer
do zaprtja sistema TARGET2 na PM račun Banke Slovenije v sistemu TARGET2, v
skladu z Uporabniškim priročnikom za nasprotne stranke in Banko Slovenije v
zvezi s postopki črpanja in vračila posojila čez dan in mejnega posojila.
V primeru, da nasprotna stranka do zaprtja
sistema TARGET2 ne vrne posojila čez dan, se znesek nevrnjenega posojila čez
dan pretvori v mejno posojilo pod pogoji, ki ta dan veljajo za odprto ponudbo
mejnega posojila. Naslednji delovni dan sistema TARGET2 se ob odprtju sistema
TARGET2 znesek mejnega posojila, povečan za znesek obresti iz mejnega posojila,
pretvori v posojilo čez dan.
Zapadlost mejnega posojila, ki je bilo
črpano na podlagi zahteve nasprotne stranke, je naslednji delovni dan sistema
TARGET2 po odobritvi mejnega posojila ob odprtju sistema TARGET2, ko se znesek
mejnega posojila, povečan za znesek obresti iz mejnega posojila, pretvori v
posojilo čez dan.
4.3    AVKCIJSKI
POSTOPKI
4.3.1  Splošne
določbe
Avkcijski postopki Eurosistema se izvajajo
v šestih operativnih korakih:
Korak 1         Najava avkcije
Objava s strani ECB prek javnih elektronskih medijev in spletne
strani ECB (če je najava avkcije javno objavljena)
Korak 2         Priprava in predložitev protiponudb s strani
nasprotnih strank
Korak 3         Zbiranje protiponudb s strani Eurosistema
Korak 4         Dodelitev in objava rezultatov avkcije
-  Odločitev ECB o dodelitvi
-  Objava s strani ECB prek javnih elektronskih medijev in spletne
strani ECB (če se rezultati avkcije javno objavijo)
Korak 5         Pošiljanje obvestil ponudnikom
Korak 6         Poravnava transakcij
4.3.1.1      Vrste avkcij
Standardne in hitre
avkcije
Avkcije se lahko izvajajo v obliki standardnih
avkcij ali hitrih avkcij. Postopki so pri obeh vrstah avkcij enaki
razen časovnega okvira izvedbe. Standardne avkcije se izvedejo najkasneje v
roku 24 ur od najave avkcije do pošiljanja obvestil uspešnim ponudnikom,
poravnava operacije pa je običajno naslednji dan, ko je odprt sistem TARGET2 in
sistemi poravnav vrednostnih papirjev. Hitre avkcije se običajno izvedejo v
roku 90 minut od najave avkcije do pošiljanja obvestil uspešnim ponudnikom,
poravnava operacije pa je običajno isti dan.
V obliki
standardnih avkcij se izvajajo: operacije glavnega refinanciranja, operacije
dolgoročnejšega refinanciranja, povratne strukturne operacije za povečevanje
likvidnosti in izdaja dolžniških certifikatov ECB. V obliki hitrih avkcij se
lahko izvajajo: povratne transakcije za povečevanje in umikanje likvidnosti,
zbiranje vezanih depozitov in valutne zamenjave.
Avkcije s fiksno in
avkcije z variabilno mero
Eurosistem lahko izvaja avkcije s fiksno
mero ali z variabilno mero. Pri avkciji s fiksno mero ECB vnaprej določi
obrestno mero/ceno/swap točke, nasprotne stranke pa licitirajo znesek, v višini
katerega so pripravljene skleniti posel po vnaprej določeni fiksni meri. Pri
avkcijah z variabilno mero nasprotne stranke licitirajo zneske in obrestne
mere/cene/swap točke, pri katerih so pripravljene skleniti posel.
Pri avkcijah s fiksno mero se
protiponudbe, ki so jih podale vse nasprotne stranke, seštejejo. Če skupni
znesek protiponudb presega znesek za dodelitev, se predložene protiponudbe
dodelijo sorazmerno glede na razmerje med zneskom za dodelitev in skupnim
zneskom protiponudb. Znesek, dodeljen vsaki nasprotni stranki, se zaokroži na
najbližji euro. Vendar se lahko ECB na avkciji s fiksno mero odloči dodeliti vsakemu
ponudniku minimalni znesek/odstotek.
Pri avkcijah z variabilno mero, na
katerih Eurosistem povečuje likvidnost, se protiponudbe razvrstijo po padajočem
vrstnem redu glede na licitirano mero. Protiponudbe z najvišjimi obrestnimi
merami se sprejmejo najprej, medtem, ko se protiponudbe z vedno nižjimi
obrestnimi merami sprejemajo, dokler se ne izčrpa celotni znesek za dodelitev.
Če pri najnižji sprejeti obrestni meri (tj. pri mejni obrestni meri) skupni
znesek protiponudb po tej obrestni meri presega preostali znesek za dodelitev,
se preostali znesek razdeli med protiponudbe sorazmerno glede na razmerje med
preostalim zneskom za dodelitev in skupnim zneskom protiponudb pri mejni
obrestni meri. Znesek, dodeljen vsaki nasprotni stranki, se zaokroži na najbližji
euro.
Pri avkcijah z variabilno obrestno
mero/ceno, na katerih Eurosistem umika likvidnost (takšne avkcije se lahko
uporabljajo za izdajo dolžniških certifikatov ECB in zbiranje vezanih
depozitov), se protiponudbe razvrstijo po naraščajočem vrstnem redu licitiranih
obrestnih mer (ali v padajočem vrstnem redu licitiranih cen). Protiponudbe z
najnižjimi obrestnimi merami (najvišjimi cenami) se sprejmejo najprej, medtem,
ko se protiponudbe z vedno višjimi obrestnimi merami (nižjimi cenami)
sprejemajo, dokler se ne izčrpa celoten znesek likvidnosti, ki jo želi
Eurosistem z operacijo zmanjšati. Če pri najvišji obrestni meri (najnižji ceni)
od sprejetih (tj. pri mejni obrestni meri/ceni) skupni znesek protiponudb po
tej meri presega preostali znesek za dodelitev, se preostali znesek razdeli med
protiponudbe sorazmerno glede na razmerje med preostalim zneskom za dodelitev
in skupnim zneskom protiponudb pri mejni obrestni meri/ceni. Pri izdaji
dolžniških certifikatov ECB se znesek, dodeljen vsaki nasprotni stranki,
zaokroži na najbližji mnogokratnik nominalne vrednosti dolžniških certifikatov
ECB. Pri drugih operacijah umikanja likvidnosti se znesek, dodeljen vsaki
nasprotni stranki, zaokroži na najbližji euro.
Pri avkcijah z variabilno mero se lahko ECB
odloči, da vsakemu uspešnemu ponudniku dodeli minimalni znesek.
Pri dodelitvi na avkcijah valutnih
zamenjav z variabilno mero, na katerih Eurosistem povečuje likvidnost,
se protiponudbe razvrstijo po naraščajočem vrstnem redu glede na kotirane swap
točke.
Kotacije swap
točk se razvrstijo po naraščajočem vrstnem redu, ob upoštevanju predznaka
kotacije, ki je odvisen od predznaka obrestne razlike med tujo valuto in eurom.
Če je za dano ročnost valutne zamenjave obrestna mera za tujo valuto višja od
ustrezne obrestne mere za euro, je kotacija swap točke pozitivna (tj. euro
kotira s premijo glede na tujo valuto). Če je, nasprotno, obrestna mera za tujo
valuto nižja od ustrezne obrestne mere za euro, je kotacija swap točke
negativna (tj. euro kotira z diskontom glede na tujo valuto).
Najprej se sprejmejo protiponudbe z
najnižjimi kotacijami swap točk, nato pa se sprejemajo protiponudbe z vedno
višjimi kotacijami swap točk, in sicer dokler se ne izčrpa celotni znesek za
dodelitev v osnovni valuti. Če pri najvišji sprejeti kotaciji swap točk (tj.
pri mejni kotaciji swap točk) skupni znesek protiponudb po tej kotaciji presega
preostali znesek za dodelitev, se preostali znesek razdeli med protiponudbe
sorazmerno glede na razmerje med preostalim zneskom za dodelitev in skupnim
zneskom protiponudb pri mejni kotaciji swap točk. Znesek, dodeljen vsaki
nasprotni stranki, se zaokroži na najbližji euro.
Pri dodelitvi
na avkcijah valutnih zamenjav z variabilno mero, na katerih Eurosistem zmanjšuje
likvidnost, se protiponudbe razvrstijo po padajočem vrstnem redu
licitiranih kotacij swap točk. Kotacije swap točk se razvrstijo po padajočem
vrstnem redu ob upoštevanju predznaka kotacije. Ponudbe z najvišjimi kotacijami
swap točk se sprejmejo najprej, medtem ko se naslednje nižje kotacije swap točk
sprejemajo, dokler se ne izčrpa celotni znesek v osnovni valuti. Če pri
najnižji sprejeti kotaciji swap točk (tj. pri mejni kotaciji swap točk) skupni
znesek protiponudb po tej kotaciji presega preostali znesek za dodelitev, se
preostali znesek razdeli med protiponudbe sorazmerno glede na razmerje med
preostalim zneskom za dodelitev in skupnim zneskom protiponudb pri mejni
kotaciji swap točk. Znesek, dodeljen vsaki nasprotni stranki, se zaokroži na
najbližji euro.
Avkcija nizozemskega
tipa in avkcija ameriškega tipa
Pri dodelitvi lahko Eurosistem pri avkcijah
z variabilno mero uporabi avkcijo z enotno mero (avkcija nizozemskega tipa)
ali avkcijo z različnimi merami (avkcija ameriškega tipa). Pri uporabi
avkcije nizozemskega tipa se ista dodeljena obrestna mera/cena/swap točke
uporabi za vse sprejete protiponudbe in je enaka mejni obrestni meri/ceni/swap
točkam, pri kateri se izčrpa skupni znesek dodelitve na avkciji. Pri uporabi
avkcije ameriškega tipa je dodeljena obrestna mera/cena/swap točke enaka
ponujeni obrestni meri/ceni/swap točkam pri vsaki posamezni sprejeti
protiponudbi.
4.3.1.2      Najava
avkcije
ECB javno najavi standardne avkcije prek
elektronskih medijev in spletne strani ECB. Javna najava avkcije običajno
vsebuje naslednje podatke:
-      
referenčno številko avkcije,
-      
datum avkcije,
-      
vrsto operacije (povečevanje ali umikanje
likvidnosti in vrsta instrumenta denarne politike, ki se bo uporabil),
-      
rok zapadlosti operacije,
-      
vrsto avkcije (avkcija s fiksno mero ali
avkcija z variabilno mero),
-      
metodo dodelitve (avkcija nizozemskega tipa ali
avkcija ameriškega tipa), 
-      
predvideni znesek operacije (običajno samo pri
operacijah dolgoročnejšega refinanciranja),
-      
obrestno mero/ceno/swap točke, ki je določena
za avkcijo (pri avkcijah s fiksno mero),
-      
izklicno obrestno mero/ceno/swap točke (če je
predvideno),
-      
datum pričetka in datum zapadlosti operacije
(če je predvideno) ali datum poravnave in datum zapadlosti instrumenta (pri
izdaji dolžniških certifikatov ECB),
-      
valute, uporabljene v operaciji, in osnovno
valuto (pri valutnih zamenjavah),
-      
promptni devizni tečaj, ki se uporablja za
izračun protiponudbe (pri valutnih zamenjavah),
-      
zgornjo mejo protiponudbe (če je predvideno),
-      
minimalni posamezni znesek dodelitve (če je
predvideno),
-      
minimalni odstotek dodelitve (če je predvideno),
-      
rok za predložitev protiponudb,
-      
nominalno vrednost certifikatov (pri izdaji
dolžniških certifikatov ECB) in
-      
kodo ISIN izdaje (pri izdaji dolžniških
certifikatov ECB).
Eurosistem hitre avkcije običajno javno
najavi vnaprej, vendar se v izrednih okoliščinah ECB lahko odloči, da hitre
avkcije ne najavi. Najava hitrih avkcij poteka po enakih postopkih kakor za
standardne avkcije. Pri hitrih avkcijah, ki niso vnaprej javno najavljene,
Banka Slovenije neposredno obvesti izbrane nasprotne stranke. ECB si pridržuje pravico, da sprejme vse ukrepe, ki so po
njeni oceni ustrezni, da se popravi napaka v najavi avkcije, vključno s
preklicem ali prekinitvijo avkcije, ki se izvaja.
Najave avkcij se objavljajo v aplikaciji eAvkcije, ki je
spletna aplikacija Banke Slovenije za zbiranje protiponudb nasprotnih strank
pri avkcijah Eurosistema.
4.3.1.3      Zbiranje
in predložitev protiponudb s strani nasprotnih strank
Zbiranje in predložitev protiponudb pri
avkcijah poteka prek spletne aplikacije eAvkcije. Nasprotne stranke predložijo
protiponudbe Banki Slovenije v skladu z Uporabniškim priročnikom za uporabo
spletne aplikacije eAvkcije, ki je objavljen na spletni strani Banke Slovenije
(www.bsi.si). Protiponudbe ene institucije lahko predloži samo ena poslovalnica
(bodisi sedež ali izbrana podružnica) v Republiki Sloveniji.
Pri avkcijah s fiksno mero morajo nasprotne
stranke v svojih protiponudbah navesti denarni znesek, v višini katerega so
pripravljene skleniti posel z Banko Slovenije. Pri valutnih zamenjavah s fiksno
mero nasprotna stranka navede znesek v osnovni valuti, v višini katerega je
pripravljena skleniti posel z Banko Slovenije.
Pri avkcijah z variabilno mero lahko
nasprotne stranke predložijo do deset protiponudb z različnimi obrestnimi
merami/cenami/swap točkami. V izrednih okoliščinah lahko Eurosistem omeji
število protiponudb, ki se lahko predložijo pri avkcijah z variabilno mero. V
vsaki protiponudbi morajo navesti denarni znesek, v višini katerega so
pripravljene skleniti posel z Banko Slovenije, in ustrezno obrestno
mero/ceno/swap točke.
V zvezi z
izdajo dolžniških certifikatov ECB lahko ECB sklene, da morajo protiponudbe
vsebovati licitirano ceno in ne obrestno mero. V takšnih primerih se morajo
cene navesti kot odstotek nominalnega zneska. Pri valutnih zamenjavah z
variabilno mero je treba navesti znesek v osnovni valuti, v višini katerega je
nasprotna stranka pripravljena skleniti posel z Banko Slovenije, ter swap
točke.
Licitirane obrestne mere morajo biti
izražene kot mnogokratniki 0,01 odstotne točke. Pri operacijah valutnih
zamenjav z variabilno mero morajo biti swap točke navedene v skladu s splošnimi
tržnimi običaji, protiponudbe pa morajo biti izražene kot mnogokratniki 0,01
swap točke.
Pri operacijah glavnega refinanciranja,
operacijah finega uravnavanja in strukturnih operacijah znaša najnižji znesek
protiponudbe 1.000.000 EUR. Protiponudbe, ki ta znesek presegajo, morajo biti
izražene kot mnogokratniki 100.000 EUR. Najnižji znesek protiponudbe se
uporablja pri vsaki posamezni licitirani višini obrestne mere/cene/swap točk.
Pri operacijah dolgoročnejšega
refinanciranja znaša najnižji znesek protiponudbe 100.000 EUR. Protiponudbe, ki
presegajo najnižji določeni znesek protiponudbe, morajo biti izražene kot
mnogokratniki 10.000 EUR. Najnižji znesek protiponudbe se uporablja pri vsaki
posamezni višini licitirane obrestne mere.
ECB lahko določi zgornjo mejo protiponudbe,
da bi preprečila nesorazmerno visoke protiponudbe. Vsaka tovrstna omejitev
zgornje meje protiponudbe se vedno navede v javni najavi avkcije.
Nasprotne stranke morajo zagotoviti, da
imajo za denarni znesek, ki jim je bil dodeljen, vedno na razpolago zadostno
višino zavarovanja oziroma, da imajo, v primeru operacij umika likvidnosti,
vedno na razpolago denarna sredstva za poravnavo. Če nasprotna stranka ne
zagotovi zadostnega zneska zavarovanja ali denarnih sredstev za poravnavo
zneska, ki ji je bil dodeljen na avkciji, ji Banka Slovenije izreče sankcijo.
Protiponudbe morajo biti predložene Banki
Slovenije v roku, ki je določen v najavi operacije. Šteje se, da so
protiponudbe predložene Banki Slovenije takrat, ko jih nasprotna stranka odda,
in dobijo status »Protiponudbe oddane«.
Nasprotna stranka lahko do roka za oddajo
protiponudb protiponudbe tudi umakne, prav tako jih lahko do tega roka tudi
ponovno predloži. Po preteku roka oddaja protiponudb ni več mogoča.
V primeru nedelovanja oziroma nezmožnosti
dostopanja do spletne aplikacije eAvkcije morajo nasprotne stranke protiponudbe
poslati po rezervnem postopku, tako da jih do predpisanega roka predložijo
Banki Slovenije po telefaksu in potrdijo po telefonu. V primeru uporabe
rezervnega postopka morajo biti protiponudbe nasprotnih strank pripravljene v
skladu z vzorcem, ki ga za zadevno operacijo določi Banka Slovenije (Priloga 2
tega sklepa).
Protiponudbe, ki ne ustrezajo pogojem
najavljene avkcije, so neveljavne. Neveljavne so tudi vse protiponudbe
nasprotne stranke, če skupni znesek protiponudb presega zgornjo mejo
protiponudb, ki jo določi ECB. Prav tako so neveljavne posamezne protiponudbe,
ki so pod spodnjim zneskom protiponudbe ali ki so pod ali nad izklicno obrestno
mero/ceno/swap točkami. Banka Slovenije neveljavne protiponudbe zavrže.
Neveljavne so tudi protiponudbe, predložene
po rezervnem postopku, če te niso popolne, ne ustrezajo pogojem najavljene
avkcije ali niso pripravljene v skladu z vzorcem. Če je takšna protiponudba
neveljavna, Banka Slovenije takoj obvesti nasprotno stranko po telefonu.
4.3.1.4      Objava
rezultatov
Rezultate standardnih in hitrih avkcij ECB
javno objavi prek elektronskih medijev in spletne strani ECB. Javno sporočilo o
rezultatih avkcije običajno vsebuje naslednje podatke:
-      
eferenčno številko avkcije,
-      
datum avkcije,
-      
vrsto operacije,
-      
rok zapadlosti operacije,
-      
skupni znesek protiponudb s strani nasprotnih
strank Eurosistema,
-      
število ponudnikov,
-      
valute, uporabljene v operaciji (pri valutnih
zamenjavah),
-      
skupni dodeljeni znesek,
-      
odstotek dodelitve (pri avkcijah s fiksno
mero),
-      
promptni devizni tečaj (pri valutnih
zamenjavah),
-      
mejno obrestno mero/ceno/swap točke in odstotek
dodelitve pri mejni obrestni meri/ceni/swap točkah (pri avkcijah z variabilno
mero),
-      
najnižjo licitirano obrestno mero/ceno/swap
točke, najvišjo licitirano obrestno mero/ceno/swap točke in tehtano povprečno
obrestno mero/ceno/swap točke dodelitve (pri avkcijah ameriškega tipa),
-      
datum začetka in datum zapadlosti operacije (če
je predvideno) ali datum valute in datum zapadlosti instrumenta (pri izdaji
dolžniških certifikatov ECB),
-      
minimalni posamezni znesek dodelitve (če je
predvideno),
-      
minimalni odstotek dodelitve (če je
predvideno),
-      
nominalno vrednost certifikatov (pri izdaji
dolžniških certifikatov ECB) in
-      
kodo ISIN izdaje (pri izdaji dolžniških
certifikatov ECB).
Banka Slovenije obvesti ponudnike o
rezultatih dodelitve neposredno prek spletne aplikacije eAvkcije oziroma po
telefaksu v primeru uporabe rezervnih postopkov.
Sporočila pri avkcijskih postopkih, ki so
posredovana med Banko Slovenije in nasprotno stranko prek spletne aplikacije
eAvkcije, oziroma v primeru uporabe rezervnih postopkov po telefaksu in
telefonu, imajo med strankama naravo pisne listine in služijo kot dokaz o
sklenjenem poslu. Če je v rezultatu avkcije kateri koli od zgoraj navedenih
podatkov napačen, si ECB pridržuje pravico, da sprejme vse ukrepe, ki so po
njeni oceni ustrezni, da se ti napačni podatki popravijo.
4.3.2  Postopki
pri operacijah glavnega refinanciranja
Običajni urnik izvedbe avkcije in poravnave
pri operacijah glavnega refinanciranja, ki se izvajajo v obliki standardnih
avkcij in po vnaprej objavljenem koledarju:
T – trgovalni datum
Koledar za izvajanje operacij glavnega
refinanciranja in operacij dolgoročnejšega refinanciranja Eurosistema za tekoče
leto se objavi najmanj 3 mesece pred začetkom leta na spletni strani ECB
(www.ecb.europa.eu) in spletni strani Banke Slovenije (www.bsi.si). Ker ECB pri
pripravi okvirnega koledarja upošteva državne praznike v posameznih državah
članicah, so možna odstopanja od običajnih trgovalnih dni.
4.3.2.1      Predložitev
protiponudb nasprotnih strank
Nasprotna stranka predloži protiponudbe za
operacijo glavnega refinanciranja Banki Slovenije v skladu z Uporabniškim
priročnikom za uporabo spletne aplikacije eAvkcije, ki je objavljen na spletni
strani Banke Slovenije (www.bsi.si).
Nasprotna stranka lahko predloži, umakne
ali predloži popravljene protiponudbe do izteka roka za predložitev
protiponudb. Ko so protiponudbe oddane, se jim v aplikaciji dodeli status
“Protiponudbe oddane”.
V primeru nedelovanja oziroma nezmožnosti
dostopanja do spletne aplikacije eAvkcije se izvede rezervni postopek.
Nasprotna stranka mora do izteka roka za predložitev protiponudb predložiti
protiponudbe na predpisanem obrazcu (Priloga 2a tega sklepa) po telefaksu ter
jih potrditi po telefonu. Številki telefaksa in telefona sta objavljeni na
spletni strani Banke Slovenije (www.bsi.si).
Protiponudbe morajo biti pravilno
izpolnjene in podpisane s strani pooblaščenih podpisnikov. Nasprotna stranka v
obrazcu navede referenčno številko operacije in ime operacije (Operacija
glavnega refinanciranja).
Pri avkciji s fiksno mero nasprotna stranka
predloži eno protiponudbo, pri avkciji z variabilno mero lahko nasprotna
stranka predloži do deset protiponudb z različnimi obrestnimi merami. Pri vsaki
protiponudbi mora navesti znesek, v višini katerega je pripravljena skleniti posel
z Banko Slovenije. Najnižji znesek vsake izmed protiponudb nasprotne stranke
znaša 1.000.000 EUR. Protiponudbe, ki presegajo najnižji znesek, morajo biti
izražene kot mnogokratniki 100.000 EUR. ECB lahko določi zgornjo mejo
protiponudbe, da bi preprečila nesorazmerno visoke protiponudbe.
Pri avkciji z variabilno mero morajo biti
licitirane obrestne mere enake ali višje od izklicne obrestne mere. Če so višje
od izklicne obrestne mere, morajo biti izražene kot mnogokratniki 0,01 odstotne
točke.
4.3.2.2      Neveljavnost
protiponudb
Protiponudbe nasprotne stranke so
neveljavne, če jih nasprotna stranka predloži po izteku roka za predložitev
protiponudb. Banka Slovenije neveljavne protiponudbe zavrže.
Banka Slovenije zavrže tudi protiponudbe
nasprotne stranke, predložene po rezervnem postopku, če te ne izpolnjujejo
pogojev iz točke 4.3.2.1 tega sklepa. Zavržejo se vse protiponudbe nasprotne
stranke, če vsaj ena protiponudba ne izpolnjuje navedenih pogojev. Ko Banka
Slovenije zavrže protiponudbe nasprotne stranke, o svoji odločitvi takoj
obvesti nasprotno stranko po telefonu.
4.3.2.3      Obveščanje
ponudnikov
Banka Slovenije do predpisanega roka s
posredovanjem obvestil o sodelovanju na avkciji v aplikaciji eAvkcije obvesti
posamezne nasprotne stranke o uspešnosti predloženih protiponudb. V primeru
nedelovanja aplikacije eAvkcije Banka Slovenije obvesti posamezne nasprotne
stranke po telefaksu (rezervni postopek).
4.3.2.4      Postopek
poravnave in vračila 
Nasprotna stranka mora najkasneje do 13:00
ure na datum poravnave operacije, ki je praviloma naslednji delovni dan
Eurosistema po sprejetju protiponudb, zagotoviti zavarovanje svoje obveznosti v
skladu finančnega premoženja pri Banki Slovenije v skladu z določbami poglavij
5 in 6 tega sklepa.
Banka Slovenije nakaže nasprotni stranki na
njen PM račun znesek sprejetih protiponudb (v nadaljevanju: nakazilo) do 14:00
ure na datum poravnave operacije. V primeru, da nasprotna stranka ni zagotovila
zavarovanja v skladu finančnega premoženja pri Banki Slovenije v predpisanem
roku, ji Banka Slovenije nakaže le del nakazila do višine zagotovljenega
zavarovanja. V tem primeru se najprej poravna sprejeta protiponudba nasprotne
stranke z najvišjo obrestno mero, medtem ko se sprejete protiponudbe nasprotne
stranke z vedno nižjimi obrestnimi merami poravnajo, dokler se ne izčrpa ves
znesek delnega nakazila.
Na datum zapadlosti operacije nasprotna
stranka nakaže Banki Slovenije na njen PM račun glavnico in obresti iz naslova
zapadle operacije do 14:00 ure. Pri izračunu obresti se uporablja linearna
obrestna mera, pri čemer se za štetje dni uporablja konvencija “dejansko
število dni/360 dni v letu”.
Če na datum poravnave nove operacije
nasprotni stranki dospe istovrstna operacija, se nakazilo in vračilo glavnice
in obresti netirata in znesek razlike bodisi Banka Slovenije nakaže nasprotni
stranki (če je nakazilo višje od vsote vračila glavnice in obresti zapadle
operacije) bodisi nasprotna stranka nakaže Banki Slovenije (če je nakazilo
nižje od vsote vračila glavnice in obresti zapadle operacije).
Po prejemu vračila glavnice in obresti
Banka Slovenije nasprotni stranki sprosti zavarovanje v skladu finančnega
premoženja pri Banki Slovenije.
4.3.3  Postopki
pri operacijah dolgoročnejšega refinanciranja
Običajni urnik
izvedbe avkcije in poravnave pri operacijah dolgoročnejšega refinanciranja, ki
se izvajajo v obliki standardnih avkcij in po vnaprej objavljenem koledarju:
T – trgovalni datum
Koledar za
izvajanje operacij glavnega refinanciranja in operacij dolgoročnejšega
refinanciranja Eurosistema za tekoče leto se objavi najmanj 3 mesece pred
začetkom leta na spletni strani ECB (www.ecb.europa.eu) in spletni strani Banke
Slovenije (www.bsi.si). Ker ECB pri pripravi okvirnega koledarja upošteva
državne praznike v državah članicah, so možna odstopanja od običajnih
trgovalnih dni.
4.3.3.1      Predložitev protiponudb nasprotnih strank
Nasprotna stranka predloži protiponudbe za
operacijo dolgoročnejšega refinanciranja Banki Slovenije v skladu z
Uporabniškim priročnikom za uporabo spletne aplikacije eAvkcije, ki je
objavljen na spletni strani Banke Slovenije (www.bsi.si).
Nasprotna stranka lahko predloži, umakne
ali predloži popravljene protiponudbe do izteka roka za predložitev
protiponudb. Ko so protiponudbe oddane, se jim v aplikaciji dodeli status
“Protiponudbe oddane”.
V primeru nedelovanja oziroma nezmožnosti
dostopanja do spletne aplikacije eAvkcije se izvede rezervni postopek.
Nasprotna stranka mora do izteka roka za predložitev protiponudb predložiti
protiponudbe na predpisanem obrazcu (Priloga 2a tega sklepa) po telefaksu ter
jih potrditi po telefonu. Številki telefaksa in telefona sta objavljeni na
spletni strani Banke Slovenije (www.bsi.si).
Protiponudbe morajo biti pravilno
izpolnjene in podpisane s strani pooblaščenih podpisnikov. Nasprotna stranka v obrazcu
navede referenčno številko operacije in ime operacije (Operacija
dolgoročnejšega refinanciranja).
Pri avkciji s fiksno mero nasprotna stranka
predloži eno protiponudbo, pri avkciji z variabilno mero pa lahko nasprotna
stranka predloži do deset protiponudb z različnimi obrestnimi merami. Pri vsaki
protiponudbi mora navesti znesek, v višini katerega je pripravljena skleniti
posel z Banko Slovenije. Najnižji znesek vsake izmed protiponudb nasprotne
stranke znaša 100.000 EUR. Protiponudbe, ki presegajo najnižji znesek, morajo
biti izražene kot mnogokratniki 10.000 EUR. ECB lahko določi zgornjo mejo
protiponudbe, da bi preprečila nesorazmerno visoke protiponudbe.
Pri avkciji z variabilno mero morajo biti
licitirane obrestne mere enake ali višje od izklicne obrestne mere. Če so višje
od izklicne obrestne mere, morajo biti izražene kot mnogokratniki 0,01 odstotne
točke.
4.3.3.2      Neveljavnost
protiponudb
Protiponudbe nasprotne stranke so
neveljavne, če jih nasprotna stranka predloži po izteku roka za predložitev
protiponudb. Banka Slovenije neveljavne protiponudbe zavrže.
Banka Slovenije zavrže tudi protiponudbe
nasprotne stranke, predložene po rezervnem postopku, če te ne izpolnjujejo
pogojev iz točke 4.3.3.1 tega sklepa. Zavržejo se vse protiponudbe nasprotne
stranke, če vsaj ena protiponudba ne izpolnjuje navedenih pogojev. Ko Banka
Slovenije zavrže protiponudbe nasprotne stranke, o svoji odločitvi takoj
obvesti nasprotno stranko po telefonu.
4.3.3.3      Obveščanje
ponudnikov
Banka Slovenije do predpisanega roka s
posredovanjem obvestil o sodelovanju na avkciji v aplikaciji eAvkcije obvesti
posamezne nasprotne stranke o uspešnosti predloženih protiponudb. V primeru
nedelovanja aplikacije eAvkcije Banka Slovenije obvesti posamezne nasprotne
stranke po telefaksu (rezervni postopek).
4.3.3.4      Postopek
poravnave in vračila 
Nasprotna stranka mora najkasneje do 13:00
ure na datum poravnave operacije, ki je praviloma naslednji delovni dan
Eurosistema po sprejetju protiponudb, zagotoviti zavarovanje svoje obveznosti v
skladu finančnega premoženja pri Banki Slovenije v skladu z določbami poglavij
5 in 6 tega sklepa.
Banka Slovenije nakaže nasprotni stranki na
njen PM račun znesek sprejetih protiponudb (nakazilo) do 14:00 ure na datum
poravnave operacije. V primeru, da nasprotna stranka ni zagotovila zavarovanja
v skladu finančnega premoženja pri Banki Slovenije v predpisanem roku, ji Banka
Slovenije nakaže le del nakazila do višine zagotovljenega zavarovanja. V tem
primeru se najprej poravna sprejeta protiponudba nasprotne stranke z najvišjo
obrestno mero, medtem ko se sprejete protiponudbe nasprotne stranke z vedno
nižjimi obrestnimi merami poravnajo, dokler se ne izčrpa ves znesek delnega
nakazila.
Na datum zapadlosti operacije nasprotna
stranka nakaže Banki Slovenije na njen PM račun glavnico in obresti iz naslova
zapadle operacije do 14:00 ure. Pri izračunu obresti se uporablja linearna
obrestna mera, pri čemer se za štetje dni uporablja konvencija “dejansko
število dni/360 dni v letu”. Po prejemu vračila glavnice in obresti Banka
Slovenije nasprotni stranki sprosti zavarovanje v skladu finančnega premoženja
pri Banki Slovenije.
Če na datum poravnave nove operacije
nasprotni stranki dospe istovrstna operacija, se nakazilo in vračilo glavnice
in obresti netirata in znesek razlike bodisi Banka Slovenije nakaže nasprotni
stranki (če je nakazilo višje od vsote vračila glavnice in obresti zapadle
operacije) bodisi nasprotna stranka nakaže Banki Slovenije (če je nakazilo
nižje od vsote vračila glavnice in obresti zapadle operacije).
4.3.4  Postopki
pri povratnih strukturnih operacijah
Običajni urnik
izvedbe povratnih strukturnih operacij, ki se izvajajo v obliki standardnih
avkcij, vendar ne po vnaprej objavljenem koledarju (ni standardizirane
frekvence in standardizirane zapadlosti):
T – trgovalni datum
Avkcije se običajno izvajajo in poravnavajo
samo na dneve, ki so delovni dnevi nacionalnih centralnih bank v vseh državah
članicah.
4.3.4.1      Predložitev
protiponudb nasprotnih strank
Nasprotna stranka predloži protiponudbe za
povratne strukturne operacije Banki Slovenije v skladu z Uporabniškim
priročnikom za uporabo spletne aplikacije eAvkcije, ki je objavljen na spletni
strani Banke Slovenije (www.bsi.si).
Nasprotna stranka lahko predloži, umakne
ali predloži popravljene protiponudbe do izteka roka za predložitev
protiponudb. Ko so protiponudbe oddane, se jim v aplikaciji dodeli status
“Protiponudbe oddane”.
V primeru nedelovanja oziroma nezmožnosti
dostopanja do spletne aplikacije eAvkcije se izvede rezervni postopek.
Nasprotna stranka mora do izteka roka za predložitev protiponudb predložiti
protiponudbe na predpisanem obrazcu (Priloga 2a tega sklepa) po telefaksu ter
jih potrditi po telefonu. Številki telefaksa in telefona sta objavljeni na
spletni strani Banke Slovenije (www.bsi.si).
Protiponudbe morajo biti pravilno
izpolnjene in podpisane s strani pooblaščenih podpisnikov. Nasprotna stranka v
obrazcu navede referenčno številko operacije in ime operacije (Strukturna
operacija).
Pri avkciji s fiksno mero nasprotna stranka
predloži eno protiponudbo, pri avkciji z variabilno mero pa lahko nasprotna
stranka predloži do deset protiponudb z različnimi obrestnimi merami. Pri vsaki
protiponudbi mora navesti znesek, v višini katerega je pripravljena skleniti
posel z Banko Slovenije. Najnižji znesek vsake izmed protiponudb nasprotne
stranke znaša 1.000.000 EUR. Protiponudbe, ki presegajo najnižji znesek, morajo
biti izražene kot mnogokratniki 100.000 EUR. ECB lahko določi zgornjo mejo
protiponudbe, da bi preprečila nesorazmerno visoke protiponudbe.
Pri avkciji z variabilno mero morajo biti
licitirane obrestne mere enake ali višje od izklicne obrestne mere. Če so višje
od izklicne obrestne mere, morajo biti izražene kot mnogokratniki 0,01 odstotne
točke.
4.3.4.2      Neveljavnost
protiponudb
Protiponudbe nasprotne stranke so
neveljavne, če jih nasprotna stranka predloži po izteku roka za predložitev
protiponudb. Banka Slovenije neveljavne protiponudbe zavrže.
Banka Slovenije zavrže tudi protiponudbe
nasprotne stranke, predložene po rezervnem postopku, če te ne izpolnjujejo
pogojev iz točke 4.3.4.1 tega sklepa. Zavržejo se vse protiponudbe nasprotne
stranke, če vsaj ena protiponudba ne izpolnjuje navedenih pogojev. Ko Banka
Slovenije zavrže protiponudbe nasprotne stranke, o svoji odločitvi takoj obvesti
nasprotno stranko po telefonu.
4.3.4.3      Obveščanje
ponudnikov
Banka Slovenije do predpisanega roka s
posredovanjem obvestil o sodelovanju na avkciji v aplikaciji eAvkcije obvesti
posamezne nasprotne stranke o uspešnosti predloženih protiponudb. V primeru nedelovanja
aplikacije eAvkcije Banka Slovenije obvesti posamezne nasprotne stranke po
telefaksu (rezervni postopek).
4.3.4.4      Postopek
poravnave in vračila 
Nasprotna stranka mora najkasneje do 13:00
ure na datum poravnave operacije, ki je praviloma naslednji delovni dan
Eurosistema po sprejetju protiponudb, zagotoviti zavarovanje svoje obveznosti v
skladu finančnega premoženja pri Banki Slovenije v skladu z določbami poglavij
5 in 6 tega sklepa.
Banka Slovenije nakaže nasprotni stranki na
njen PM račun znesek sprejetih protiponudb (nakazilo) do 14:00 ure na datum
poravnave operacije. V primeru, da nasprotna stranka ni zagotovila zavarovanja
v skladu finančnega premoženja pri Banki Slovenije v predpisanem roku, ji Banka
Slovenije nakaže le del nakazila do višine zagotovljenega zavarovanja. V tem
primeru se najprej poravna sprejeta protiponudba nasprotne stranke z najvišjo
obrestno mero, medtem ko se sprejete protiponudbe nasprotne stranke z vedno
nižjimi obrestnimi merami poravnajo, dokler se ne izčrpa ves znesek delnega
nakazila.
Na datum zapadlosti operacije nasprotna
stranka nakaže Banki Slovenije na njen PM račun glavnico in obresti iz naslova
zapadle operacije do 14:00 ure. Pri izračunu obresti se uporablja linearna
obrestna mera, pri čemer se za štetje dni uporablja konvencija “dejansko
število dni/360 dni v letu”.
Po prejemu vračila glavnice in obresti
Banka Slovenije nasprotni stranki sprosti zavarovanje v skladu finančnega
premoženja pri Banki Slovenije.
4.3.5  Postopki
pri povratnih operacijah finega uravnavanja za povečevanje likvidnosti
Okvirni urnik
izvedbe hitre avkcije pri povratnih operacijah finega uravnavanja za
povečevanje likvidnosti, ki se ne izvajajo po vnaprej objavljenem koledarju (ni
standardizirane frekvence in standardizirane zapadlosti):
T – trgovalni datum
Banka Slovenije sodeluje v teh operacijah
takrat, ko so trgovalni dan, datum poravnave in datum vračila delovni dnevi
Banke Slovenije. V primeru, da operacija ni vnaprej javno najavljena s strani
ECB, Banka Slovenije o tem neposredno obvesti vse primerne nasprotne stranke,
ki so izbrane za izvajanje povratnih operacij finega uravnavanja v skladu z
določbami točke 2.2 tega sklepa.
4.3.5.1      Predložitev
protiponudb nasprotnih strank
Nasprotna stranka predloži protiponudbe za
povratne operacije finega uravnavanja za povečevanje likvidnosti Banki
Slovenije v skladu z Uporabniškim priročnikom za uporabo spletne aplikacije
eAvkcije, ki je objavljen na spletni strani Banke Slovenije (www.bsi.si).
Nasprotna stranka lahko predloži, umakne
ali predloži popravljene protiponudbe do izteka roka za predložitev
protiponudb. Ko so protiponudbe oddane, se jim v aplikaciji dodeli status
“Protiponudbe oddane”.
V primeru nedelovanja oziroma nezmožnosti
dostopanja do spletne aplikacije eAvkcije se izvede rezervni postopek.
Nasprotna stranka mora do izteka roka za predložitev protiponudb predložiti
protiponudbe na predpisanem obrazcu (Priloga 2a tega sklepa) po telefaksu ter
jih potrditi po telefonu. Številki telefaksa in telefona sta objavljeni na
spletni strani Banke Slovenije (www.bsi.si).
Protiponudbe morajo biti pravilno
izpolnjene in podpisane s strani pooblaščenih podpisnikov. Nasprotna stranka v
obrazcu navede referenčno številko operacije in ime operacije (Operacija finega
uravnavanja).
Pri avkciji s fiksno mero nasprotna stranka
predloži eno protiponudbo, pri avkciji z variabilno mero pa lahko nasprotna
stranka predloži do deset protiponudb z različnimi obrestnimi merami. Pri vsaki
protiponudbi mora navesti znesek, v višini katerega je pripravljena skleniti
posel z Banko Slovenije. Najnižji znesek vsake izmed protiponudb nasprotne
stranke znaša 1.000.000 EUR. Protiponudbe, ki presegajo najnižji znesek, morajo
biti izražene kot mnogokratniki 100.000 EUR. ECB lahko določi zgornjo mejo
protiponudbe, da bi preprečila nesorazmerno visoke protiponudbe.
Pri avkciji z variabilno mero morajo biti
licitirane obrestne mere enake ali višje od izklicne obrestne mere. Če so višje
od izklicne obrestne mere, morajo biti izražene kot mnogokratniki 0,01 odstotne
točke.
4.3.5.2      Neveljavnost
protiponudb
Protiponudbe nasprotne stranke so
neveljavne, če jih nasprotna stranka predloži po izteku roka za predložitev
protiponudb. Banka Slovenije neveljavne protiponudbe zavrže.
Banka Slovenije zavrže tudi protiponudbe
nasprotne stranke, predložene po rezervnem postopku, če te ne izpolnjujejo
pogojev iz točke 4.3.5.1 tega sklepa. Zavržejo se vse protiponudbe nasprotne
stranke, če vsaj ena protiponudba ne izpolnjuje navedenih pogojev. Ko Banka
Slovenije zavrže protiponudbe nasprotne stranke, o svoji odločitvi takoj
obvesti nasprotno stranko po telefonu.
4.3.5.3      Obveščanje
ponudnikov
Banka Slovenije do predpisanega roka s
posredovanjem obvestil o sodelovanju na avkciji v aplikaciji eAvkcije obvesti
posamezne nasprotne stranke o uspešnosti predloženih protiponudb. V primeru
nedelovanja aplikacije eAvkcije Banka Slovenije obvesti posamezne nasprotne
stranke po telefaksu (rezervni postopek).
4.3.5.4      Postopek
poravnave in vračila 
Nasprotna stranka mora najkasneje do
poravnave operacije zagotoviti zavarovanje svoje obveznosti v skladu finančnega
premoženja pri Banki Slovenije v skladu z določbami poglavij 5 in 6 tega
sklepa.
Banka Slovenije nakaže nasprotni stranki na
datum poravnave, ki je običajno enak trgovalnemu dnevu, na njen PM račun znesek
sprejetih protiponudb (nakazilo). V primeru, da nasprotna stranka ni zagotovila
zavarovanja v skladu finančnega premoženja pri Banki Slovenije v predpisanem
roku, ji Banka Slovenije nakaže le del nakazila do višine zagotovljenega
zavarovanja. V tem primeru se najprej poravna sprejeta protiponudba nasprotne
stranke z najvišjo obrestno mero, medtem ko se sprejete protiponudbe nasprotne
stranke z vedno nižjimi obrestnimi merami poravnajo, dokler se ne izčrpa ves
znesek delnega nakazila.
Na datum zapadlosti operacije nasprotna
stranka nakaže Banki Slovenije na njen PM račun glavnico in obresti iz naslova
zapadle operacije do 14:00 ure. Pri izračunu obresti se uporablja linearna
obrestna mera, pri čemer se za štetje dni uporablja konvencija “dejansko število
dni/360 dni v letu”.
Po prejemu vračila glavnice in obresti
Banka Slovenije nasprotni stranki sprosti zavarovanje v skladu finančnega
premoženja pri Banki Slovenije.
4.3.6  Postopki
pri operacijah finega uravnavanja v obliki vezanih depozitov
Okvirni urnik
izvedbe hitre avkcije pri zbiranju vezanih depozitov, ki se ne izvajajo po
vnaprej objavljenem koledarju (ni standardizirane frekvence in standardizirane
zapadlosti):
T – trgovalni datum
Banka Slovenije sodeluje v teh operacijah
takrat, ko so trgovalni dan, datum poravnave in datum vračila delovni dnevi
Banke Slovenije. V primeru, da operacija ni vnaprej javno najavljena s strani
ECB, Banka Slovenije o tem neposredno obvesti vse primerne nasprotne stranke,
ki so izbrane za izvajanje zbiranja vezanih depozitov v skladu z določbami
točke 2.2 tega sklepa.
4.3.6.1      Predložitev
protiponudb nasprotnih strank
Nasprotna stranka predloži protiponudbe za
operacije finega uravnavanja v obliki vezanih depozitov Banki Slovenije v
skladu z Uporabniškim priročnikom za uporabo spletne aplikacije eAvkcije, ki je
objavljen na spletni strani Banke Slovenije (www.bsi.si).
Nasprotna stranka lahko predloži, umakne
ali predloži popravljene protiponudbe do izteka roka za predložitev
protiponudb. Ko so protiponudbe oddane, se jim v aplikaciji dodeli status
“Protiponudbe oddane”.
V primeru nedelovanja oziroma nezmožnosti
dostopanja do spletne aplikacije eAvkcije se izvede rezervni postopek.
Nasprotna stranka mora do izteka roka za predložitev protiponudb predložiti
protiponudbe na predpisanem obrazcu (Priloga 2a tega sklepa) po telefaksu ter
jih potrditi po telefonu. Številki telefaksa in telefona sta objavljeni na
spletni strani Banke Slovenije (www.bsi.si).
Protiponudbe morajo biti pravilno
izpolnjene in podpisane s strani pooblaščenih podpisnikov. Nasprotna stranka v
obrazcu navede referenčno številko operacije in ime operacije (Operacija finega
uravnavanja).
Pri avkciji s fiksno mero nasprotna stranka
predloži eno protiponudbo, pri avkciji z variabilno mero pa lahko nasprotna
stranka predloži do deset protiponudb z različnimi obrestnimi merami. Pri vsaki
protiponudbi mora navesti znesek, v višini katerega je pripravljena skleniti
posel z Banko Slovenije. Najnižji znesek vsake izmed protiponudb nasprotne
stranke znaša 1.000.000 EUR. Protiponudbe, ki presegajo najnižji znesek, morajo
biti izražene kot mnogokratniki 100.000 EUR. ECB lahko določi zgornjo mejo
protiponudbe, da bi preprečila nesorazmerno visoke protiponudbe.
Pri avkciji z variabilno mero morajo biti
licitirane obrestne mere enake ali nižje od izklicne obrestne mere. Če so nižje
od izklicne obrestne mere, morajo biti izražene kot mnogokratniki 0,01 odstotne
točke.
4.3.6.2      Neveljavnost
protiponudb
Protiponudbe nasprotne stranke so
neveljavne, če jih nasprotna stranka predloži po izteku roka za predložitev
protiponudb. Banka Slovenije neveljavne protiponudbe zavrže.
Banka Slovenije zavrže tudi protiponudbe
nasprotne stranke, predložene po rezervnem postopku, če te ne izpolnjujejo
pogojev iz točke 4.3.6.1 tega sklepa. Zavržejo se vse protiponudbe nasprotne
stranke, če vsaj ena protiponudba ne izpolnjuje navedenih pogojev. Ko Banka
Slovenije zavrže protiponudbe nasprotne stranke, o svoji odločitvi takoj
obvesti nasprotno stranko po telefonu.
4.3.6.3      Obveščanje
ponudnikov
Banka Slovenije do predpisanega roka s
posredovanjem obvestil o sodelovanju na avkciji v aplikaciji eAvkcije obvesti
posamezne nasprotne stranke o uspešnosti predloženih protiponudb. V primeru
nedelovanja aplikacije eAvkcije Banka Slovenije obvesti posamezne nasprotne
stranke po telefaksu (rezervni postopek).
4.3.6.4      Postopek
poravnave in vračila
Nasprotna stranka mora na datum poravnave,
ki je običajno enak trgovalnemu dnevu operacije, na PM račun Banke Slovenije
nakazati znesek sprejetih protiponudb. 
Na datum zapadlosti operacije Banka Slovenije nakaže nasprotni
stranki na njen PM račun znesek vpisanega vezanega depozita in obresti do 14:00
ure. Pri izračunu obresti se uporablja linearna obrestna mera, pri čemer se za
štetje dni uporablja konvencija "dejansko število dni/360 dni v
letu".
Če je obrestna mera za vpisan vezan depozit negativna, lahko
Banka Slovenije poplača terjatev iz naslova negativne obrestne mere iz zneska
vpisanega vezanega depozita, ki bi ga morala vrniti. Banka Slovenije izplača
nasprotni stranki vpisan vezan depozit, zmanjšan za znesek negativnih obresti.
4.3.7  Postopki
pri operacijah finega uravnavanja v obliki valutnih zamenjav
Okvirni urnik
izvedbe hitre avkcije pri operacijah finega uravnavanja v obliki valutnih
zamenjav, ki se ne izvajajo po vnaprej objavljenem koledarju (ni
standardizirane frekvence in standardizirane zapadlosti):
T – trgovalni datum
Banka Slovenije sodeluje v teh operacijah
takrat, ko so trgovalni datum, datum poravnave in datum drugega dela valutne
zamenjave delovni dnevi Banke Slovenije. V primeru, da operacija ni vnaprej
javno najavljena s strani ECB, Banka Slovenije o tem neposredno obvesti vse
primerne nasprotne stranke, ki so izbrane za izvajanje operacij finega
uravnavanja v obliki valutnih zamenjav.
4.3.7.1      Predložitev
protiponudb nasprotnih strank
Nasprotna stranka predloži protiponudbe za
operacije finega uravnavanja v obliki valutnih zamenjav Banki Slovenije v
skladu z Uporabniškim priročnikom za uporabo spletne aplikacije eAvkcije, ki je
objavljen na spletni strani Banke Slovenije (www.bsi.si).
Nasprotna stranka lahko predloži, umakne
ali predloži popravljene protiponudbe do izteka roka za predložitev
protiponudb. Ko so protiponudbe oddane, se jim v aplikaciji dodeli status
“Protiponudbe oddane”.
V primeru nedelovanja oziroma nezmožnosti
dostopanja do spletne aplikacije eAvkcije se izvede rezervni postopek.
Nasprotna stranka mora do izteka roka za predložitev protiponudb predložiti
protiponudbe na predpisanem obrazcu (Priloga 2b tega sklepa) po telefaksu ter jih
potrditi po telefonu. Številki telefaksa in telefona sta objavljeni na spletni
strani Banke Slovenije (www.bsi.si).
Protiponudbe morajo biti pravilno
izpolnjene in podpisane s strani pooblaščenih podpisnikov. Nasprotna stranka v
obrazcu navede referenčno številko operacije in ime operacije (Operacija finega
uravnavanja).
Pri avkciji s fiksno mero nasprotna stranka
predloži eno protiponudbo, pri avkciji z variabilno mero pa lahko nasprotna
stranka predloži do deset protiponudb z različnimi swap točkami. Pri vsaki
protiponudbi mora navesti znesek v osnovni valuti, ki ga Banki Slovenije želi
prodati (in ponovno kupiti) ali kupiti (in ponovno prodati). Najnižji znesek
vsake izmed protiponudb nasprotne stranke je praviloma naveden v najavi
avkcije. ECB lahko določi zgornjo mejo protiponudbe, da bi preprečila
nesorazmerno visoke protiponudbe.
Pri avkciji z variabilno mero morajo biti
pri operacijah povečevanja (umikanja) likvidnosti licitirane swap točke enake
ali nižje (enake ali višje) od izklicnih swap točke. Če so različne od
izklicnih swap točk, morajo biti izražene kot mnogokratniki 0,01 swap točke.
4.3.7.2      Neveljavnost
protiponudb
Protiponudbe nasprotne stranke so
neveljavne, če jih nasprotna stranka predloži po izteku roka za predložitev
protiponudb. Banka Slovenije neveljavne protiponudbe zavrže.
Banka Slovenije zavrže tudi protiponudbe
nasprotne stranke, predložene po rezervnem postopku, če te ne izpolnjujejo
pogojev iz točke 4.3.7.1 tega sklepa. Zavržejo se vse protiponudbe nasprotne
stranke, če vsaj ena protiponudba ne izpolnjuje navedenih pogojev. Ko Banka
Slovenije zavrže protiponudbe nasprotne stranke, o svoji odločitvi takoj
obvesti nasprotno stranko po telefonu.
4.3.7.3      Obveščanje
ponudnikov
Banka Slovenije do predpisanega roka s
posredovanjem obvestil o sodelovanju na avkciji v aplikaciji eAvkcije obvesti
posamezne nasprotne stranke o uspešnosti predloženih protiponudb. V primeru
nedelovanja aplikacije eAvkcije Banka Slovenije obvesti posamezne nasprotne
stranke po telefaksu (rezervni postopek).
4.3.7.4      Postopek
poravnave in vračila 
Glej tudi
točko 3.5.2. tega sklepa
Valutne zamenjave za
povečevanje likvidnosti
V primeru valutnih zamenjav za povečevanje
likvidnosti mora nasprotna stranka v skladu z določbami v potrditvah posla
nakazati Banki Slovenije na korespondenčni račun v tujini znesek sprejetih
protiponudb v tuji valuti. Banka Slovenije nakaže na datum poravnave nasprotni
stranki na njen PM račun znesek sprejetih protiponudb v eurih v skladu z
določbami v potrditvah posla. V primeru, da nasprotna stranka ni nakazala
dogovorjenega zneska v tuji valuti v predpisanem roku, ji Banka Slovenije
nakaže le del zneska sprejetih protiponudb v eurih v odvisnosti od višine
nakazanega zneska v tuji valuti.
Ob zapadlosti
Banka Slovenije v skladu z določbami v potrditvah posla nakaže nasprotni
stranki na njen korespondenčni račun v tujini dogovorjeni znesek povratne
prodaje v tuji valuti iz naslova zapadle operacije. Na datum drugega dela
valutne zamenjave nasprotna stranka nakaže Banki Slovenije na njen PM račun v
skladu z določbami v potrditvah posla dogovorjeni znesek povratne prodaje v
eurih.
Valutne zamenjave za
umikanje likvidnosti
V primeru valutnih zamenjav za umikanje
likvidnosti mora nasprotna stranka na datum poravnave nakazati Banki Slovenije
na njen PM račun znesek sprejetih protiponudb v eurih v skladu z določbami v
potrditvah posla. Banka Slovenije nakaže v skladu z določbami v potrditvah
posla nasprotni stranki na njen korespondenčni račun v tujini znesek sprejetih
protiponudb v tuji valuti. V primeru, da nasprotna stranka ni nakazala
dogovorjenega zneska v eurih v predpisanem roku, ji Banka Slovenije nakaže le
del zneska sprejetih protiponudb v tuji valuti v odvisnosti od višine
nakazanega zneska v eurih.
Na datum drugega dela valutne zamenjave nasprotna
stranka nakaže Banki Slovenije na njen korespondenčni račun v tujini
dogovorjeni znesek povratne prodaje v tuji valuti v skladu z določbami v
potrditvah posla. Banka Slovenije nakaže nasprotni stranki na njen PM račun
dogovorjeni znesek povratne prodaje v eurih iz naslova zapadle operacije v
skladu z določbami v potrditvah posla.
4.4    POSTOPKI
PRI DVOSTRANSKIH OPERACIJAH
V obliki dvostranskih operacij se lahko
izvajajo:
-      
operacije finega uravnavanja: povratne
transakcije (za povečevanje ali umikanje likvidnosti), zbiranje vezanih
depozitov, valutne zamenjave (za povečevanje ali umikanje likvidnosti) in 
-      
strukturne operacije: dokončne transakcije.
Pri dvostranskih transakcijah izvaja Banka
Slovenije operacije z eno ali več nasprotnimi strankami brez uporabe avkcijskih
postopkov. 
Ob aktiviranju dvostranske operacije Banka
Slovenije neposredno vzpostavi stik po telefonu z eno ali več primernimi
nasprotnimi strankami, ki izpolnjujejo pogoje iz točke 2.2 tega sklepa in so
izbrane za sodelovanje pri dvostranski operaciji. Na podlagi natančnih navodil,
ki jih prejme s strani ECB, se Banka Slovenije odloči, ali bo sklenila posel z
nasprotno stranko. Po sklenitvi posla Banka Slovenije po telefonu in naknadno
po telefaksu nasprotni stranki posreduje potrditev sklenjenega posla. Poravnava
transakcij poteka prek Banke Slovenije.
Če bi Svet ECB odločil, da lahko v izrednih
okoliščinah dvostranske operacije izvaja tudi sama ECB (ali ena ali več
nacionalnih centralnih bank, ki bi delovale kot operativna enota ECB), bi se
postopki za tovrstne operacije ustrezno prilagodili. V tem primeru bi ECB (ali
Banka Slovenije v vlogi operativne enote ECB) neposredno vzpostavila stik z eno
ali več nasprotnimi strankami na območju Republike Slovenije, izbranimi v
skladu z merili iz točke 2.2 tega sklepa. ECB (ali Banka Slovenije v vlogi
operativne enote ECB) bi se odločila, ali bo sklenila posel z nasprotnimi
strankami. Transakcije bi se kljub temu poravnale na decentraliziran način prek
Banke Slovenije. 
V primeru povratnih transakcij za
povečevanje likvidnosti mora nasprotna stranka najkasneje do poravnave
operacije zagotoviti zavarovanje svoje obveznosti v skladu finančnega
premoženja pri Banki Slovenije v skladu z določbami poglavij 5 in 6 tega
sklepa.
Frekvenca izvajanja dvostranskih operacij
ni standardizirana. Prav tako ni standardizirana zapadlost operacij.
Dvostranske operacije se običajno javno ne
objavijo. ECB lahko dodatno odloči, da se tudi rezultati dvostranske operacije
ne objavijo javno.
Dvostranske operacije finega uravnavanja se
lahko izvajajo na katerikoli delovni dan Eurosistema. Banka Slovenije sodeluje
pri izvedbi teh dvostranskih operacij le na delovni dan Banke Slovenije.
Dokončne transakcije, izvedene v obliki dvostranskih strukturnih operacij, se
praviloma izvajajo in poravnavajo na dneve, na katere so vse sodelujoče
nacionalne centralne banke odprte za izvajanje operacij denarne politike
Eurosistema.
Pri dokončnih transakcijah, ki se izvajajo
prek borz ali tržnih agentov, ni vnaprejšnjih omejitev glede kroga nasprotnih
strank. Postopki sklenitve posla in poravnave se izvajajo v skladu s tržnimi
konvencijami, ki veljajo za vrsto finančnega premoženja, ki ga Banka Slovenije
kupuje oziroma prodaja.
4.5    POSTOPKI
PORAVNAVE
4.5.1  Splošni
opis
Denarne transakcije na podlagi odprtih
ponudb Eurosistema ali operacij odprtega trga se poravnajo prek PM računov
nasprotnih strank in Banke Slovenije v sistemu TARGET2. Po zaprtju
sistema TARGET2 se denarne transakcije iz odprtih ponudb Eurosistema poravnajo
prek računov obveznih rezerv nasprotnih strank pri Banki Slovenije.
Denarne transakcije se poravnajo šele po
(ali ob) dokončni vključitvi primernega finančnega premoženja nasprotne stranke
za zavarovanje terjatev operacije v sklad finančnega premoženja pri Banki
Slovenije. 
Operacije odprtega trga na podlagi
standardnih avkcij (tj. operacije glavnega refinanciranja, operacije
dolgoročnejšega refinanciranja in strukturne operacije) se običajno poravnajo
na prvi dan po trgovalnem dnevu, ko je odprt sistem TARGET2 in vsi ustrezni sistemi
poravnave vrednostnih papirjev (SPVP). Pri izdaji dolžniških certifikatov ECB
pa se poravnava izvede na drugi dan po trgovalnem dnevu, ko je odprt sistem
TARGET2 in vsi ustrezni SPVP. Podrobnejše določbe o postopkih poravnave so v
točki 4.3 tega sklepa. Poravnava odprtih ponudb je opisana v točkah 4.1.1 in
4.1.2 tega sklepa.
4.5.2  Postopki
ob koncu dneva
Postopki ob koncu dneva so opredeljeni v
Splošnih pogojih za udeležbo v sistemu TARGET2-Slovenija in v uporabniških
priročnikih, ki so objavljeni na spletni strani Banke Slovenije (www.bsi.si).
Praviloma je čas zaprtja sistema TARGET2 18:00 ura. Po času zaprtja se
nadaljnji plačilni nalogi za obdelavo v sistemu TARGET2 ne sprejemajo, čeprav
so preostali plačilni nalogi, ki so bili sprejeti pred časom zaprtja, še vedno
v obdelavi. Nasprotne stranke morajo zahtevek za dostop do mejnega posojila ali
vpisa mejnega depozita predložiti Banki Slovenije najpozneje 15 minut po
zaprtju sistema TARGET2. Skrajni rok za zahtevek za dostop do odprtih ponudb
Eurosistema se na zadnji delovni dan Eurosistema v obdobju izpolnjevanja
obveznih rezerv podaljša za dodatnih 15 minut.
 

Tabela 2: Običajni urnik poravnave in
vračila za nekatere instrumente denarne politike in posojila čez dan 

4(A)  MOŽNOST ZNIŽANJA ZNESKA ČRPANJA ALI PREKINITVE
OPERACIJ DOLGOROČNEJŠEGA REFINANCIRANJA
V primeru neskladja med drugimi določbami tega sklepa in
določbami točke 4 (A) veljajo določbe točke 4 (A).
Eurosistem lahko odloči, da lahko nasprotne
stranke pod določenimi pogoji znižajo znesek črpanja ali zaključijo določene
operacije dolgoročnejšega refinanciranja pred njihovo zapadlostjo (v
nadaljevanju: predčasno vračilo). V najavi avkcije bo določeno, ali obstaja
možnost znižanja zneska črpanja ali predčasnega vračila operacije pred njeno
zapadlostjo, ter tudi datum, od katerega je to možnost mogoče uveljaviti. Te
informacije se lahko objavijo tudi v drugi obliki, ki jo Eurosistem šteje za
primerno.
Nasprotna stranka lahko izkoristi možnost
predčasnega vračila tako, da obvesti Banko Slovenije o znesku predčasnega
vračila po postopku predčasnega vračila in datumu, ko želi poravnati predčasno
vračilo, in sicer vsaj en teden pred tem datumom poravnave predčasnega vračila.
Če Eurosistem drugače ne določi, se predčasno vračilo lahko izvede na
katerikoli dan poravnave operacij glavnega refinanciranja Eurosistema, pod
pogojem, da nasprotna stranka posreduje obvestilo o predčasnem vračilu vsaj en
teden pred tem dnevom.
Obvestilo o predčasnem vračilu iz
prejšnjega odstavka je za nasprotno stranko zavezujoče en teden pred datumom
predčasnega vračila, na katerega se obvestilo nanaša. Če nasprotna stranka na
napovedani datum ne poravna, v celoti ali delno, zneska, napovedanega v skladu
s postopki predčasnega vračila, se ji lahko izrečejo sankcije, kot so določene
v točki 8.1.1 tega sklepa. Pri tem se uporabijo določbe točke 8.1.1, ki se
nanašajo na kršitev avkcijskih postopkov. Sprožitev postopkov ne posega v
pravice Banke Slovenije, da uporabi druga pravna sredstva v primeru neizpolnitve
obveznosti nasprotne stranke po tem sklepu.
5   PRIMERNO FINANČNO PREMOŽENJE ZA ZAVAROVANJE
TERJATEV EUROSISTEMA
Člen 18.1 Statuta ESCB in ECB dovoljuje, da
ECB in nacionalne centralne banke sklepajo posle na finančnih trgih z
dokončnimi ali začasnimi nakupi in prodajami finančnega premoženja za
zavarovanje terjatev, in zahteva, da vse kreditne operacije Eurosistema
temeljijo na primernih zavarovanjih. Zato vse operacije Eurosistema za
povečevanje likvidnosti temeljijo na finančnem premoženju za zavarovanje
terjatev, ki ga zagotovijo nasprotne stranke bodisi v obliki prenosa imetništva
nad finančnim premoženjem (v primeru dokončnih poslov ali pogodb o začasni
prodaji) oziroma v obliki zastave, odstopa terjatve ali spremenljivega
zavarovanja (ang. charge) (v primeru zavarovanih posojil). 
Banka Slovenije sklepa s primernimi
nasprotnimi strankami operacije povečevanja likvidnosti na podlagi zagotovitve
finančnega zavarovanja na primernem finančnem premoženju v korist Banke
Slovenije. 
Primerno finančno premoženje za zavarovanje
terjatev Eurosistema sestavljata dve vrsti premoženja: tržno in netržno
finančno premoženje. Med njima ni razlik glede primernosti za različne vrste
operacij denarne politike Eurosistema, razen tega, da se netržno finančno
premoženje ne uporablja za dokončne transakcije. Premoženje, ki je primerno za
operacije denarne politike Eurosistema, se lahko uporablja tudi za zavarovanje
terjatev iz naslova posojila čez dan. 
Z namenom, da tržno in netržno finančno
premoženje zadostita istim bonitetnim standardom, je bil vzpostavljen bonitetni
okvir Eurosistema (Eurosystem credit assessment
framework, v nadaljevanju: ECAF), podrobneje
opisan v točki 5.3 tega sklepa.
Seznam primernega tržnega premoženja je
javno objavljen na spletni strani ECB (www.ecb.europa.eu) kot t. i. lista
primernega tržnega finančnega premoženja (v nadaljevanju: lista). Lista ne
vsebuje tržnega finančnega premoženja izdanega s strani nefinančnih družb, ki
nimajo bonitetne ocene zunanjih bonitetnih institucij (ECAI). Njegova
primernost je odvisna od bonitetne ocene sistema oziroma vira, ki ga nasprotna
stranka izbere v skladu s pravili ECAF. Seznam primernega netržnega finančnega
premoženja javno ni objavljen, prav tako ne primerni dolžniki oziroma garanti
netržnega finančnega premoženja.
Nasprotna stranka, ki je ustanovljena v
Republiki Sloveniji, lahko za zavarovanje terjatev Banke Slovenije uporabi
katero koli primerno tržno in netržno finančno premoženje tudi čezmejno, v
skladu s točko 5.6 tega sklepa.
Banka Slovenije daje nasprotnim strankam
pojasnila glede primernosti finančnega premoženja samo za tržno finančno
premoženje, ki je bilo že izdano oziroma, v primeru netržnega finančnega
premoženja, šele ko je bila posojilna pogodba že sklenjena.
5.1    KRITERIJI
PRIMERNOSTI FINANČNEGA PREMOŽENJA
5.1.1  Kriteriji
primernosti za tržno finančno premoženje
Dolžniški certifikati, ki jih je izdala
ECB, ter vsi dolžniški certifikati, ki so jih izdale nacionalne centralne banke
Eurosistema pred uvedbo eura v svoji državi članici, so primerni.
Pri določanju primernosti drugega tržnega
finančnega premoženja se uporabljajo naslednji kriteriji primernosti:
5.1.1.1      Vrsta
finančnega premoženja
5.1.1.1.1     Skupni kriteriji primernosti
Biti mora dolžniški instrument, ki ima:
(a)    fiksen, brezpogojen znesek glavnice (obveznice, ki vključujejo
nakupni bon ali drugo podobno pravico, niso primerne); in
(b)    kupon, ki ne more povzročiti negativnega denarnega toka in sodi v
eno od naslednjih vrst:
(i)   fiksni kuponi, brezkuponski instrumenti in večstopenjski kuponi,
tj. instrumenti z vnaprej določenim razporedom kuponov in vnaprej določenimi
vrednostmi kuponov;
(ii)  variabilni kuponi brez vzvoda (ang. flat floating coupons), vezani
na eno samo referenčno obrestno mero na eurskem denarnem trgu, npr. euribor,
libor in podobne referenčne obrestne mere, ali na obrestno zamenjavo s
konstantno zapadlostjo (ang. constant maturity swap), npr. indekse CMS, EIISDA,
EUSA;
(iii) variabilni kuponi z nad- in podproporcionalnim vzvodom (ang.
leveraged and de-leveraged floating coupons), vezani na eno samo referenčno
obrestno mero na eurskem denarnem trgu, npr. euribor, libor in podobne
referenčne obrestne mere, ali na obrestno zamenjavo s konstantno zapadlostjo,
npr. indeksi CMS, EIISDA, EUSA;
(iv) variabilni kuponi brez vzvoda, z nad- in podproporcionalnim vzvodom
(ang. flat, leveraged and de-leveraged floating coupons), vezani na donosnost
ene obveznice države euroobmočja z zapadlostjo do vključno enega leta (na
indeks ali bruto referenčno donosnost);
(v)  variabilni kuponi brez vzvoda, vezani na indekse inflacije (ang.
flat inflation-floaters) v euroobmočju, katerih izplačilo oziroma natekanje ni
vezano na vnaprej določen razpon referenčnega indeksa (ang. discrete range)
oziroma katerih višina ni že vnaprej omejena (ang. range accrual in ratchet)
ali ne vsebuje podobnih kompleksnih struktur.
Izključene so predvsem naslednje strukture
kuponov: vsi variabilni kuponi, vezani na obrestne mere v tujih valutah,
blagovne indekse, delniške indekse ali devizne tečaje, kuponi, vezani na razliko
med dvema variabilnima obrestnima merama ali indeksoma (ang. dual floaters),
variabilni kuponi, vezani na razmik obrestne zamenjave (ang. swap spread) ali
na drugo kombinacijo indeksov, vse vrste kuponov, katerih višina je vnaprej
omejena (ang. ratchet coupon in range accrual coupon) ter obratno spremenljivi
kuponi in kuponi, ki so odvisni od bonitetnih ocen. Poleg tega so neprimerne
tudi kompleksne ročnostne strukture, kot so instrumenti, ki so izplačani, ko
vsota prejetih kuponov doseže vnaprej določen znesek (ang. target redemption
notes), in opcije, ki omogočajo spremembo vrste kupona z uporabo dodatnih
nakupnih pravic.
Primerni kuponi ne smejo imeti možnosti
izbire za izdajatelja, tj. ne smejo omogočati sprememb definicije kupona v času
do zapadlosti instrumenta, ki so odvisne od odločitve izdajatelja. Če je višina
kupona omejena navzgor ali navzdol, morajo biti meje fiksne in vnaprej
določene. Če ima instrument večstopenjski kupon, njegova klasifikacija z vidika
kupona temelji na prihodnjih kuponih.
Finančno premoženje ni primerno, če ni
skladno z zgoraj navedenimi kriteriji primernosti, pa čeprav ni skladno samo za
del njegove strukture plačil (na primer premija), in četudi je izrecno
zajamčeno nenegativno kuponsko plačilo in poplačilo najmanj v znesku glavnice.
Zahteve v alinejah (a) in (b) v prvem
odstavku te točke mora instrument izpolnjevati do dokončnega poplačila
obveznosti. Dolžniški instrumenti morajo zagotavljati imetniku pravico do
izplačila denarnih tokov, ki ni podrejena pravici imetnikov drugih dolžniških
instrumentov istega izdajatelja.
5.1.1.1.2     Dodatni kriteriji primernosti, ki veljajo za listinjene vrednostne
papirje
Za potrebe pravnega okvira Eurosistema v
zvezi z denarno politiko se krite obveznice ne štejejo kot listinjeni
vrednostni papirji.
Alineja (a) točke 5.1.1.1.1 tega sklepa ne
velja za listinjene vrednostne papirje. Eurosistem ocenjuje primernost
listinjenih vrednostnih papirjev po dodatnih kriterijih, ki so določeni v tej
točki.
Finančno premoženje v kritnem skladu, ki
ustvarja denarni tok in s katerim so zavarovani listinjeni vrednostni papirji,
mora izpolnjevati naslednje zahteve:
(a)    Pridobitev takšnega premoženja mora urejati pravo države članice
EU.
(b)    Subjekt s posebnim namenom pri listinjenju ga mora pridobiti od
originatorja ali posrednika na način, ki ga Eurosistem šteje za ‘pravo
prodajo’, izvršljivo proti tretjim osebam, ter mora biti zunaj dosega
originatorja in njegovih upnikov ali posrednika in njegovih upnikov, tudi v
primeru originatorjeve ali posrednikove insolventnosti. Listinjeni vrednostni
papirji so neprimerni, če je kateri koli del kritnega sklada, ki ustvarja
denarni tok in s katerim so listinjeni vrednostni papirji zavarovani, ustvaril
neposredno subjekt s posebnim namenom, ki je izdal listinjene vrednostne papirje.
(c)    Ustvari in izdajatelju ga proda originator s sedežem v EGP ali, če
je predvideno, posrednik s sedežem v EGP.
(d)    Ne sme vsebovati, v celoti ali delno, dejansko ali potencialno,
tranš drugih listinjenih vrednostnih papirjev. Ta zahteva se ne nanaša na listinjene
vrednostne papirje, kjer struktura izdaje vključuje dva subjekta s posebnim
namenom, ki izpolnjujeta zahtevo glede 'prave prodaje', tako da so dolžniški
instrumenti, ki jih izda drugi subjekt s posebnim namenom, neposredno ali
posredno zavarovani z izvornim kritnim skladom, in se vsi denarni tokovi iz
premoženja v kritnem skladu, ki ustvarja denarni tok, prenesejo s prvega na
drugi subjekt s posebnim namenom. Poleg tega ne sme vsebovati, v celoti ali
delno, dejansko ali potencialno, kreditnih zapisov, poslov zamenjav ali drugih
izvedenih finančnih instrumentov ali sintetičnih vrednostnih papirjev. Omejitev
pri izvedenih finančnih instrumentih ne zajema zamenjav, ki se uporabljajo pri
transakcijah z listinjenimi vrednostnimi papirji izključno za zavarovanje pred
tveganji (ang. hedging).
(e)    Če gre za bančna posojila, morajo imeti dolžniki in upniki sedež
(če so fizične osebe pa morajo biti rezidenti) v EGP, kjer se mora tudi
nahajati zadevno zavarovanje, če obstaja. Pravo, ki ureja ta bančna posojila,
mora biti pravo države EGP. Če gre za obveznice, morajo njihovi izdajatelji
imeti sedež v EGP, izdane morajo biti v državi EGP po pravu države EGP,
morebitno zavarovanje pa se mora nahajati v EGP.
V skladu s točko 5.1.1.7 tega sklepa mora
biti izdajatelj listinjenega vrednostnega papirja ustanovljen v EGP.
Za primere, ko imajo originatorji ali, če
so predvideni, posredniki sedež v euroobmočju ali v Združenem kraljestvu, je
Eurosistem preveril, da v teh jurisdikcijah ni pomembnih določb o razveljavitvi
prodaje premoženja. Če ima originator ali, če je predviden, posrednik sedež v
drugi državi EGP, se lahko listinjeni vrednostni papirji štejejo za primerne
samo, če se Eurosistem prepriča, da bi bile njegove pravice ustrezno zavarovane
pred tistimi določbami o razveljavitvi prodaje premoženja po pravu zadevne
države EGP, ki jih Eurosistem šteje za pomembne. V ta namen je treba, preden se
listinjeni vrednostni papirji lahko štejejo za primerne, predložiti neodvisno
pravno oceno v obliki, sprejemljivi za Eurosistem, ki vsebuje zadevna pravila o
razveljavitvi prodaje premoženja v tej državi. Eurosistem lahko za potrebe
presoje, ali so njegove pravice ustrezno zavarovane pred pravili o
razveljavitvi prodaje premoženja, zahteva za obdobje izpodbojnosti druge
dokumente, vključno s potrdilom o solventnosti, ki ga zagotovi prevzemnik.
Pravila o razveljavitvi prodaje premoženja, ki jih Eurosistem šteje za pomembna
in zato nesprejemljiva, vključujejo pravila, po katerih lahko upravitelj v
postopku zaradi insolventnosti doseže razveljavitev prodaje premoženja v
kritnem skladu, ki ustvarja denarni tok in s katerim so zavarovani listinjeni
vrednostni papirji, zgolj zato, ker je bila izvedena znotraj določenega obdobja
(obdobja izpodbojnosti) pred razglasitvijo insolventnosti prodajalca
(originatorja/posrednika), in primere, ko lahko prevzemnik prepreči takšno
razveljavitev samo, če lahko dokaže, da v času prodaje ni vedel za
insolventnost prodajalca (originatorja/posrednika).
Finančno premoženje je primerno, če znotraj
strukturirane izdaje tranša (ali podtranša) ni podrejena drugim tranšam iste
izdaje. Tranša (ali podtranša) šteje kot nepodrejena drugim tranšam (ali
podtranšam) iste izdaje, če – v skladu z vrstnim redom poplačila, ki se uporabi
po dostavi obvestila o izvršbi, kakor je določen v prospektu – nobena druga
tranša (ali podtranša) nima prednosti pred to tranšo ali podtranšo glede
prejema plačila (glavnice in obresti), s čimer takšna tranša (ali podtranša)
med različnimi tranšami ali podtranšami znotraj strukturirane izdaje zadnja
utrpi škodo. Pri strukturiranih izdajah, kjer prospekt predvideva dostavo
obvestila o predčasni izpolnitvi in obvestila o izvršbi, mora biti zagotovljena
nepodrejenost tranše (ali podtranše) pri vrstnem redu poplačila tako v zvezi z
obvestilom o predčasni izpolnitvi kot tudi v zvezi z obvestilom o izvršbi.
Da listinjeni vrednostni papirji postanejo
ali ostanejo primerni za operacije denarne politike Eurosistema, Eurosistem
zahteva, da zadevne stranke pri listinjenem vrednostnem papirju predložijo
izčrpne in standardizirane podatke na ravni posameznega posojila o kritnem
skladu, ki ustvarja denarni tok in s katerim je zavarovan listinjen vrednostni
papir, v skladu z določbami točke 5.1.1.1.2.1 tega sklepa.
Eurosistem pri ugotavljanju primernosti
listinjenih vrednostnih papirjev upošteva podatke, ki so vneseni v obvezna
polja ustreznega obrazca za poročanje podatkov na ravni posameznega posojila,
kot je določeno v točki 5.1.1.1.2.1 tega sklepa. Pri oceni primernosti
Eurosistem upošteva: (a) vsak primer neporočanja podatkov; in (b) kako pogosto
posamezna polja za podatke na ravni posameznega posojila ne vsebujejo smiselnih
podatkov.
Listinjen vrednostni papir je primeren, če je zavarovan s
kritnim skladom, ki ustvarja denarni tok in ga Eurosistem šteje za homogenega,
tj. če kritni sklad, ki ustvarja denarni tok in s katerim je zavarovan
listinjen vrednostni papir, vsebuje samo eno od naslednjih vrst finančnega
premoženja: stanovanjske hipoteke, hipoteke na poslovnih nepremičninah,
posojila malim in srednje velikim podjetjem, posojila za nakup avtomobila,
potrošniška posojila, terjatve iz naslova leasinga ali terjatve iz naslova
kreditnih kartic. Listinjeni vrednostni papirji niso primerni za operacije
denarne politike Eurosistema, če kritni sklad, s katerim so zavarovani,
vsebujejo heterogeno finančno premoženje. Eurosistem si pridržuje pravico, da
od posameznih tretjih oseb, npr. izdajatelja, originatorja ali organizatorja,
zahteva kakršno koli pojasnilo in/ali pravno potrditev, za katero šteje, da je
potrebna za oceno primernosti listinjenih vrednostnih papirjev ali v povezavi z
zagotavljanjem podatkov na ravni posameznega posojila. V primeru neizpolnitve
takih zahtev se lahko zadevni transakciji z listinjenimi vrednostnimi papirji
odvzame primernost ali zavrne dodelitev primernosti.
5.1.1.1.2.1  Zahteve za poročanje podatkov
o listinjenih vrednostnih papirjih na ravni posameznega posojila
Podatki na ravni posameznega posojila se v
skladu z zahtevami te točke v elektronski obliki posredujejo in objavijo v
podatkovnem skladišču, ki ga določi ECB, v skladu z zahtevami Eurosistema, med
drugim glede prostega dostopa, obsega zajetja podatkov, nediskriminacije,
ustrezne strukture upravljanja in transparentnosti. V ta namen se za vsako
posamezno transakcijo listinjenih vrednostnih papirjev uporabi obrazec za
poročanje podatkov na ravni posameznega posojila, ki ustreza vrsti finančnega
premoženja, ki ustvarja denarni tok. Ustrezne različice obrazcev za poročanje
podatkov na ravni posameznega posojila za posamezne vrste premoženja so
objavljene na spletni strani ECB.
Podatke na ravni posameznega posojila je
treba poročati najmanj četrtletno, najkasneje en mesec po datumu zapadlosti
plačila obresti iz naslova zadevnega listinjenega vrednostnega papirja. Če
podatki na ravni posameznega posojila ne bodo sporočeni ali posodobljeni v enem
mesecu po datumu plačila obresti, listinjen vrednostni papir ne bo več
primeren. Za zagotovitev skladnosti vsake transakcije s temi zahtevami bo
podatkovno skladišče v poročilih samodejno preverjalo skladnost in točnost
novih in/ali posodobljenih podatkov na ravni posameznega posojila.
Od datuma
začetka uporabe zahtev za poročanje podatkov na ravni posameznega posojila za
posamezne vrste finančnega premoženja v kritnem skladu listinjenih vrednostnih
papirjev (vsaka vrsta ima svoj obrazec za poročanje) je treba zagotoviti
podrobne informacije na ravni posameznega posojila v kritnem skladu, da ta
listinjen vrednostni papir postane ali ostane primeren. Listinjen vrednostni
papir mora v treh mesecih doseči obvezno minimalno raven skladnosti, ki se
oceni glede na razpoložljivost informacij v določenih podatkovnih poljih
obrazca za poročanje podatkov na ravni posameznega posojila. Za zajem polj,
kjer podatki niso na voljo, vsak tak obrazec vsebuje nabor šestih vrst
manjkajočih podatkov (no data, ND), ki jih je treba uporabiti, kadar posameznih
podatkov ni mogoče predložiti skladno z obrazcem. Sedma vrsta manjkajočih
podatkov se uporablja samo na obrazcu za vrednostne papirje, zavarovane s
hipotekami na poslovnih nepremičninah (CMBS). Vrste manjkajočih podatkov in
njihov pomen so določeni v naslednji tabeli:


Vrsta manjkajočih podatkov

Pojasnilo


ND1

Podatki niso bili zbrani, ker jih
  ne zahtevajo kriteriji za odobritev posojila


ND2

Podatki so bili zbrani ob vlogi za
  odobritev posojila, vendar niso bili vneseni v sistem za poročanje


ND3

Podatki so bili zbrani ob vlogi za
  odobritev posojila, vendar so bili vneseni v drug sistem, ki je ločen od
  sistema za poročanje


ND4

Podatki so bili zbrani, vendar bodo
  na voljo šele od LLLL-MM


ND5

Ni relevantno


ND6

Ne pride v poštev v zadevni
  jurisdikciji


ND7

Samo za posojila pri vrednostnih
  papirjih, zavarovanih s hipotekami na poslovnih nepremičninah, katerih
  vrednost, tj. vrednost celotnega stanja posojila ob odobritvi, je manjša od
  500.000 EUR


Za vse listinjene vrednostne papirje velja
naslednje devetmesečno prehodno obdobje (začenši od datuma, ko se za posamezno
vrsto finančnega premoženja začnejo uporabljati zahteve za poročanje podatkov
na ravni posameznega posojila):
-      
Prvo četrtletje po datumu začetka uporabe
zahtev za poročanje je preskusno obdobje. Podatke na ravni posameznih posojil
je treba poročati, ni pa posebnih omejitev glede števila obveznih polj, ki
vsebujejo vrednosti ND1 do ND7.
-      
V drugem četrtletju število obveznih polj, ki
vsebujejo vrednost ND1, ne sme preseči 30% skupnega števila obveznih polj,
število obveznih polj, ki vsebujejo vrednost ND2, ND3 ali ND4, pa ne sme
preseči 40% skupnega števila obveznih polj.
-      
V tretjem četrtletju število obveznih polj, ki
vsebujejo vrednost ND1, ne sme preseči 10% skupnega števila obveznih polj,
število obveznih polj, ki vsebujejo vrednost ND2, ND3 ali ND4, pa ne sme
preseči 20% skupnega števila obveznih polj.
-      
Na koncu devetmesečnega prehodnega obdobja v
podatkih na ravni posameznega posojila za posamezno transakcijo ne sme biti
nobenega obveznega polja z vrednostjo ND1, ND2, ND3 ali ND4.
Na podlagi teh pragov bo podatkovno
skladišče ob posredovanju in obdelavi podatkov na ravni posameznega posojila
izračunalo in dodelilo oceno za vsako transakcijo listinjenega vrednostnega
papirja. Ta ocena bo odražala število obveznih polj z vrednostjo ND1 in število
obveznih polj z vrednostjo ND2, ND3 ali ND4, v obeh primerih v primerjavi s
skupnim številom obveznih polj. V tem okviru se vrednosti ND5, ND6 in ND7 lahko
uporabijo samo, če ustrezna podatkovna polja v ustreznem obrazcu za poročanje
podatkov na ravni posameznega posojila to dopuščajo. Z združitvijo obeh pragov
nastane naslednji razpon ocen podatkov na ravni posameznega posojila:
V skladu z zgoraj določenim prehodnim
obdobjem se mora ocena postopno izboljševati v vsakem četrtletju, kakor sledi:
Za listinjene vrednostne papirje,
zavarovane s hipotekami na stanovanjskih nepremičninah, se zahteve po
informacijah na ravni posameznega posojila uporabljajo od 3. januarja 2013 in
se devetmesečno prehodno obdobje konča 30. septembra 2013.
Za listinjene vrednostne papirje, pri
katerih finančno premoženje, ki ustvarja denarni tok, sestavljajo posojila
malim in srednje velikim podjetjem (SME), se zahteve po informacijah na ravni
posameznega posojila uporabljajo od 3. januarja 2013 in se devetmesečno
prehodno obdobje konča 30. septembra 2013.
Za vrednostne papirje, zavarovane s
hipotekami na poslovnih nepremičninah, se zahteve po informacijah na ravni
posameznega posojila uporabljajo od 1. marca 2013 in se devetmesečno prehodno
obdobje konča 30. novembra 2013.
Za listinjene vrednostne papirje, pri
katerih finančno premoženje, ki ustvarja denarni tok, sestavljajo posojila za
nakup avtomobila, potrošniška posojila ali terjatve iz naslova leasinga, se
zahteve po informacijah na ravni posameznega posojila uporabljajo od 1.
januarja 2014 in se devetmesečno prehodno obdobje konča 30. septembra 2014.
Za listinjene vrednostne papirje, pri katerih finančno
premoženje, ki ustvarja denarni tok, sestavljajo terjatve iz naslova kreditnih
kartic, se zahteve po informacijah na ravni posameznega posojila uporabljajo od
1. aprila 2014 in se devetmesečno prehodno obdobje konča 31. decembra
2014.
Listinjeni vrednostni papirji, izdani več
kakor devet mesecev po datumu začetka uporabe novih zahtev za poročanje
podatkov na ravni posameznega posojila, morajo v celoti izpolnjevati zahteve za
poročanje od prvotnega posredovanja podatkov na ravni posameznega posojila, tj.
ob izdaji. Obstoječi listinjeni vrednostni papirji, ki ne ustrezajo nobenemu od
obrazcev za poročanje podatkov na ravni posameznega posojila, ostanejo primerni
do 31. marca 2014. Eurosistem bo za vsak vrednostni papir posebej presodil, ali
je upravičen do te izjeme.
5.1.1.1.3     Dodatni kriteriji primernosti, ki veljajo za krite obveznice
Za krite obveznice veljajo od 31. marca
2013 naslednje dodatne zahteve:
Kritni sklad krite obveznice ne sme
vsebovati listinjenih vrednostnih papirjev, razen tistih, ki:
(a)    izpolnjujejo zahteve direktiv 2006/48/ES in 2006/49/ES glede
listinjenih vrednostnih papirjev v kritih obveznicah;
(b)    jih je ustvaril član iste konsolidirane skupine, katere član je
tudi izdajatelj kritih obveznic, ali subjekt, povezan z istim centralnim
organom, s katerim je povezan tudi izdajatelj kritih obveznic;
(c)    se uporabljajo kot tehnično orodje, s katerim se hipoteke ali
posojila za nakup nepremičnin z jamstvom prenesejo od originatorja v kritni
sklad.
Krite obveznice, ki so bile na listi
primernih listinjenih vrednostnih papirjev na dan 28. novembra 2012 in niso
izpolnjevale zahtev (a) do (c) iz prejšnjega odstavka, ostanejo primerne do 28.
novembra 2014.
5.1.1.2      Bonitetni
standard
Dolžniški instrument mora zadostiti
zahtevam glede bonitetne ocene kot jih določajo pravila ECAF za tržno finančno
premoženje (glej točko 5.3.1 tega sklepa).
5.1.1.3      Kraj
izdaje
Dolžniški instrument mora biti izdan v EGP pri centralni
banki ali pri centralni depotni družbi (v nadaljevanju: CDD), ki je bila
pozitivno ocenjena s strani Eurosistema v skladu s standardi in postopki, ki so
določeni v dokumentu "Framework for the assessment of securities
settlement systems and links to determine their eligibility for use in
Eurosystem credit operations" (v nadaljevanju: Okvir ocenjevanja
uporabniških zahtev Eurosistema), ki je objavljen na spletni strani ECB
(www.ecb.europa.eu). Poleg tega morajo biti mednarodni dolžniški vrednostni
papirji, v obliki zbirnih prinosniških listin (global bearer form),
izdani od vključno 1. januarja 2007 dalje v obliki novih zbirnih listin (new
global notes) prek mednarodnega CDD Euroclear Bank (Belgija) in Clearstream
Banking Luxembourg, biti deponirani pri skupnem skrbniku (common safekeeper),
ki je mednarodni CDD ali, kjer je to primerno, CDD, ki je bil pozitivno ocenjen
s strani Eurosistema v skladu s standardi in postopki, ki so določeni v Okviru
ocenjevanja uporabniških zahtev Eurosistema. Mednarodni dolžniški vrednostni
papirji v obliki zbirnih prinosniških listin, ki so bili izdani v obliki
klasičnih zbirnih listin (classical global notes) pred 1. januarjem
2007, ter zamenljivi vrednostni papirji, ki so bili izdani pod isto kodo ISIN
na ta datum ali po njem, ostanejo primerni do zapadlosti. Pogoj za primernost
mednarodnih dolžniških vrednostnih papirjev, izdanih v obliki zbirnih imenskih
listin (global registered form) prek mednarodne CDD Euroclear Bank
(Belgija) in Clearstream Banking Luxemburg po 30. septembru 2010, je, da
so izdani v skladu z novo strukturo hrambe mednarodnih dolžniških vrednostnih
papirjev. Mednarodni dolžniški vrednostni papirji v obliki zbirnih imenskih
listin, izdani na ta datum ali pred njim, ostanejo primerni do zapadlosti.
Mednarodni dolžniški vrednostni papirji v obliki posamičnih listin (individual
notes) izdani po 30. septembru 2010 niso primerni. Mednarodni
dolžniški vrednostni papirji v obliki posamičnih listin, izdani na ta datum ali
pred njim, ostanejo primerni do zapadlosti.
V primeru izdaje tržnega dolžniškega
instrumenta s strani nefinančnih družb, kot so opredeljene z European System
of Accounts 1995 (ESA 95), ki nimajo bonitetne ocene zunanjih bonitetnih
institucij (ECAI), mora biti kraj izdaje euroobmočje.
5.1.1.4      Postopki
poravnave
Dolžniški instrument mora biti prenosljiv v nematerializirani
obliki. Biti mora hranjen in poravnan v euroobmočju prek računa odprtega pri
Eurosistemu ali pri sistemu poravnave vrednostnih papirjev (v nadaljevanju:
SPVP), ki je bil pozitivno ocenjen s strani Eurosistema v skladu s standardi in
postopki, ki so določeni v Okviru ocenjevanja uporabniških zahtev Eurosistema,
tako da izpolnitev in izvršitev zavarovanja ureja pravo države članice. Če SPVP,
kjer je finančno premoženje izdano, in SPVP, kjer je hranjeno, nista ista
ustanova, morata biti oba SPVP med seboj povezana s povezavo, ki je pozitivno
ocenjena s strani Eurosistema v skladu s standardi in postopki, ki so določeni
v Okviru ocenjevanja uporabniških zahtev Eurosistema. Seznam primernih povezav
med SPVP je objavljen na spletni strani ECB (www.ecb.europa.eu).
5.1.1.5      Primerni
trgi 
Dolžniški instrument mora biti sprejet v trgovanje na
organiziranem trgu, kot ga določa direktiva MiFID, ali pa mora biti sprejet v
trgovanje na primernem neorganiziranem trgu, katerega primernost določa ECB.
Seznam primernih neorganiziranih trgov se javno objavlja na spletni strani ECB
(www.ecb.europa.eu) in se posodablja vsaj enkrat letno. Ocena neorganiziranih trgov,
ki jo pripravlja Eurosistem, temelji na treh načelih – varnosti,
transparentnosti in dostopnosti. Varnost, transparentnost in dostopnost je
definirana s strani Eurosistema izključno glede izvajanja funkcije Eurosistema
za upravljanje finančnega premoženja, danega v zavarovanje. Izbor nima namena
ocenitve prave kvalitete različnih trgov. Varnost se nanaša na gotovost
transakcij, še posebej gotovost glede veljavnosti in izvršljivosti transakcij.
S transparentnostjo je mišljen neoviran dostop do informacij glede pravil
trgovanja, finančnih lastnostih premoženja, mehanizma oblikovanja cene in do
informacij o cenah in količinah (kotacij, obrestnih mer, obsega prometa,
preostanka nominalne vrednosti, ipd). Dostopnost se nanaša na sposobnost
Eurosistema, da sodeluje in ima dostop do trga. Dostop do trga je z vidika
upravljanja finančnega premoženja, danega v zavarovanje, omogočen, če pravila
trgovanja dopuščajo, da Eurosistem pridobi informacije in izvede transakcije za
ta namen.
5.1.1.6      Vrsta
izdajatelja in garanta
Dolžniški instrument je lahko izdan ali
garantiran s strani centralne banke države članice EU, osebe javnega sektorja
(ang. Public Sector Entity), osebe privatnega sektorja, mednarodne ali
nadnacionalne institucije.
5.1.1.7      Kraj
ustanovitve izdajatelja in garanta
Izdajatelj mora biti ustanovljen v EGP ali
v eni od držav G-10 izven EGP (trenutno so to ZDA, Kanada, Japonska in Švica).
V slednjem primeru je dolžniški instrument primeren samo, če se Eurosistem
prepriča, da bodo njegove pravice, na način, kot ga določa Eurosistem, ustrezno
zaščitene tudi v okviru zakonodaje zadevne države G-10 izven EGP. V ta namen je
treba, preden se finančno premoženje sprejme kot primerno, priskrbeti pravno
oceno v obliki in vsebini, ki sta sprejemljivi za Eurosistem. V primeru
listinjenega vrednostnega papirja mora biti izdajatelj ustanovljen v EGP. 
Garant mora biti ustanovljen v EGP, razen
če za izpolnjevanje visokih bonitetnih standardov za tržno finančno premoženje
jamstvo ni potrebno, kakor je določeno v točki 5.3 tega sklepa. Mednarodne in
nadnacionalne institucije so primerni izdajatelji oziroma garanti ne glede na
kraj ustanovitve. V primeru izdaje tržnega dolžniškega instrumenta s strani
nefinančne družbe, ki nima bonitetne ocene zunanjih bonitetnih institucij (ECAI),
morata biti izdajatelj in garant ustanovljena v euroobmočju. 
5.1.1.8      Valuta
denominacije
Dolžniški instrument mora biti denominiran
v eurih (izraženem kot takem ali v nacionalnih
denominacijah eura).
5.1.2  Kriteriji
primernosti za netržno finančno premoženje
Za primerno netržno finančno premoženje se
štejejo tri oblike premoženja: vezani depoziti primernih nasprotnih strank iz
točke 3.5.3 tega sklepa, bančna posojila in netržni hipotekarni dolžniški
instrumenti.
5.1.2.1      Bančna
posojila
Bančna posojila morajo izpolnjevati
naslednje kriterije primernosti:
(a)    Vrsta finančnega premoženja
Bančno posojilo mora biti dolžniška obveznost primernega dolžnika
do nasprotne stranke Eurosistema. Bančna posojila s postopnim odplačevanjem
glavnice (kjer se glavnica in obresti izplačujejo po vnaprej določenem
amortizacijskem načrtu) so primerna. Neizkoriščene kreditne linije (npr.
neizkoriščen del revolving posojila), prekoračitve stanja na tekočem računu in
akreditivi (ki dovoljujejo uporabo kredita, vendar sami po sebi niso posojila)
niso primerni. Sindicirana posojila (oziroma delež institucije/člana v
sindiciranem posojilu) so primerna oblika bančnih posojil. Pravice iz naslova
odplačila glavnice oziroma obresti ne smejo biti podrejene pravicam
(morebitnih) imetnikov drugih bančnih posojil (ali drugim tranšam oziroma
podtranšam istega sindiciranega posojila) ali dolžniških instrumentov istega
izdajatelja.
(b)    Bančno posojilo mora imeti: (1)
fiksen, brezpogojen znesek glavnice; in (2) obrestno mero, ki ne more
povzročiti negativnega denarnega toka. Ti značilnosti morata biti ohranjeni do
dokončnega odplačila obveznosti. Poleg tega mora biti obrestna mera ena od
naslednjih: (i) kot pri brezkuponskih instrumentih; (ii) fiksna; (iii)
variabilna obrestna mera, vezana na drugo referenčno obrestno mero. Poleg tega
so primerna tudi bančna posojila z obrestno mero, vezano na stopnjo inflacije.
(c)    Vrsta dolžnika oziroma garanta
Primerni dolžniki in garanti so nefinančne družbe (opredeljene z
European System of Accounts 1995-ESA 95), osebe javnega sektorja, mednarodne in
nadnacionalne institucije. Vsak dolžnik je solidarno odgovoren za celotno
poplačilo bančnega posojila. Posojilo, pri katerem več dolžnikov skupno
odgovarja za posamezno bančno posojilo, ni primerno.
(d)    Kraj ustanovitve dolžnika in garanta
Dolžnik mora biti ustanovljen v euroobmočju. Tudi garant mora biti
ustanovljen v euroobmočju, razen če za izpolnjevanje visokih bonitetnih
standardov za netržno finančno premoženje jamstvo ni potrebno, kakor je
določeno v točki 5.3 tega sklepa. Ta zahteva se ne nanaša na mednarodne in
nadnacionalne institucije. 
(e)    Bonitetni standard 
Dolžniki oziroma garanti morajo zadostiti zahtevam glede minimalne
bonitetne ocene. Bonitetna ocena dolžnika oziroma garanta se določa s pravili
ECAF na način določen v točki 5.3.2 tega sklepa.
(f)    
Minimalni znesek
V trenutku prenosa bančnega posojila s strani nasprotne stranke v
zavarovanje v korist Banke Slovenije (tj. v trenutku mobilizacije posojila)
neodplačani znesek bančnega posojila ne sme biti manjši od 500.000 eurov. 
(g)    Upravljanje z bančnimi posojili
Postopek registracije in zagotovitve finančnega zavarovanja je za
primere, ko posojilno pogodbo ureja slovensko pravo, podrobneje določen Sklepu
o vzpostavitvi in vodenju registra finančnega premoženja (Uradni list RS, št.
59/2011).
(h)    Veljavno pravo
Posojilna pogodba mora biti sklenjena, posojilo pa mobilizirano v
skladu s pravom države članice. Število nacionalnih prav, ki urejajo nasprotno
stranko, posojilodajalca, dolžnika, garanta, posojilno pogodbo in mobilizacijo
posojila, ne sme preseči dveh. 
(i)    
Valuta denominacije
Bančna posojila morajo biti denominirana v eurih (izraženem kot
takem ali v nacionalnih denominacijah eura).
(j)    
Dodatne pravne zahteve
Za zagotovitev veljavnega finančnega zavarovanja z bančnimi
posojili in možnosti izvršitve zavarovanja na posojilu v primeru neizpolnitve
obveznosti s strani nasprotne stranke se za bančna posojila zahteva še
izpolnjevanje naslednjih pravnih zahtev:
-       verifikacija obstoja bančnega
posojila;
-  veljavnost sporazuma o mobilizaciji bančnega posojila za
zavarovanje med strankama (odstopnikom in prevzemnikom). Izpolnjene morajo biti
vse potrebne pravne formalnosti, s katerimi se zagotovi veljavnost sporazuma in
mobilizacija bančnega posojila za zavarovanje;
-       obvestitev dolžnika in garanta o vpisu pravice Eurosistema na
bančnem posojilu (tj. o mobilizaciji bančnega posojila), če je slednje potrebno
glede na nacionalno zakonodajo, ter vse druge formalnosti, potrebne za polno in
zlasti prednostno učinkovanje mobilizacije proti tretjim osebam;
-       odsotnost omejitev glede bančne tajnosti in zaupnosti, ki se
nanašajo na bančna posojila (zahteva se izrecno soglasje dolžnika in garanta iz
posojilne pogodbe, da se podatki posojilne pogodbe lahko razkrijejo
Eurosistemu), če je slednje potrebno glede na nacionalno zakonodajo;
-       odsotnost omejitev glede mobilizacije bančnega posojila;
-  odsotnost omejitev glede izvršitve zavarovanja na bančnem posojilu;
-  nepreklicna odpoved dolžnika do pravice pobota svojih terjatev z
obveznostmi do nasprotne stranke, ko slednja bančno posojilo uporabi za
zavarovanje terjatev Eurosistema. Zahteva velja za vsa bančna posojila, pri
katerih je posojilna pogodba ali dodatek k posojilni pogodbi o podaljšanju
ročnosti posojila sklenjen od 1. 3. 2013 dalje.
Pri verifikaciji obstoja bančnega posojila
Banka Slovenije zahteva, da nasprotna stranka najmanj četrtletno poda lastno
potrditev (samocertifikacijo) in zavezo v zvezi z obstojem bančnega posojila.
Poleg tega Banka Slovenije najmanj enkrat preveri postopke, ki jih nasprotna
stranka uporablja za predložitev podatkov o obstoju bančnih posojil in opravi
tudi naključne preglede kakovosti in točnosti lastne potrditve. Če Banka
Slovenije enkratne preveritve postopkov ne opravi pred prvo uporabo bančnih
posojil s strani nasprotne stranke, mora nasprotna stranka predložiti Banki
Slovenije pisen opis omenjenih postopkov. Banka
Slovenije lahko od nasprotne stranke kadarkoli zahteva, da zagotovi vse listine
v zvezi z bančnim posojilom. Posojilodajalec mora ob
vpisu/izbrisu posojila v/iz registra finančnega premoženja pri Banki Slovenije
ter zagotovitvi/ukinitvi finančnega zavarovanja ravnati v skladu z določbami
Sklepa o vzpostavitvi in vodenju registra finančnega premoženja. Ob zagotovitvi
finančnega zavarovanja mora posojilodajalec o tem obvestiti dolžnika in
garanta. Ob ukinitvi finančnega zavarovanja Banka Slovenije o tem obvesti
dolžnika,garanta in posojilodajalca.
5.1.2.2      Netržni
hipotekarni dolžniški instrumenti 
Netržni hipotekarni dolžniški instrumenti (non-marketable retail mortgage-backed instruments, v nadaljevanju: RMBD) morajo izpolnjevati naslednje kriterije
primernosti:
(a)    Vrsta premoženja
Biti mora dolžniški instrument (zadolžnica ali menica), zavarovan s
skladom stanovanjskih hipotek, ki ni v celoti listinjen. Omogočeno mora biti zamenjevanje
posameznega premoženja v skladu hipotek. Vzpostavljen mora biti mehanizem, ki
zagotavlja Eurosistemu, da ima prednost pred ostalimi upniki, razen pred
upniki, ki so zaradi javnega interesa izvzeti. Trenutno so takšen instrument le
irske hipotekarne zadolžnice.
(b)    RMBD morajo imeti fiksen, brezpogojni znesek glavnice in obrestno
mero, ki ne sme povzročiti negativnega denarnega toka.
(c)    Bonitetni standard
RMBD mora zadostiti visokim bonitetnim standardom. Bonitetna ocena
izdajatelja oziroma garanta se določa s pravili ECAF kot velja za RMBD (glej
točko 5.3.2 tega sklepa).
(d)    Vrsta izdajatelja
   Primerni izdajatelji so primerne nasprotne stranke Eurosistema.
(e)    Kraj ustanovitve izdajatelja
Izdajatelj mora biti ustanovljen v euroobmočju. 
(f)    
Upravljanje z RMBD
Pri uporabi RMBD za zavarovanje terjatev Eurosistema je potrebno
upoštevati veljavne postopke Eurosistema, ki so opredeljeni v veljavnih
pravilih zadevnih nacionalnih centralnih bank.
(g)    Valuta denominacije
RMBD morajo biti denominirani v eurih (izraženem kot takem ali v
nacionalnih denominacijah eura).
5.1.3  Nesprejemanje finančnega premoženja v zavarovanje
Banka Slovenije se lahko odloči, da od
nasprotne stranke ne sprejme v zavarovanje naslednjega tržnega ali netržnega
finančnega premoženja, čeprav je primerno:
(a)   dolžniških instrumentov, ki bodo
zapadli v bližnji prihodnosti; in 
(b)   dolžniških instrumentov, pri katerih
bo denarni tok, npr. kuponsko izplačilo, nastal v bližnji prihodnosti.
5.2    TESNE
POVEZAVE
Ne glede na to, da tržno in netržno
finančno premoženje sicer izpolnjuje vse kriterije primernosti, ga nasprotna
stranka ne sme uporabiti v primeru, če je to premoženje izdano ali garantirano
s strani te nasprotne stranke ali s strani katere koli pravne osebe, s katero
ima ta tesno povezavo.
Šteje se, da je nasprotna stranka z
izdajateljem, dolžnikom oziroma garantom v tesni povezavi, če je izpolnjen vsaj
eden izmed naslednjih pogojev:
(a)    nasprotna stranka ima v lasti, neposredno ali posredno prek enega
ali več podjetij, 20% ali več izdajateljevega, dolžnikovega oziroma garantovega
kapitala;
(b)    izdajatelj, dolžnik oziroma garant ima v lasti, neposredno ali
posredno prek enega ali več podjetij, 20% ali več kapitala nasprotne stranke;
(c)    tretja oseba ima v lasti več kot 20% kapitala nasprotne stranke in
več kot 20% izdajateljevega, dolžnikovega oziroma garantovega kapitala, in
sicer bodisi neposredno ali posredno prek enega ali več podjetij.
Za potrebe izvajanja denarne politike
Eurosistema, zlasti za spremljanje izpolnjevanja pravil glede uporabe
primernega finančnega premoženja v zvezi s tesnimi povezavami, si Eurosistem
interno izmenjuje informacije o kapitalskih deležih, ki jih za te potrebe
zagotavljajo nadzorni organi. Za te informacije veljajo enaki standardi
zaupnosti, kakor jih uporabljajo nadzorni organi.
Zgornje določbe o tesnih povezavah ne
veljajo za: (a) tesne povezave med nasprotno stranko in osebo javnega sektorja
iz EGP, upravičeno do odmerjanja davkov, ali kadar jamstvo za dolžniški
instrument zagotavlja oseba javnega sektorja iz EGP, upravičena do odmerjanja
davkov; (b) krite bančne obveznice, ki so izdane v skladu s kriteriji,
določenimi v točkah 68 do 70 dela 1 Priloge VI k Direktivi 2006/48/ES; (c)
primere, kjer dolžniške instrumente ščitijo posebna pravna varovala,
primerljiva s tistimi pod točko (b), kakor je to v primeru: (i) netržnih
hipotekarnih dolžniških instrumentov, ki niso vrednostni papirji; ali (ii)
kritih bančnih obveznic, pri katerih so izpolnjeni vsi kriteriji, določeni v
točkah 68 do 70 dela 1 Priloge VI k Direktivi 2006/48/ES, razen omejitev glede
posojil z jamstvom v kritnem skladu.
Nasprotna stranka ne sme predložiti v
zavarovanje listinjenega vrednostnega papirja, če nasprotna stranka (ali
katerakoli tretja oseba, s katero je nasprotna stranka v tesni povezavi)
zagotavlja valutno zaščito za listinjen vrednostni papir s tem, da je z
izdajateljem sklenila transakcijo valutne zaščite ali če zagotavlja
likvidnostno podporo za najmanj 20% neodplačane vrednosti listinjenega
vrednostnega papirja.
Nasprotna stranka, ki predloži listinjen
vrednostni papir in je v tesni povezavi z originatorjem finančnega premoženja,
ki je del kritnega sklada listinjenega vrednostnega papirja, mora obvestiti
Eurosistem o vsaki načrtovani spremembi tega listinjenega vrednostnega papirja,
ki bi lahko vplivala na njegovo kreditno kvaliteto, npr. o spremembi obrestne
mere za vrednostni papir, spremembi pogodbe o zamenjavi, spremembah v sestavi
posojil za zavarovanje terjatev, ki niso predvidene v prospektu, ali spremembah
vrstnega reda poplačila. Eurosistem je treba obvestiti en mesec pred vsako
spremembo predloženega listinjenega vrednostnega papirja. Poleg tega mora
nasprotna stranka ob predložitvi listinjenega vrednostnega papirja zagotoviti
informacije o vseh spremembah, ki so bile izvedene v šestih mesecih pred predložitvijo.
V skladu z določbami poglavja 5 tega sklepa Banka Slovenije ne daje nasvetov
pred spremembami.
5.3    BONITETNI
OKVIR EUROSISTEMA
Bonitetni okvir Eurosistema (ECAF)
vključuje postopke in pravila za ugotavljanje ali finančno premoženje
izpolnjuje zahteve Eurosistema glede minimalne bonitetne ocene. Izpolnjevanje
zahteve glede minimalne bonitetne ocene je različno za tržno in netržno
finančno premoženje, upoštevajoč različno pravno naravo tega premoženja in
operativne razloge.
ECAF temelji na štirih različnih virih za
ocenjevanje primernega finančnega premoženja. To so:
-      
zunanje bonitetne institucije (external credit assessment institutions,
v nadaljevanju: ECAI),
-      
interni bonitetni sistemi nacionalnih
centralnih bank (national central banks' in-house credit assessment systems,
v nadaljevanju: ICAS),
-      
interni bonitetni sistemi nasprotnih strank (counterparties'
internal rating based systems, v nadaljevanju: IRB sistemi) in 
-      
bonitetna orodja zunanjih ponudnikov (third-party
providers' rating tools, v nadaljevanju: RT).
Poleg tega se pri presojanju izpolnjevanja
minimalne bonitetne ocene upošteva tudi institucionalne kriterije in jamstvo. 
V primeru ECAI vira mora ocena temeljiti na
javni bonitetni oceni. Eurosistem si pridržuje pravico, da zahteva kakršna koli
pojasnila, ki se mu zdijo potrebna. Za listinjene vrednostne papirje mora biti
bonitetna ocena pojasnjena v javno dostopnem bonitetnem poročilu (v obliki
podrobnega poročila pred prodajo oziroma poročila ob novi izdaji), ki mora med
drugim vsebovati celovito analizo strukturnih in pravnih vidikov, podrobno
oceno kritnega sklada, analizo udeležencev v transakciji ter analizo vseh
drugih relevantnih posebnosti transakcije. Poleg tega mora ECAI za listinjene
vrednostne papirje objavljati redno nadzorno poročilo. Objavljanje poročil mora
biti usklajeno s pogostostjo in časovnim razporedom kuponskih plačil. Ta
poročila morajo vsebovati vsaj najnovejše ključne podatke o transakciji (npr.
sestavo kritnega sklada, udeležence transakcij, kapitalsko strukturo), kot tudi
podatke o obnašanju transakcije. 
Za določitev
minimalnih zahtev glede visokih bonitetnih standardov (v nadaljevanju:
bonitetni prag) Eurosistem uporablja referenčno vrednost, ki je enaka bonitetni
oceni stopnje kreditne kvalitete 3 na usklajeni lestvici bonitetnih ocen
Eurosistema. Usklajena lestvica bonitetnih ocen Eurosistema je objavljena na
spletni strani ECB (www.ecb.europa.eu). Bonitetna ocena stopnje kreditne kvalitete 3 pomeni dolgoročno
bonitetno oceno najmanj "BBB-", ki jo dodeli Fitch ali Standard &
Poor's, "Baa3", ki jo dodeli Moody's, ali "BBBL", ki jo
dodeli DBRS. Eurosistem
obravnava verjetnost neplačila za obdobje enega leta v višini 0,40 % kot
enakovredno bonitetni oceni stopnje kreditne kvalitete 3, kar se redno
preverja. ECAF sledi definiciji neplačila kot jo opredeljuje Direktiva o
kapitalskih zahtevah (obsega Direktivo 2006/48/ES Evropskega parlamenta in
Sveta z dne 14. junija 2006 o začetku opravljanja in opravljanju dejavnosti
kreditnih institucij (preoblikovano) (Uradni list L 177, 30.6.2006, stran 1) in
Direktivo 2006/49/ES Evropskega parlamenta in Sveta z dne 14. junija 2006 o
kapitalski ustreznosti investicijskih podjetij in kreditnih institucij
(preoblikovano) (Uradni list L 177, 30.6.2006, stran 201)). Eurosistem za vsak
primerni ECAI objavlja najnižjo bonitetno oceno, ki dosega bonitetni prag, in
jo redno preverja, vendar ne prevzema nobene odgovornosti za svojo ocenitev
ECAI. 
Za listinjene vrednostne papirje je
minimalni bonitetni prag “trojni A” ob izdaji. "Trojni A" pomeni
dolgoročno bonitetno oceno "AAA", ki jo dodeli Fitch, Standard &
Poor's ali DBRS, ali "Aaa", ki jo dodeli Moody's.
Listinjen vrednostni papir mora ves čas do zapadlosti vrednostnega papirja
dosegati Eurosistemov spodnji prag stopnje kreditne kvalitete 2 na
usklajeni lestvici bonitetnih ocen Eurosistema (“enojni A”). “Enojni A” pomeni
dolgoročno bonitetno oceno najmanj “A-”, ki jo dodeli Fitch ali Standard &
Poor's, “A3”, ki jo dodeli Moody's, ali “AL”, ki jo dodeli DBRS. 
V zvezi z RMBD Eurosistem za določitev
minimalnih zahtev glede visokih bonitetnih standardov uporablja referenčno
vrednost, ki je enaka bonitetni oceni stopnje kreditne kvalitete 2 na
usklajeni lestvici bonitetnih ocen Eurosistema (“enojni A”). Eurosistem
obravnava verjetnost neplačila za obdobje enega leta v višini 0,10 % kot
enakovredno bonitetni oceni stopnje kreditne kvalitete 2, kar se redno
preverja.
Eurosistem si pridržuje pravico odločiti,
ali izdaja, izdajatelj, dolžnik ali garant izpolnjujejo zahteve glede visokega
bonitetnega standarda na podlagi katere koli informacije, za katero meni, da je
relevantna, in na tej osnovi lahko finančno premoženje zavrne, omeji njegovo
uporabo ali pri njegovem vrednotenju uporabi dodatne odbitke, če je to potrebno
za zagotovitev zadostne zaščite Eurosistema pred tveganji v skladu s členom
18.1 Statuta ESCB in ECB. Te vrste ukrepov lahko uporabi tudi za posamezne
nasprotne stranke, še posebej, če kreditno tveganje nasprotne stranke izkazuje
visoko korelacijo s kreditnim tveganjem finančnega premoženja, ki ga je
nasprotna stranka dala v zavarovanje. Če zavrnitev finančnega premoženja
temelji na informacijah o skrbnem in varnem poslovanju, se morajo informacije,
ki so jih posredovale nasprotne stranke ali nadzorniki, uporabljati zgolj v
obsegu, ki je ustrezen in potreben za izvajanje nalog Eurosistema pri vodenju
denarne politike.
Finančno premoženje, ki je izdano ali ima
jamstvo s strani subjektov, za katere velja ukrep zamrznitve sredstev in/ali
drugi ukrepi, ki sta jih naložila EU v skladu s 75 členom Pogodbe ali država
članica EU, ki omejujejo uporabo njihovih sredstev, ali pa je v zvezi z njimi
Svet ECB izdal sklep o začasni ali trajni prepovedi dostopa do instrumentov
denarne politike, se lahko izključi z liste primernega finančnega premoženja.
5.3.1  Izpolnjevanje
visokih bonitetnih standardov za tržno finančno premoženje
Izpolnjevanje visokih bonitetnih standardov
za tržno finančno premoženje temelji na sledečih kriterijih:
(a)    ECAI bonitetna ocena: Izdaja mora
imeti vsaj eno bonitetno oceno primernega ECAI (če je nima, jo mora imeti
izdajatelj), ki mora zadostiti bonitetnemu pragu Eurosistema. ECB objavlja na
svojih spletnih straneh (www.ecb.europa.eu) bonitetni prag za vse primerne
ECAI.
Tržni dolžniški instrumenti, ki so izdani s strani nefinančnih družb
oziroma imajo jamstvo nefinančnih družb in nimajo ECAI bonitetne ocene, so
potencialno primerni. Primernost je odvisna od ocene bonitetnega sistema
izbranega s strani nasprotne stranke skladno s pravili ECAF.
V primeru, da je za istega dolžnika oziroma garanta na voljo več
bonitetnih ocen, ki se med seboj razlikujejo, se uporabi pravilo najboljše
ocene (tj. upošteva se najboljšo oceno primernega ECAI).
Če ima izdaja neprimerno bonitetno
oceno primernega ECAI, je to finančno premoženje neprimerno tudi, če ima
izdajatelj oziroma garant primerno bonitetno oceno.
(b)   
ECAI bonitetna
ocena za listinjene vrednostne papirje: Za listinjene vrednostne papirje, izdane od
vključno 1. 3. 2010 dalje, se za vsako izdajo zahteva najmanj bonitetni oceni
dveh primernih ECAI. Za ugotavljanje primernosti teh listinjenih vrednostnih
papirjev se uporabi pravilo “druge najboljše bonitetne ocene”, kar pomeni, da
mora, ne samo najboljša, ampak tudi druga najboljša bonitetna ocena ECAI
izpolnjevati bonitetni prag za listinjene vrednostne papirje. Na osnovi tega
pravila se za primernost vrednostnega papirja zahteva, da sta obe bonitetni
oceni ob izdaji na nivoju “AAA”/“Aaa” in sta ves čas do zapadlosti vrednostnega
papirja na nivoju “enojni A”.
Od vključno 1. marca 2011 se za
ohranitev primernosti listinjenih vrednostnih papirjev, ne glede na njihov
datum izdaje, zahteva vsaj dve bonitetni oceni kateregakoli primernega ECAI za
izdajo, izpolnjeno pa mora biti tudi pravilo druge najboljše bonitetne ocene. 
Za listinjene vrednostne papirje,
izdane pred 1. marcem 2009, morata obe bonitetni oceni zadostiti nivoju “enojni
A” ves čas do zapadlosti vrednostnega papirja. Za listinjene vrednostne
papirje, izdane med 1. marcem 2009 in 28. februarjem 2010, mora prva bonitetna
ocena zadostiti nivoju “AAA”/“Aaa” ob izdaji in nivoju “enojni A” v času do
zapadlosti vrednostnega papirja, medtem ko mora druga bonitetna ocena zadostiti
nivoju “enojni A” ob izdaji in ves čas do zapadlosti vrednostnega papirja. Za
listinjene vrednostne papirje iz prejšnjega stavka se druga ECAI bonitetna
ocena ob izdaji nanaša na bonitetno oceno, ki je prvič izdana ali objavljena s
strani ECAI.
Naknadne izdaje zamenljivih
listinjenih vrednostnih papirjev se obravnavajo kot nove izdaje listinjenih
vrednostnih papirjev. Vsi listinjeni vrednostni papirji, izdani pod isto kodo
ISIN, morajo izpolnjevati kriterije primernosti, ki veljajo na datum zadnje
naknadne izdaje zamenljivih vrednostnih papirjev. V primeru naknadnih izdaj
zamenljivih listinjenih vrednostnih papirjev, ki ne izpolnjujejo kriterijev
primernosti, ki veljajo na datum zadnje naknadne izdaje, se šteje, da so
neprimerni vsi listinjeni vrednostni papirji, izdani pod isto kodo ISIN. To
pravilo ne velja za naknadne izdaje zamenljivih listinjenih vrednostnih
papirjev, ki so bili na listi 10. oktobra 2010, če je bila zadnja naknadna
izdaja zamenljivih vrednostnih papirjev izvedena pred tem datumom. Naknadne
izdaje nezamenljivih vrednostnih papirjev se obravnavajo kot novi listinjeni
vrednostni papirji.
(c)   
Jamstvo: V primeru, da izdajatelj nima
bonitetne ocene primernega ECAI, se visoki bonitetni standardi lahko izpolnijo
na podlagi jamstva danega s strani finančno trdnih garantov. Finančna trdnost
garantov je opredeljena z bonitetno oceno ECAI, ki izpolnjuje bonitetni prag
Eurosistema. Jamstvo mora zadostiti naslednjim zahtevam:
-  Jamstvo se obravnava kot sprejemljivo, če garant brezpogojno in
nepreklicno jamči za obveznosti izdajatelja dolžniškega instrumenta do
imetnikov glede plačila glavnice, obresti in vseh drugih zneskov, dokler niso v
celoti poravnani.
-  Jamstvo se mora plačati na prvi poziv (neodvisno od osnovne
dolžniške obveznosti). Jamstvo, ki ga zagotavljajo osebe javnega prava,
upravičene do odmerjanja davkov, mora biti plačljivo bodisi na prvi poziv
bodisi mora kako drugače zagotavljati takojšnje in pravočasno plačilo po neplačilu
obveznosti. Obveznosti garanta iz jamstva se morajo obravnavati vsaj enako in
sorazmerno (pari passu) kot ostale nezavarovane obveznosti garanta.
-       Jamstvo mora urejati pravo države članice EU in mora biti
pravno veljavno ter zavezujoče in izvršljivo proti garantu. 
-       Pravno potrditev v zvezi s pravno veljavnostjo, zavezujočim
učinkom in izvršljivostjo jamstva je treba predložiti v takšni obliki in
vsebini, ki je sprejemljiva za Eurosistem, preden se premoženje, na katerega se
jamstvo nanaša, lahko obravnava kot primerno. Če je garant ustanovljen v
pravnem sistemu, ki ni tisti, ki ureja jamstvo, mora pravna potrditev potrditi
tudi, da je jamstvo veljavno in izvršljivo po pravu, ki ureja ustanovitev garanta.
Pravna potrditev se mora predložiti v pregled nacionalni centralni banki, ki je
zadolžena za poročanje primernega finančnega premoženja, ki ga krije jamstvo.
Pravna potrditev ni potrebna za jamstvo, izdano za dolžniške instrumente, ki že
imajo bonitetno oceno, ali za jamstvo, ki ga izda oseba javnega prava, ki je
upravičena do odmerjanja davkov. Ocena izvršljivosti upošteva zakonodajo s
področja nesolventnosti ali stečajnega postopka, splošna načela enakosti in
druge podobne zakone ter načela, ki veljajo za garanta in vplivajo na pravice,
ki jih ima upnik do garanta na splošno.
V primeru, da ne obstaja bonitetna ocena
ECAI za izdajo, izdajatelja ali garanta, se zahteva po visokem bonitetnem
standardu lahko izpolni na sledeči način:
(a)    pri izdajateljih ali garantih javnega sektorja euroobmočja: V primeru, da je tržno finančno premoženje izdano ali garantirano s
strani institucionalnih enot regionalne ravni države, lokalne oblasti ali osebe
javnega sektorja, ustanovljenih v euroobmočju in opredeljenih v Direktivi o
kapitalskih zahtevah, se uporablja naslednji postopek:
-       izdajatelj ali garant se razvrsti v enega izmed treh razredov
v skladu z Direktivo o kapitalskih zahtevah kot jih opredeljuje Tabela 3 tega
sklepa; 
-       izdajateljem ali garantom iz razredov 1 in 2 se bonitetna
ocena pripiše na podlagi bonitetne ocene ECAI za centralno državo, kjer je
izdajatelj ali garant ustanovljen. Bonitetna ocena izdajateljev ali garantov iz
razreda 1 in 2 mora ustrezati vsaj bonitetnemu pragu Eurosistema. Za
izdajatelje ali garante iz razreda 3 se bonitetne ocene ne določa na podlagi
ECAI bonitetne ocene centralne države. Obravnava se jih enako kot privatne
dolžnike oziroma garante. 
(b)    pri izdajateljih ali garantih nefinančnih družb v euroobmočju: V primeru, da finančno premoženje, ki so ga izdale ali zanj
jamčijo nefinančne družbe, ustanovljene v euroobmočju, nima primerne ECAI
bonitetne ocene, se lahko uporabi pravila ECAF, in sicer lahko nasprotne
stranke uporabijo svoj IRB, ICAS nacionalne centralne banke ali RT. Tako finančno
premoženje se ne vključuje oziroma objavlja na javni listi primernega tržnega
finančnega premoženja.
Tabela 3: Pripisane bonitetne ocene za regionalne oblasti, lokalne
oblasti in osebe javnega sektorja v vlogi izdajateljev, dolžnikov ali garantov
brez ECAI bonitetne ocene


 

Razvrstitev izdajateljev,
  dolžnikov ali garantov v skladu z Direktivo o kapitalskih zahtevah
 

Pripisana bonitetna ocena
  izdajatelju, dolžniku ali garantu
 


Razred 1
 

Institucionalne enote regionalne ravni države, lokalne
  oblasti in osebe javnega sektorja, ki jih pristojni nadzorni organ za namene
  kapitalskih zahtev obravnava na enak način kot centralno državo 
 

Pripisana bonitetna ocena ECAI, ki velja za centralno
  državo, kjer je subjekt ustanovljen
 


Razred 2
 

Institucionalne enote regionalne ravni države, lokalne
  oblasti in osebe javnega sektorja, ki jih pristojni nadzorni organ za namene
  kapitalskih zahtev obravnava na enak način kot [kreditne] institucije 
 

Pripisana bonitetna ocena ECAI ene stopnje kreditne
  kvalitete* nižje, kot velja za centralno državo, kjer je subjekt ustanovljen
 


Razred 3
 

Ostale osebe javnega sektorja
 

Obravnavajo se kot izdajatelji ali dolžniki privatnega
  sektorja
 


*
Informacija o stopnjah kreditne kvalitete je objavljena na spletnih straneh ECB
(www.ecb.europa.eu).
5.3.2  Izpolnjevanje
visokih bonitetnih standardov za netržno finančno premoženje
5.3.2.1      Bančna
posojila
Nasprotna stranka mora izmed razpoložljivih
in primernih bonitetnih virov izbrati en glavni bonitetni vir, znotraj njega pa
en primerni bonitetni sistem, razen v primeru izbire ECAI bonitetnega vira,
kjer lahko uporabi vse primerne ECAI sisteme. 
Nasprotna stranka mora izbrani sistem
uporabljati vsaj eno leto. V primeru, da želi nasprotna stranka po enem letu
zamenjati izbrani bonitetni sistem, mora v zvezi s tem Banki Slovenije
predložiti ustrezno obrazloženo zahtevo. 
Nasprotna stranka mora izbrati tisti
bonitetni vir oziroma sistem, s katerim bo po svojih pričakovanjih lahko
ocenila največje število dolžnikov ali garantov, ki jih bo uporabila za
zavarovanje.
Banka Slovenije lahko na podlagi utemeljene
in ustrezno obrazložene zahteve nasprotni stranki odobri uporabo več kot enega
bonitetnega sistema oziroma vira. Kot utemeljen razlog načeloma šteje
nezadostna pokritost, ki jo glavni bonitetni sistem ali vir nudi pri
ocenjevanju dolžnikov ali garantov, ki bi jih nasprotna stranka želela
uporabiti za zavarovanje.
Nasprotna stranka mora sproti
obveščati Banko Slovenije o vseh njej znanih dogodkih oziroma okoliščinah, ki
vplivajo na bančno posojilo, ki ga ima v skladu finančnega premoženja pri Banki
Slovenije, vključno z zamudami pri plačilu s strani dolžnika bančnega posojila
in predčasnem (delnem ali celotnem) odplačilu bančnega posojila, in, če je
potrebno, takoj umakniti bančno posojilo iz sklada ali ga nadomestiti z drugim
primernim finančnim premoženjem. Poleg tega mora nasprotna
stranka zagotavljati, da uporablja zadnjo razpoložljivo bonitetno oceno glede
na izbrani bonitetni vir oziroma sistem. 
(a)    Bonitetna ocena dolžnika oziroma garanta: Presojanje izpolnjevanja zahteve glede minimalne bonitetne ocene
dolžnika oziroma garanta bančnega posojila je odvisno od tega ali je dolžnik
oziroma garant iz javnega sektorja ali nefinančna družba. 
-  V primeru, da je dolžnik oziroma garant iz javnega sektorja, se po
vrstnem redu upoštevajo naslednja pravila:
i)   uporabi
se bonitetno oceno sistema oziroma vira, ki ga je nasprotna stranka izbrala, in
preveri ali izpolnjuje bonitetni prag 
ii)  v
primeru, da bonitetna ocena pod točko i) ne obstaja se uporabi bonitetna ocena
ECAI za dolžnika oziroma garanta
iii) v
primeru, da bonitetni oceni pod točko i) ali ii) ne obstajata se uporabi isti
pristop, kot se uporablja pri tržnem finančnem premoženju, in sicer:
-    
izdajatelj oziroma garant se razvrsti v enega
od treh razredov v skladu z Direktivo o kapitalskih zahtevah, kot jih
opredeljuje Tabela 3 tega sklepa;
-    
dolžnikom oziroma garantom iz razredov 1 ali 2
se implicitno pripiše bonitetna ocena glede na bonitetno oceno centralne
države, kjer ima dolžnik ali garant svoj sedež. Ta bonitetna ocena mora najmanj
dosegati bonitetni prag Eurosistema.
V primeru, da bonitetna ocena sistema oziroma vira, ki ga je
nasprotna stranka izbrala (ali v primeru bonitetne ocene ECAI pri točki (ii) za
dolžnika oziroma garanta iz javnega sektorja) obstaja, a je pod bonitetnim
pragom, je dolžnik oziroma garant neprimeren.
-       V primeru, da je dolžnik oziroma garant nefinančna družba, je
primeren, če bonitetna ocena izbranega bonitetnega sistema oziroma vira dosega
najmanj bonitetni prag. Če je nasprotna stranka izbrala ECAI bonitetni vir,
lahko uporabi pravilo najboljše ocene, kot je določeno v točki a) prvega
odstavka točke 5.3.1 tega sklepa. V primeru, da dolžnik oziroma garant nima
bonitetne ocene na podlagi izbranega bonitetnega sistema oziroma vira, je
neprimeren.
(b)    Jamstvo: Jamstvo mora izpolnjevati naslednje zahteve:
-       Jamstvo se obravnava kot sprejemljivo, če garant brezpogojno
in nepreklicno jamči za obveznosti dolžnika do imetnika glede plačila glavnice,
obresti in vseh drugih zneskov iz bančnega posojila, dokler niso v celoti
poravnani. Za primerno jamstvo se ne zahteva, da se nanaša na posamezno bančno
posojilo, ampak je dovolj, da se nanaša na dolžnika, če hkrati pokriva tudi
terjatve iz bančnega posojila.
-       Jamstvo se mora plačati na prvi poziv (neodvisno od osnovne
dolžniške obveznosti). Jamstvo, ki ga zagotavljajo osebe javnega prava,
upravičene do odmerjanja davkov, mora biti plačljivo bodisi na prvi poziv
bodisi mora kako drugače zagotavljati takojšnje in pravočasno izplačilo po neplačilu
obveznosti. Obveznosti garanta iz jamstva se morajo obravnavati vsaj enako in
sorazmerno (pari passu) z vsemi drugimi nezavarovanimi obveznostmi garanta.
-       Jamstvo mora urejati pravo države članice EU in mora biti
pravno veljavno ter zavezujoče in izvršljivo proti garantu.
-       Pravno potrditev v zvezi s pravno veljavnostjo, zavezujočim
učinkom in izvršljivostjo jamstva je treba predložiti v takšni obliki in
vsebini, ki je sprejemljiva za Eurosistem, preden se premoženje, na katerega se
jamstvo nanaša, lahko obravnava kot primerno. Pravna potrditev mora vsebovati
tudi potrditev, da jamstvo ni osebne narave, tj. da ni izterljivo samo s strani
posojilodajalca. Če je garant ustanovljen v pravnem sistemu, ki ni tisti, ki
ureja jamstvo mora pravna potrditev potrditi tudi, da je jamstvo veljavno in
izvršljivo po pravu, ki ureja ustanovitev garanta. Pravna potrditev se mora
predložiti v pregled tisti nacionalni centralni banki, kjer velja pravo, ki
ureja zadevno posojilno pogodbo. Pravna potrditev ni potrebna za jamstvo, ki ga
izda oseba javnega prava, ki je upravičena do odmerjanja davkov. Ocena
izvršljivosti upošteva zakonodajo s področja nesolventnosti ali stečajnega
postopka, splošna načela enakosti in druge podobne zakone ter načela, ki
veljajo za garanta in vplivajo na pravice, ki jih ima upnik do garanta na
splošno.
5.3.2.2      Netržni
hipotekarni dolžniški instrumenti
Visoki bonitetni standardi za RMBD morajo
biti skladni s stopnjo kreditne kvalitete 2 na usklajeni lestvici
bonitetnih ocen Eurosistema, kot je objavljena na spletni strani ECB
(www.ecb.europa.eu). Bonitetni okvir za te dolžniške instrumente, ki upošteva
posebnosti posamezne jurisdikcije, bodo v ustreznih nacionalnih dokumentih
opredelile nacionalne centralne banke.
5.3.3  Kriteriji
primernosti za bonitetne sisteme
ECAF temelji na štirih bonitetnih virih.
Vsak vir ima lahko več bonitetnih sistemov. Primerni sistemi bonitetnih virov
ECAI, ICAS in RT se javno objavljajo na spletni strani ECB (www.ecb.europa.eu).
5.3.3.1      Zunanje
bonitetne institucije
Zunanje bonitetne institucije (v
nadaljevanju: ECAI) so institucije, katerih bonitetne ocene smejo kreditne
institucije uporabljati pri dodeljevanju uteži tveganja izpostavljenostim v
skladu z Direktivo o kapitalskih zahtevah. Kriteriji primernosti so naslednji:
-      
ECAI mora biti formalno potrjen s strani
pristojnega nadzornega organa EU za države euroobmočja, v katerih se bo
uporabljal skladno z direktivo o kapitalskih zahtevah;
-      
ECAI mora izpolnjevati operativne kriterije in
zagotavljati primerno stopnjo pokritja. Primernost njegovih bonitetnih ocen za
Eurosistem je odvisna od dostopnosti bonitetnih ocen Eurosistemu, dostopnosti
informacij za določitev bonitetnega praga ter informacij, pomembnih za
spremljanje zanesljivosti bonitetnega sistema.
Eurosistem si pridržuje pravico, da odloči
o primernosti ECAI, med drugim tudi na podlagi spremljanja njegove
zanesljivosti.
ECAI, ki je vključen v ECAF, je predmet postopka Eurosistema
za spremljanje zanesljivosti bonitetnih sistemov (točka 5.3.4 tega sklepa).
Skupaj s podatki za spremljanje zanesljivosti mora predložiti tudi podpisano
potrdilo izvršnega direktorja zunanje bonitetne institucije ali pooblaščenega
podpisnika, ki je v ECAI odgovoren za funkciji revizije ali skladnosti
poslovanja, s katerim potrjuje točnost in veljavnost informacij o spremljanju
zanesljivosti.
5.3.3.2      Interni
bonitetni sistemi nacionalnih centralnih bank
Vir ICAS sestoji iz tistih internih
bonitetnih sistemov nacionalnih centralnih bank, ki jih je Eurosistem potrdil
kot primerne. Vsak ICAS je podvržen spremljanju zanesljivosti, skladno z
določbami točke 5.3.4 tega sklepa. ICAS Banke
Slovenije ocenjuje nefinančne družbe s sedežem v Republiki Sloveniji, ki so v
skladu z Zakonom o gospodarskih družbah (Uradni list RS, št. 65/09 – uradno
prečiščeno besedilo, 33/11, 91/11, 32/12 in 57/12) oddale računovodske izkaze
vsaj za zadnji dve leti in ti ne vsebujejo napak. Ne ocenjuje mikro podjetij,
pri čemer je velikost mikro opredeljena na podlagi sredstev, prihodkov in
števila zaposlenih posebej za potrebe ICAS Banke Slovenije. Ocenjevanje poteka
v dveh fazah: prva faza temelji na oceni statističnega modela, pri čemer se
upošteva kazalnike donosnosti, finančnega vzvoda, učinkovitosti, čistega
denarnega toka, likvidnosti, dolgoročne plačilne sposobnosti in rasti. Poleg
tega se pri ocenjevanju verjetnosti neplačila v prvi fazi upošteva tudi
razvrstitev podjetja v skupine od A do E na podlagi ocene in vrednotenja
dolžnikove sposobnosti izpolnjevati obveznosti do banke ob dospelosti na
podlagi Sklepa o ocenjevanju izgub iz kreditnega tveganja bank in hranilnic
(Uradni list RS, št. 28/12 in 34/12) v bančnem sistemu in podatek o blokadah
transakcijskih računov. V drugi fazi se izdela kvalitativna ocena zunanjih
dejavnikov, in sicer panoge in tržnega položaja podjetja, upravljanja, plačilne
discipline in vpliva skupine povezanih oseb.
Ne glede na ostale določbe tega sklepa je minimalni bonitetni
prag za izdajatelja/dolžnika/garanta, ki je ocenjen z bonitetnim sistemom ICAS
Banke Slovenije, enak verjetnosti neplačila za obdobje enega leta (PD) v višini
0,118%. Razvrstitev subjektov, ocenjenih z ICAS Banke Slovenije, je po stopnjah
kreditne kvalitete sledeča:
Nasprotna stranka mora pravočasno obveščati
nacionalno centralno banko, ki upravlja ICAS, o kakršnem koli kreditnem dogodku,
ki ji je poznan, vključno z zamudo pri plačilu, s strani predloženega dolžnika,
katerega posojilo je dala v zavarovanje Eurosistemu. V državah, kjer se
zagotovi finančno zavarovanje na RMBD, mora nacionalna centralna banka
vzpostaviti bonitetni okvir za to vrsto premoženja v skladu s pravili ECAF. Ta
okvir je podvržen letnemu spremljanju njegove zanesljivosti. (črtan)
5.3.3.3      Interni
bonitetni sistemi nasprotnih strank
Nasprotna stranka, ki želi uporabljati svoj
interni bonitetni sistem (v nadaljevanju: IRB sistem) za ocenjevanje bonitete
dolžnikov, izdajateljev ali garantov primernih dolžniških instrumentov mora
najprej pridobiti odobritev Banke Slovenije. V tem primeru mora nasprotna
stranka na Banko Slovenije nasloviti vlogo za priznanje primernosti IRB sistema
skupaj z naslednjimi dokumenti:
-      
izpolnjen obrazec, ki vsebuje informacijo o
sistemu dodeljevanja verjetnosti neplačila (PD) dolžnikom, kot tudi podatke o
bonitetnih ocenah IRB sistema s pripadajočimi enoletnimi PD, ki izpolnjujejo
kriterij bonitetnega praga;
-      
kopijo zadnjih informacij o tretjem stebru
(tržna disciplina), ki jih je nasprotna stranka javno objavila na podlagi
zahtev o tržni disciplini znotraj tretjega stebra kapitalskega sporazuma Basel
II in Direktive o kapitalskih zahtevah;
-      
naziv in naslov zunanjega revizorja nasprotne
stranke;
-      
kopijo odločitve pristojnega organa EU izven
Republike Slovenije, ki dovoljuje nasprotni stranki uporabo njenega IRB sistema
za namene kapitalske ustreznosti na konsolidirani oziroma nekonsolidirani
osnovi, skupaj z morebitnimi pogoji uporabe oziroma omejitvami njegove uporabe
(samo v primeru, če nasprotna stranka želi uporabljati IRB sistem, ki ga je
potrdil pristojni nadzorni organ EU izven Republike Slovenije).
Vloga mora biti podpisana s strani
predsednika oziroma za to področje pristojnega člana uprave ali s strani osebe
s podobno pristojnostjo, oziroma morebitnega pooblaščenca. Dokumentom vloge,
sestavljenim v tujem jeziku, morajo biti priloženi tudi uradni prevodi v
slovenski jezik.
Navedene zahteve veljajo za vse nasprotne
stranke, ki želijo uporabljati svoj IRB sistem, ne glede na njihov status
(matično podjetje, hčerinsko podjetje ali podružnica) in ne glede na to, ali je
IRB sistem odobril nadzornik v isti državi (ko gre za matično oziroma tudi hčerinsko
podjetje) ali nadzornik v državi matičnega podjetja (ko gre za podružnico
oziroma tudi hčerinsko podjetje).
Nasprotna stranka lahko uporabi svoj IRB
sistem. Če ima nasprotna stranka status podružnice ali podrejene družbe lahko
uporabi tudi IRB sistem svoje nadrejene osebe, če ga je Eurosistem potrdil kot
primernega za namene ECAF.
Nasprotna stranka mora enkrat letno oziroma
na posebno zahtevo Banke Slovenije predložiti naslednje dokumente (razen, če z
njimi Banka Slovenije že razpolaga):
-      
kopijo zadnje ocenitve IRB sistema nasprotne
stranke s strani nadzornika te nasprotne stranke, ki je uradno prevedena v
slovenski jezik;
-      
informacije o katerih koli priporočilih oziroma
zahtevah za spremembe IRB sistema s strani nadzornika, skupaj z roki za njihovo
implementacijo;
-      
podatke o zadnji letni informaciji tretjega
stebra, ki jih mora nasprotna stranka redno objavljati v skladu z zahtevami
Basla II in Direktive o kapitalskih zahtevah;
-      
informacijo o njenem zunanjem revizorju.
Dokumentacija iz prejšnjega odstavka mora
biti podpisana s strani predsednika oziroma za to področje pristojnega člana
uprave ali s strani osebe s podobno pristojnostjo, oziroma morebitnega
pooblaščenca.
5.3.3.4      Bonitetna
orodja zunanjih ponudnikov
Bonitetna orodja zunanjih ponudnikov (v
nadaljevanju: RT orodja) vključujejo subjekte, ki ocenjujejo boniteto dolžnikov
predvsem s sistematično in mehanično uporabo kvantitativnih modelov, pri čemer
poleg drugih informacij uporabljajo revidirane računovodske izkaze, njihove
bonitetne ocene pa niso namenjene za razkritje splošni javnosti. Ponudnik bonitetnih orodij, ki želi
sodelovati v bonitetnem okviru Eurosistema, mora predložiti zahtevo nacionalni
centralni banki v državi, kjer ima sedež, na obrazcu, ki ga predpiše
Eurosistem, in priložiti dodatno dokumentacijo, kakor je določeno na obrazcu. Nasprotna stranka, ki želi za potrebe
bonitetnega okvira Eurosistema uporabiti določenega ponudnika bonitetnih
orodij, ki ga Eurosistem ni sprejel, mora predložiti Banki Slovenije vlogo za
priznanje njegove primernosti na obrazcu, ki ga predpiše Eurosistem in
priložiti dodatno dokumentacijo, kakor je določeno na obrazcu. Eurosistem odloči, ali bo sprejel
ponudnika bonitetnih orodij, na podlagi ocene skladnosti z merili
sprejemljivosti Eurosistema, ki so objavljena na spletni strani ECB
(www.ecb.europa.eu).
Nasprotna stranka mora obveščati RT
ponudnika o vseh njej znanih dogodkih oziroma okoliščinah, ki vplivajo na
bančno posojilo, vključno z zamudami pri plačilu s strani dolžnika bančnega
posojila.
Ponudnik RT orodja, ki je vključeno v ECAF,
mora s sporazumom pristati, da bo predmet postopka Eurosistema za spremljanje
zanesljivosti bonitetnih sistemov (točka 5.3.4 sklepa). Nasprotna stranka mora
takoj obvestiti ponudnika RT orodja o vsakem dogodku neplačila, ki bi lahko
vplival na poslabšanje kreditne kvalitete. Ponudnik RT orodja mora vzpostaviti
in vzdrževati potrebno infrastrukturo za spremljanje statičnega nabora.
Izgradnja in ocena statičnega nabora morata biti v skladu s splošnimi zahtevami
spremljanja zanesljivosti bonitetnih sistemov znotraj ECAF. Ponudnik RT orodja
mora obvestiti Eurosistem o rezultatih ocene zanesljivosti, takoj ko jo je
opravil. Skupaj s podatki za spremljanje zanesljivosti je treba predložiti tudi
podpisano potrdilo izvršnega direktorja ali pooblaščenega podpisnika, ki je pri
ponudniku RT orodja odgovoren za funkciji revizije ali skladnosti poslovanja, s
katerim potrjuje točnost in veljavnost podatkov spremljanja zanesljivosti.
Ponudnik RT orodja mora pet let hraniti interno evidenco statičnih naborov in
podrobnosti o neplačilu.
5.3.4  Spremljanje
zanesljivosti bonitetnih sistemov
ECAF spremlja zanesljivost bonitetnih
sistemov. Postopek spremljanja zanesljivosti obsega za vsak bonitetni sistem
letno ex post primerjavo med: (a) dejanskimi stopnjami neplačila vseh primernih
subjektov in instrumentov, ki jih bonitetni sistem ocenjuje, pri čemer so ti
subjekti in instrumenti razvrščeni v statične nabore na podlagi določenih
značilnosti, npr. bonitetne ocene, vrste finančnega premoženja, panoge, modela
bonitetnega ocenjevanja; in (b) ustreznim Eurosistemovim pragom kreditne
kvalitete, ki ga določa referenčna vrednost verjetnosti neplačila. Upoštevata
se dve referenčni vrednosti verjetnosti neplačila, in sicer:
* PD(i,t) označuje
verjetnost neplačila v obdobju enega leta, ki jo bonitetni sistem dodeli
dolžniku i v času t.
Cilj tega postopka je, da se zagotovi
ohranitev ustreznosti vzporejanja bonitetnih ocen, ki jih zagotavlja bonitetni
sistem, z usklajeno lestvico bonitetnih ocen Eurosistema ter primerljivost
rezultatov bonitetnega ocenjevanja med različnimi sistemi in viri.
Prvi element v postopku spremljanja
zanesljivosti bonitetnih sistemov je, da ponudnik bonitetnega sistema letno
sestavi seznam subjektov in instrumentov, katerih bonitetne ocene na začetku
obdobja spremljanja dosegajo Eurosistemov prag kreditne kvalitete. Ponudnik
bonitetnega sistema predloži ta seznam Banki Slovenije na predpisanem obrazcu,
ki vsebuje polja v zvezi z identifikacijo, klasifikacijo in bonitetno oceno.
Drugi element v postopku spremljanja je na koncu 12-mesečnega obdobja
spremljanja, ko ponudnik bonitetnega sistema posodobi podatke o poslovanju
subjektov in instrumentov na seznamu in jih predloži Banki Slovenije. Banka
Slovenije si pridržuje pravico, da zahteva vse informacije, ki jih potrebuje za
spremljanje zanesljivosti bonitetnega sistema.
Dejanska stopnja neplačila statičnih
naborov v bonitetnem sistemu, ki je zabeležena v obdobju enega leta, služi kot
izhodišče za postopek spremljanja zanesljivosti bonitetnega sistema, ki obsega
letno in večletno presojo. Če se dejanska stopnja neplačila statičnih naborov v
enoletnem in/ali večletnem obdobju znatno razlikuje od praga kreditne
kvalitete, se Eurosistem posvetuje s ponudnikom bonitetnega sistema, da
analizira razloge za to razliko. Ta postopek lahko privede do popravka praga
kreditne kvalitete, ki se uporablja za zadevni sistem.
Eurosistem se lahko odloči, da začasno ali
trajno izključi bonitetni sistem, če pri zanesljivosti v več letih ni dosegel
nikakršnega napredka. Poleg tega se v primeru kršitve pravil, ki urejajo ECAF,
bonitetni sistem izključi iz ECAF. Če zastopnik bonitetnega sistema predloži
netočne ali nepopolne informacije za potrebe spremljanja zanesljivosti, lahko
Eurosistem v primeru manjših nepravilnosti bonitetnega sistema ne izključi.
5.4    UKREPI
ZA OBVLADOVANJE TVEGANJ
Ukrepi za obvladovanje tveganj se
uporabljajo pri finančnem premoženju, ki je dano v zavarovanje kreditnih
operacij Eurosistema, zato da se zagotovi zaščita Eurosistema pred tveganjem
finančne izgube v primeru unovčenja finančnega premoženja zaradi neizpolnitve
obveznosti nasprotne stranke. ECB določa ustrezne ukrepe za obvladovanje
tveganj za tržno in netržno finančno premoženje. 
Eurosistem si pridržuje pravico, da uporabi
dodatne ukrepe za obvladovanje tveganj, če je to potrebno za zagotovitev
primerne zaščite Eurosistema pred tveganji v skladu s členom 18.1 Statuta ESCB
in ECB. Ti ukrepi, ki morajo biti uporabljeni dosledno, transparentno in na
enakopraven način, se lahko uporabijo tudi na ravni posameznih nasprotnih
strank.
(a)    Odbitki pri vrednotenju
Eurosistem uporablja “odbitke pri vrednotenju” pri vrednotenju
finančnega premoženja za zavarovanje terjatev. To pomeni, da se vrednost
finančnega premoženja za zavarovanje terjatev izračuna kot tržna vrednost
finančnega premoženja minus določen odstotek (odbitek).
(b)    Gibljivo kritje (dnevno vrednotenje po tržnih cenah)
Eurosistem zahteva, da se vrednost finančnega premoženja, ki se
uporablja za zavarovanje terjatev pri povratnih transakcijah za povečevanje
likvidnosti, zmanjšana za odbitke pri vrednotenju, ohranja v času. To pomeni,
da Banka Slovenije, v primeru da redno merjena tržna vrednost finančnega
premoženja za zavarovanje terjatev pade pod določen nivo, zahteva od nasprotne
stranke, da zagotovi dodatno finančno premoženje prek poziva h kritju.
(c)    Omejitve v povezavi z uporabo nezavarovanih dolžniških instrumentov
Eurosistem uporablja omejitve v zvezi z uporabo nezavarovanih
dolžniških instrumentov, ki so določene v točki 5.4.1 tega sklepa.
Eurosistem lahko kadarkoli, z namenom zagotovitve zadostne zaščite
Eurosistema pred tveganji v skladu s členom 18.1 Statuta ESCB in ECB, uvede
tudi naslednje ukrepe za obvladovanje tveganj: 
(d)    Začetno kritje 
Eurosistem lahko uporabi začetno kritje pri povratnih transakcijah
za povečevanje likvidnosti. V tem primeru morajo nasprotne stranke zagotoviti
finančno premoženje za zavarovanje terjatev v vrednosti, ki je najmanj enaka
likvidnosti, ki jo zagotovi Eurosistem, povečani za vrednost začetnega kritja.
(e)    Omejitve v zvezi z izdajatelji/dolžniki ali garanti 
Eurosistem lahko poleg omejitev, ki veljajo za nezavarovane
dolžniške instrumente, uporabi dodatne omejitve pri izpostavljenosti do
izdajateljev/dolžnikov ali garantov. Te omejitve lahko uporabi tudi pri posameznih
nasprotnih strankah, zlasti če kreditno tveganje nasprotne stranke izkazuje
visoko korelacijo s kreditnim tveganjem finančnega premoženja, ki ga je
nasprotna stranka dala v zavarovanje.
(f)    
Uporaba dodatnih odbitkov
Eurosistem lahko uporabi dodatne odbitke, če je to potrebno za
zagotovitev zadostne zaščite Eurosistema pred tveganjem v skladu s
členom 18.1 Statuta ESCB in ECB. 
(g)    Dodatne garancije 
Eurosistem lahko pogojuje sprejem določenega finančnega premoženja
z dodatnimi jamstvi s strani finančno trdnih subjektov. 
(h)    Izločitev
Eurosistem lahko določeno finančno premoženje izloči iz uporabe pri
operacijah denarne politike. Tako izločitev lahko uporabi tudi pri posameznih
nasprotnih strankah, zlasti če kreditno tveganje nasprotne stranke izkazuje
visoko korelacijo s kreditnim tveganjem finančnega premoženja, ki ga je
nasprotna stranka dala v zavarovanje.
5.4.1  Ukrepi
za obvladovanje tveganj za tržno finančno premoženje
Sistem obvladovanja tveganj za tržno
finančno premoženje zajema naslednje glavne elemente:
-       primerno tržno finančno premoženje se na podlagi klasifikacije
izdajatelja in vrste finančnega premoženja razporedi v eno izmed petih
kategorij. Razporeditev primernega finančnega premoženja v pet likvidnostnih
kategorij je opisana v Okviru 2 tega sklepa.
Okvir 2: Likvidnostne kategorije za tržno finančno premoženje1


Kategorija I

Kategorija II

Kategorija III

Kategorija IV

Kategorija V


Dolžniški
  instrumenti enot centralne ravni države
 

Dolžniški
  
instrumenti
  enot lokalne in 
regionalne
  ravni države

Dolžniški
  instrumenti v obliki navadnih kritih bančnih obveznic
 

Dolžniški
  instrumenti kreditnih institucij 
(nezavarovani)

Listinjeni
  vrednostni papirji2
 


Dolžniški
  
instrumenti,
  ki jih izdajo centralne banke3

Dolžniški
  
instrumenti
  v obliki Jumbo kritih 
bančnih
  obveznic4

Dolžniški
  instrumenti, ki jih izdajo nefinančne družbe in drugi 
izdajatelji5

Dolžniški
  instrumenti, ki jih izdajo finančne družbe, ki niso kreditne institucije 
(nezavarovani)

 


 

Dolžniški
  
instrumenti
  agencij5

Druge
  krite bančne 
obveznice6

 

 


 

Nadnacionalni
  
dolžniški
  
instrumenti

 

 

 


1    V splošnem določa likvidnostno
kategorijo klasifikacija izdajatelja. Vendar so ne glede na klasifikacijo
izdajatelja vsi listinjeni vrednostni papirji vključeni v kategorijo V in vsi
dolžniški instrumenti v obliki Jumbo kritih bančnih obveznic vključeni v
kategorijo II, medtem ko so dolžniški instrumenti v obliki navadnih kritih
bančnih obveznic, drugih kritih bančnih obveznic in drugi dolžniški
instrumenti, ki jih izdajo kreditne institucije, vključeni v kategoriji III in
IV. 
2    Listinjeni vrednostni papirji se
uvrščajo v likvidnostno kategorijo V ne glede na klasifikacijo izdajatelja. 
3    Dolžniški certifikati, ki jih je
izdala ECB, in dolžniški instrumenti, ki so jih nacionalne centralne banke
izdale pred uvedbo eura v zadevni državi članici, so uvrščeni v likvidnostno
kategorijo I.
4    Med Jumbo krite bančne obveznice se
uvrščajo samo instrumenti z obsegom izdaje vsaj 1 milijardo EUR, za katere vsaj
trije vzdrževalci likvidnosti trga redno nudijo nakupne in prodajne kotacije. 
5    V likvidnostno kategorijo II se uvršča
samo tržno finančno premoženje izdajateljev, ki jih je ECB klasificirala kot
agencije. Tržno finančno premoženje, ki so ga izdale druge agencije, je
vključeno v likvidnostno kategorijo III ali IV, odvisno od izdajatelja ali
vrste finančnega premoženja.
6    Krite obveznice, ki niso skladne z direktivo
KNPVP, vključno s strukturiranimi kritimi obveznicami in kritimi obveznicami
več izdajateljev, so vključene v likvidnostno kategorijo III.
-      
Za posamezne tržne dolžniške instrumente se
uporabljajo odbitki pri vrednotenju. Odbitki se uporabljajo tako, da se odšteje
določen odstotek od tržne vrednosti finančnega premoženja za zavarovanje
terjatev. Višina odbitka v kategorijah od I do IV za instrumente s fiksnim
kuponom in brezkuponske instrumente je odvisna od preostale zapadlosti in
strukture kuponov dolžniškega instrumenta.
-      
Dolžniški instrumenti v kategoriji V so predmet
enotnega odbitka v višini 16 % ne glede na preostalo zapadlost in strukturo
kupona.
-      
Za posamezne
listinjene vrednostne papirje, krite bančne obveznice (Jumbo krite bančne
obveznice, navadne krite bančne obveznice in druge krite bančne obveznice) in
nezavarovane dolžniške instrumente kreditnih institucij, ki so teoretično
vrednoteni v skladu s točko 5.5 tega sklepa, se uporablja dodaten odbitek pri
vrednotenju. Ta odbitek se neposredno uporablja na ravni teoretičnega
vrednotenja posameznega dolžniškega instrumenta v obliki zmanjšanja vrednosti
za 5 %.
Okvir 3: Stopnja odbitkov pri vrednotenju (v odstotkih), ki se
uporablja pri primernem tržnem finančnem premoženju


 

 

Likvidnostna
  kategorija


Boniteta
 

Preostala
 

Kategorija I
 

Kategorija II1
 

Kategorija III1
 

Kategorija IV1
 

Kategorija V1
 


 

zapadlost (leta)
 

fiksen kupon
 

brezkuponski instr.
 

fiksen kupon
 

brezkuponski instr.
 

fiksen kupon
 

brezkuponski instr.
 

fiksen kupon
 

brezkuponski instr.
 

 


Stopnji kreditne
  kvalitete 1 in 2 (AAA do A-)2
 

0-1
 

 0,5 
 

 0,5 
 

 1,0 
 

 1,0 
 

 1,5 
 

 1,5 
 

 6,5 
 

 6,5 
 

16
 


1-3
 

 1,5 
 

 1,5 
 

 2,5 
 

 2,5 
 

 3,0 
 

 3,0 
 

 8,5 
 

 9,0 
 


3-5
 

 2,5 
 

 3,0 
 

 3,5 
 

 4,0 
 

 5,0 
 

 5,5 
 

 11,0 
 

 11,5 
 


5-7
 

 3,0 
 

 3,5 
 

 4,5 
 

 5,0 
 

 6,5 
 

 7,5 
 

 12,5 
 

 13,5 
 


7-10
 

 4,0 
 

 4,5 
 

 5,5 
 

 6,5 
 

 8,5 
 

 9,5 
 

 14,0 
 

 15,5 
 


>10
 

 5,5 
 

 8,5 
 

 7,5 
 

 12,0 
 

 11,0 
 

 16,5 
 

 17,0 
 

 22,5 
 


 

 

Likvidnostna
  kategorija


Boniteta
 

Preostala
 

Kategorija I
 

Kategorija II1
 

Kategorija III1
 

Kategorija IV1
 

Kategorija V1
 


 

zapadlost (leta)
 

fiksen kupon
 

brezkuponski instr.
 

fiksen kupon
 

brezkuponski instr.
 

fiksen kupon
 

brezkuponski instr.
 

fiksen kupon
 

brezkuponski instr.
 

 


Stopnja kreditne
  kvalitete 3 (BBB+ do BBB-)2
 

0-1
 

 5,5 
 

 5,5 
 

 6,0 
 

 6,0 
 

 8,0 
 

 8,0 
 

 15,0 
 

 15,0 
 

Ni 
primerno
 


1-3
 

 6,5 
 

 6,5 
 

 10,5 
 

 11,5 
 

 18,0 
 

 19,5 
 

 27,5 
 

 29,5 
 


3-5
 

 7,5 
 

 8,0 
 

 15,5 
 

 17,0 
 

 25,5 
 

 28,0 
 

 36,5 
 

 39,5 
 


5-7
 

 8,0 
 

 8,5 
 

 18,0 
 

 20,5 
 

 28,0 
 

 31,5 
 

 38,5 
 

 43,0 
 


7-10
 

 9,0 
 

 9,5 
 

 19,5 
 

 22,5 
 

 29,0 
 

 33,5 
 

 39,0 
 

 44,5 
 


>10
 

 10,5 
 

 13,5 
 

 20,0 
 

 29,0 
 

 29,5 
 

 38,0 
 

 39,5 
 

 46,0 
 


1          Za posamezne listinjene
vrednostne papirje, krite bančne obveznice (Jumbo krite bančne obveznice,
navadne krite bančne obveznice in druge krite bančne obveznice) in nekrite
bančne obveznice, ki so teoretično vrednoteni v skladu s točko 5.5 tega
sklepa, se uporablja dodaten odbitek pri vrednotenju. Ta odbitek se neposredno
uporablja na ravni teoretičnega vrednotenja posameznega dolžniškega instrumenta
v obliki zmanjšanja vrednosti za 5 %.
2          Ocene, kakor so opredeljene na usklajeni
lestvici bonitetnih ocen Eurosistema, ki je objavljena na spletni strani ECB (www.ecb.europa.eu).
-      
Odbitek pri vrednotenju, ki se uporablja pri
tržnih dolžniških instrumentih z variabilnim kuponom v kategorijah od I do IV,
je enak odbitku, ki se uporablja pri brezkuponskih instrumentih oziroma
instrumentih s fiksnim kuponom z zapadlostjo do enega leta v likvidnostni
kategoriji in bonitetni kategoriji, ki ji instrument pripada. Plačilo kupona se
smatra za plačilo po variabilni obrestni meri, če je kupon vezan na referenčno
obrestno mero in če obdobje ponovnega določanja kupona ni daljše od enega leta.
Kuponska plačila, pri katerih obdobje ponovnega določanja presega eno leto, se
smatra za plačilo s fiksno obrestno mero, pri čemer je ustrezna zapadlost, ki
se uporablja za določanje odbitka, enaka preostali zapadlosti dolžniškega
instrumenta. Za dolžniške instrumente s kuponom, vezanim na spremembo bonitete
izdajatelja ali kuponom, vezanim na gibanje inflacije, veljajo enaki odbitki
pri vrednotenju kot za dolžniške instrumente s fiksnim kuponom.
-      
Ukrepi za obvladovanje tveganj, ki se
uporabljajo pri tržnih dolžniških instrumentih v kategorijah od I do IV z več
kot eno vrsto kuponskih plačil, so odvisni samo od preostalih kuponskih plačil
v času do zapadlosti instrumenta. Odbitek pri vrednotenju, ki se uporabi pri
takšnem instrumentu, je enak odbitku za dolžniške instrumente z enako preostalo
zapadlostjo in tisto vrsto preostalih kuponskih plačil v času do zapadlosti
instrumenta, za katero je previden najvišji odbitek.
-      
Pri operacijah umikanja likvidnosti se odbitki
pri vrednotenju ne uporabljajo.
-      
Banka Slovenije omejuje uporabo nezavarovanih
dolžniških instrumentov, izdanih s strani posamezne kreditne institucije ali
kateregakoli drugega subjekta, s katerim je kreditna institucija v tesni
povezavi v skladu z določbami točke 5.2 tega sklepa.
Takšno finančno premoženje lahko nasprotna stranka uporabi kot zavarovanje samo
v takšnem obsegu, da vrednost, ki jo z upoštevanjem odbitkov takšnemu
zavarovanju pripiše Banka Slovenije, v skladu finančnega premoženja pri Banki
Slovenije ne preseže 5 % skupne vrednosti sklada finančnega premoženja
nasprotne stranke z upoštevanjem odbitkov. Ta omejitev ne velja za nezavarovane
dolžniške instrumente z jamstvom osebe javnega prava, ki je upravičena do
odmerjanja davkov, ali če vrednost nezavarovanih dolžniških instrumentov iz
prejšnjega stavka po upoštevanju odbitkov ne presega vrednosti 50 milijonov
eurov. V primeru združitve dveh ali več izdajateljev nezavarovanih dolžniških
instrumentov ali nastanka tesne povezave med takimi izdajatelji, ti izdajatelji
niso takoj predmet te omejitve, temveč zanje velja prehodno obdobje enega leta
od datuma združitve oziroma nastanka tesne povezave.
-      
Finančno premoženje se vrednoti dnevno. Banka
Slovenije dnevno izračunava zahtevano vrednost finančnega premoženja za
zavarovanje terjatev, upoštevajoč spremembe v nezapadlem znesku
izpostavljenosti, načela vrednotenja in zahtevane odbitke pri vrednotenju. V primeru uporabe tripartitnih storitev izvaja vrednotenje
tripartitni agent (v nadaljevanju: TPA), na podlagi informacij, ki jih
relevantna NCB posreduje TPA.
-      
Če po vrednotenju finančno premoženje za
zavarovanje terjatev ne dosega zahtevane višine izračunani na ta dan, Banka
Slovenije pošlje nasprotni stranki poziv h kritju. 
-      
V skladu finančnega premoženja pri Banki
Slovenije lahko nasprotne stranke dnevno zamenjajo finančno premoženje za
zavarovanje terjatev.
-      
ECB se lahko kadar koli odloči umakniti posamezni
tržni dolžniški instrument z liste.
5.4.2  Ukrepi
za obvladovanje tveganj za netržno finančno premoženje
Sistem obvladovanja tveganj za primerna
bančna posojila zajema naslednje glavne elemente:
-      
Za bančna posojila se uporablja posebne odbitke
pri vrednotenju. Ti odbitki se razlikujejo glede na preostalo zapadlost, vrsto
obrestne mere bančnega posojila (fiksna ali variabilna), kreditno kvaliteto ter
metodo vrednotenja nacionalne centralne banke. Odbitki pri vrednotenju za
bančna posojila s fiksno obrestno mero se uporabijo tudi za bančna posojila,
vezana na gibanje inflacije.
-      
Pri bančnih posojilih z variabilno obrestno
mero se uporablja takšen odbitek, kakor se uporablja pri bančnih posojilih s
fiksno obrestno mero z zapadlostjo do enega leta, ki imajo enako kreditno
kvaliteto in za katere velja enaka metoda vrednotenja. Šteje se, da gre za
posojilo z variabilno obrestno mero, če je plačilo obresti vezano na referenčno
obrestno mero in če obdobje ponovnega določanja plačila ni daljše od enega
leta. Plačilo obresti, kjer obdobje ponovnega določanja presega eno leto, se
smatra za plačilo s fiksno obrestno mero, pri čemer je ustrezna zapadlost, ki
se uporablja za določanje odbitka, enaka preostali zapadlosti bančnega
posojila.
-       Ukrepi za obvladovanje tveganj, ki se uporabljajo pri bančnih
posojilih z več kot eno vrsto plačila obresti, so odvisni samo od plačila
preostalih obresti v času do zapadlosti bančnega posojila. Če se v času do
zapadlosti bančnega posojila uporablja več kot ena vrsta plačila obresti, se preostalo
plačilo obresti obravnava kot plačilo po fiksni obrestni meri, pri čemer je
zapadlost, ki se uporablja za določanje odbitka, enaka preostali zapadlosti
bančnega posojila.
Okvir 5: Stopnja odbitkov pri vrednotenju (v odstotkih) bančnih
posojil s fiksno obrestno mero


 

 

Metoda
  vrednotenja


Boniteta

Preostala
  
zapadlost
(leta)

Posojilo
  s fiksno obrestno mero 
  in vrednotenjem na osnovi teoretične cene, dodeljene s strani nacionalne
  centralne banke

Posojilo
  s fiksno obrestno mero 
  in vrednotenjem na osnovi neodplačane vrednosti posojila, dodeljene s strani
  nacionalne centralne banke


 
 
 
Stopnji
  kreditne kvalitete 1in 2
(AAA
  do A-)

0-1
 

8,0
 

10,0
 


1-3
 

11,5
 

17,5
 


3-5
 

15,0
 

24,0
 


5-7
 

17,0
 

29,0
 


7-10
 

18,5
 

34,5
 


>10
 

20,5
 

44,5
 


 

 

 

 


Boniteta

Preostala
  
zapadlost
(leta)

Posojilo
  s fiksno obrestno mero 
  in vrednotenjem na osnovi teoretične cene, dodeljene s strani nacionalne
  centralne banke

Posojilo
  s fiksno obrestno mero 
  in vrednotenjem na osnovi neodplačane vrednosti posojila, dodeljene s strani
  nacionalne centralne banke


 
 
Stopnja
  kreditne kvalitete 3
(BBB+ do 
BBB-)
 

0-1
 

15,5
 

17,5
 


1-3
 

28,0
 

34,0
 


3-5
 

37,0
 

46,0
 


5-7
 

39,0
 

51,0
 


7-10
 

39,5
 

55,5
 


>10
 

40,5
 

64,5
 


-       Za RMBD se uporablja odbitek pri vrednotenju v višini 24 %.
-      
Za vezane depozite se odbitkov pri vrednotenju
ne uporablja.
5.5    VREDNOTENJE
PRIMERNEGA FINANČNEGA PREMOŽENJA
Banka Slovenije za vsako primerno tržno
finančno premoženje uporabi najbolj reprezentativno ceno, ki jo določi
Eurosistem in bo uporabljena za izračun tržne vrednosti. Vrednost tržnega
finančnega premoženja se izračuna na podlagi najbolj reprezentativne cene na
delovni dan pred datumom vrednotenja. Če za določeno finančno premoženje na
delovni dan pred datumom vrednotenja reprezentativna cena ni na voljo,
Eurosistem določi teoretično ceno. Izračun tržne oziroma teoretične vrednosti
tržnega finančnega premoženja vključuje natečene obresti.
Denarni tokovi iz dolžniškega instrumenta
za tržno finančno premoženje, ki je v skladu finančnega premoženja pri Banki
Slovenije, se ob zapadlosti izplačujejo prek Banke Slovenije. Pravilo ne velja
v primerih, ko je izplačilo izvedeno s strani izplačevalca neposredno nasprotni
stranki pri čezmejni uporabi finančnega premoženja. Postopek izplačila denarnih
tokov je v takih primerih podvržen nacionalni zakonodaji tuje države in
postopkom korespondenčne centralne banke. 
Za vrednotenje netržnega finančnega
premoženja se uporablja teoretična cena, dodeljena s strani nacionalne
centralne banke, ali neodplačna vrednost posojila. Nacionalna centralna banka
sama izbere ustrezno metodo vrednotenja. Banka Slovenije netržno finančno
premoženje vrednoti po neodplačani vrednosti posojila, razen v primerih
čezmejne uporabe, kjer je vrednotenje določeno s strani tuje nacionalne
centralne banke.
5.6    ČEZMEJNA
UPORABA PRIMERNEGA FINANČNEGA PREMOŽENJA 
Nasprotne stranke lahko uporabijo tudi
primerno tržno in netržno finančno premoženje, ki se nahaja v državi
euroobmočja, ki ni Slovenija. Pri čezmejni uporabi finančnega premoženja se
uporablja korespondenčni centralno bančni model ali povezave med poravnalnimi
sistemi vrednostnih papirjev. Vsaka nacionalna centralna banka v euroobmočju
ureja uporabo primernega finančnega premoženja v skladu s svojimi pravili za
nasprotne stranke.
Nacionalne centralne banke (in ECB) so razvile mehanizem, ki
omogoča, da se vse primerno finančno premoženje lahko čezmejno uporabi. Ta
mehanizem je korespondenčni centralnobančni model, v katerem nacionalne
centralne banke za finančno premoženje, ki so ga sprejele v svoj lokalni
register, v TPA ali v poravnalni sistem, delujejo kot skrbniki
(„korespondenti“) druga za drugo (in za ECB) (t. i. korespondenčna centralna
banka, CCB). Posebne rešitve se lahko uporabljajo za netržno finančno
premoženje, tj. bančna posojila in RMDB, ki ga ni mogoče prenesti prek SPVP.
CCBM se lahko uporabi za zavarovanje terjatev vseh vrst kreditnih operacij
Eurosistema. Poleg CCBM lahko nasprotne stranke za čezmejni prenos tržnega
finančnega premoženja uporabljajo tudi primerne povezave med SPVP z lokalnimi
SPVP ali v kombinaciji s CCBM. Primerno finančno premoženje se lahko uporabi
tudi prek računa centralne banke v SPVP, ki se nahaja v drugi državi kot je
centralna banka, če Eurosistem odobri uporabo takega računa. CCBM, vključujoč
CCBM s povezavami, se uporablja kot osnova za čezmejno rabo tripartitnih
storitev upravljanja s finančnim premoženjem.
5.6.1  Korespondenčni
centralno bančni model (v nadaljevanju: CCBM)
V okviru CCBM nacionalne centralne banke
delujejo kot skrbniki druga za drugo in za ECB (t. i. korespondenčna centralna
banka v nadaljevanju: CCB), in sicer za finančno premoženje, ki so ga prejele v
skrbništvo v njihove lokalne SPVP. Posebne rešitve veljajo za netržno finančno
premoženje in RMBD.
V primeru, da Banka Slovenije nastopa kot
CCB, izvaja vlogo skrbnika za tujo nacionalno centralno banko.
Korespondenčni
centralno bančni model je prikazan na Sliki 1 tega sklepa.
Slika 1: Korespondenčni centralnobančni model


Uporaba primernega finančnega
  premoženja za zavarovanje terjatev, vpisanega v register v državi B, s strani
  nasprotne stranke, ustanovljene v državi A, za pridobitev posojila od
  nacionalne centralne banke države A




5.6.1.1      Čezmejna
uporaba tržnega finančnega premoženja 
Pri čezmejni uporabi tržnega finančnega
premoženja se finančno premoženje vodi pri tuji nacionalni centralni banki.
Natančen postopek za CCBM je odvisen od tega, ali je primerno tržno finančno
premoženje za zavarovanje terjatev označeno za vsako posamezno transakcijo ali
pa se uporablja sklad finančnega premoženja za zavarovanje terjatev.
-      
Če je v uporabi sistem, ki uporablja
označevanje tržnega finančnega premoženja, nasprotna stranka takoj ko je
sprejeta njena protiponudba za posojilo s strani nacionalne centralne banke
države članice, v kateri je nasprotna stranka ustanovljena (tj. “domača centralna banka” - HCB), izda nalog (prek svojega
lastnega skrbnika, če je potrebno) SPVP v državi, v kateri se nahaja tržno
finančno premoženje, da ga prenese na CCB te države za račun domače centralne
banke. Ko je HCB obveščena s strani CCB, da je slednja prejela zavarovanje, HCB
nakaže denarna sredstva nasprotni stranki. Centralne banke ne nakažejo denarnih
sredstev, dokler niso prepričane o tem, da je CCB prejela tržno finančno
premoženje nasprotne stranke. Ko je to potrebno zaradi izpolnitve roka za
poravnavo, lahko nasprotne stranke vnaprej deponirajo finančno premoženje pri
CCB za račun njihove HCB z uporabo postopkov CCBM.
-      
V sistemu, ki uporablja sklad finančnega
premoženja za zavarovanje terjatev, lahko nasprotna stranka v vsakem trenutku
zagotovi CCB finančno tržno premoženje za račun HCB. Ko je HCB s strani CCB
obveščena, da je slednja prejela tržno finančno premoženje, ga bo HCB dodala v
sklad finančnega premoženja nasprotne stranke.
5.6.1.2      Čezmejna
uporaba netržnega finančnega premoženja 
Za čezmejno uporabo netržnega finančnega
premoženja veljajo posebni postopki. Ko Banka
Slovenije nastopa kot HCB, mora nasprotna stranka upoštevati splošne pogoje
uporabe netržnega finančnega premoženja (ang. Terms and Conditions of national central bank, when acting as CCB) tujih nacionalnih centralnih bank, ki so objavljeni na spletni
strani ECB (www.ecb.europa.eu). 
Pri čezmejni uporabi bančnih posojil se
lahko zagotovi finančno zavarovanje na naslednji način: prenos imetništva
(pogodba o začasni prodaji), odstop terjatve ali zastava v dobro HCB oziroma
spremenljivo zavarovanje (ang. charge) v dobro CCB, ki deluje kot agent
za HCB. Pri čezmejni uporabi RMBD se uporablja spremenljivo zavarovanje v dobro
CCB, ki deluje kot agent za HCB.
5.6.1.3      Urnik
CCBM
CCBM je na voljo nasprotnim strankam za tržno in netržno
finančno premoženje od 9.00 do 16.00 ure po srednjeevropskem času na vsak
delovni dan sistema TARGET2. Nasprotna stranka, ki želi uporabiti CCBM, mora to
sporočiti Banki Slovenije pred 16.00 uro. Poleg tega mora nasprotna stranka
zagotoviti, da se primerno finančno premoženje za zavarovanje kreditnih
operacij dostavi na račun CCB najkasneje do 16.45 ure po srednjeevropskem času.
Sporočila ali dostave, ki ne bodo prispela pravočasno, bodo zgolj obdelana po
najboljših močeh in bodo lahko upoštevana za posojilo, dano naslednji delovni
dan sistema TARGET2. Ko nasprotne stranke predvidijo potrebo po uporabi CCBM
proti koncu posameznega dne, morajo, kjer je to možno, dostaviti finančno
premoženje vnaprej (tj. vnaprej deponirati finančno premoženje). V izrednih
okoliščinah ali ko se to zahteva za namene denarne politike, se ECB lahko
odloči podaljšati čas zaprtja CCBM do časa zaprtja sistema TARGET2, v sodelovanju
s CDD glede na njihovo zmožnost podaljšanja urnika poravnave za tržno finančno
premoženje.
5.6.2  Povezave
med poravnalnimi sistemi vrednostnih papirjev
Pri čezmejni rabi tržnega finančnega premoženja se lahko
uporabljajo primerne povezave med SPVP v EGP, in sicer tako neposredne kot
posredne prek tretjega SPVP.
Povezava med
poravnalnimi sistemi vrednostnih papirjev je prikazana na Sliki 2 tega sklepa.
Slika 2: Povezave med poravnalnimi sistemi vrednostnih papirjev


Uporaba primernega premoženja za
  zavarovanje terjatev, izdanega v SPVP države B, v lasti nasprotne stranke,
  ustanovljene v državi A, prek povezave med SPVP v državah A in B za
  pridobitev posojila od nacionalne centralne banke države A.










Povezava med dvema SPVP dovoljuje udeleženki enega SPVP imeti
tržno finančno premoženje, izdano v drugem SPVP, ne da bi bila udeleženka tega
drugega SPVP. Povezava med dvema SPVP obsega sklop postopkov in ureditev za
čezmejni prenos vrednostnih papirjev s prenosom med računi nematerializiranih
vrednostnih papirjev. Povezava je v obliki zbirnega računa, ki ga odpre en SPVP
(SPVP investitorja) v drugem SPVP (SPVP izdajatelja). Neposredna povezava
pomeni, da med dvema SPVP ni nobenega posrednika. Poleg tega se lahko uporabi
za čezmejni prenos vrednostnih papirjev v korist Eurosistema tudi posredna
(relayed) povezava med SPVP. Posredna povezava je pogodbena in tehnična
ureditev, ki omogoča dvema SPVP brez neposredne medsebojne povezave, da
izmenjata transakcije in prenose vrednostnih papirjev prek tretjega SPVP, ki
deluje kot posrednik. Preden se te povezave lahko uporabijo za prenos
zavarovanja za posojilne operacije Eurosistema, morajo biti ocenjene in
odobrene s strani Eurosistema v skladu s standardi in postopki, ki so določeni
v Okviru ocenjevanja uporabniških zahtev Eurosistema. Seznam primernih povezav
se nahaja na spletni strani ECB (www.ecb.europa.eu).
Pri uporabi povezav imajo SPVP odprte
račune pri drugem SPVP. Ob uporabi povezav med SPVP imajo nasprotne stranke
finančno premoženje na svojih lastnih računih pri svojem domačem SPVP in nimajo
potrebe po skrbniku.
5.6.3  CCBM s povezavami
Za čezmejno mobilizacijo primernega tržnega
finančnega premoženja lahko nasprotne stranke uporabijo neposredno ali posredno
povezavo v kombinaciji s CCBM.
Nasprotne stranke pri uporabi povezav med
SPVP v kombinaciji s CCBM držijo finančno premoženje izdano v SPVP izdajatelja
na računu pri SPVP investitorja, in sicer direktno ali prek skrbnika. V primeru
posredne povezave lahko tretji SPVP nastopa kot posreden SPVP.
Finančno premoženje je lahko izdano v CDD v državi EGP izven
euroobmočja, pod pogojem, da je bila povezava med SPVP izdajatelja in SPVP
investitorja pozitivno ocenjena s strani Eurosistema v skladu s standardi in
postopki, ki so določeni v Okviru ocenjevanja uporabniških zahtev Eurosistema.
Slika 3: CCBM s
povezavami
V primeru, da se finančno premoženje prenese v zavarovanje
prek CCBM s povezavami, morajo nasprotne stranke zagotoviti, da so vrednostni
papirji preneseni na račun pri SPVP investitorja na dan poravnave do 16. ure po
srednjeevropskem času, z namenom, da se zagotovi poravnavo transakcije še isti
dan. Vsaka zahteva za mobilizacijo, ki jo nasprotne stranke posredujejo HCB po
16. uri, ali vsaka zahteva za prenos primernega finančnega premoženja na račun
CDD investitorja po 16. uri bo obravnavana po najboljših močeh glede na urnik
poravnave vključenih CDD.
5.6.4  CCBM s tripartitnimi storitvami upravljanja zavarovanja
CCBM, vključujoč CCBM s povezavami, se uporablja tudi kot
osnova za čezmejno rabo tripartitnih storitev upravljanja zavarovanja, kjer NCB
države članice, kjer se tripartitna storitev upravljanja zavarovanja ponuja za
čezmejno uporabo pri Eurosistemu, nastopa kot CCB za NCB ostalih držav članic,
katerih nasprotne stranke so se dogovorile za čezmejno uporabo tripartitnih
storitev upravljanja zavarovanja. Relevantni TPA mora biti pozitivno ocenjen s
strani Eurosistema.
Čezmejne tripartitne storitve upravljanja zavarovanja
omogočajo nasprotnim strankam povečanje oziroma zmanjšanje zneska finančnega premoženja,
ki ga dajejo v zavarovanje pri njihovi HCB.
Slika 4: Čezmejne
tripartitne stori 
Opomba: Puščica "Podatki o
zavarovanju" med nasprotno stranko A in NCB A lahko ni relevantna za
posameznega TPA (odvisno od izbranega pogodbenega modela). V tem primeru
nasprotna stranka ne pošlje inštrukcije NCB A oziroma od nje ne prejme
potrditve.
5.7    PRIMERNOST FINANČNEGA
PREMOŽENJA DENOMINIRANEGA V TUJIH VALUTAH V PRIMERU NEPREDVIDLJIVIH DOGODKOV 
V določenih okoliščinah se lahko Svet ECB
odloči, da kot primerno finančno premoženje za zavarovanje terjatev Eurosistema
sprejema tudi določene tržne dolžniške instrumente, ki jih je v svoji valuti
izdala enota centralne ravni države skupine G10, ki ni del euroobmočja. V
primeru take odločitve bodo določeni kriteriji primernosti, nasprotne stranke
pa bodo obveščene o postopkih za izbiro in mobilizacijo tujega finančnega
premoženja, vključno z viri in načeli vrednotenja, ukrepi za obvladovanje
tveganj in postopki poravnave. 
Ne glede na določbe točke 5.1.1 tega sklepa
je to finančno premoženje lahko deponirano/registrirano (izdano), hranjeno in
poravnano izven EGP in denominirano v valuti, različni od eura. Tako finančno
premoženje lahko uporabi le nasprotna stranka, ki je lastnica tega finančnega
premoženja. Matične družbe, hčerinske družbe, podružnice ali poslovalnice
nasprotne stranke, ki so locirane izven euroobmočja, ne smejo prenesti
vrednostnih papirjev na račun Banke Slovenije pri ustreznem skrbniku. V
primeru, če to vseeno storijo, se šteje, da nastopajo izključno kot agent v
imenu in za račun nasprotne stranke.
Nasprotne stranke, ki so podružnice
kreditnih institucij, ki imajo sedež izven EGP ali Švice, ne morejo uporabiti
finančnega premoženja iz tega poglavja.
V primeru, da nasprotna stranka uporabi za
zavarovanje terjatev Eurosistema premoženje iz tega poglavja, lahko ne glede na
to, ali se za to finančno premoženje uporablja tuje pravo, Banka Slovenije
zahteva, da nasprotna stranka z njo sklene posebno pogodbo, s katero se
zagotovi učinkovito zavarovanje interesov Eurosistema. Banka Slovenije ohranja
imuniteto pred tožbo ali pristojnostjo katerega koli sodišča, kot tudi
imuniteto pred ukrepi v obliki sodne prepovedi, odredbe o posebni izvršbi
oziroma izterjavi kakršnega koli premoženja centralne banke ali zaplembe njenih
sredstev (bodisi pred sodbo ali po njej), v vsakem primeru v največjem obsegu,
ki ga dovoljuje veljavna zakonodaja.
V primeru uporabe premoženja iz tega
poglavja za zavarovanje terjatev Eurosistema s strani nasprotne stranke, je
slednja dolžna v zvezi s tem finančnim premoženjem za davčne namene poročati
Banki Slovenije.
5(A)  DODATNO ZAČASNO PRIMERNO FINANČNO PREMOŽENJE ZA
ZAVAROVANJE TERJATEV EUROSISTEMA
V primeru neskladja med drugimi določbami tega sklepa in
določbami točke 5 (A) veljajo določbe točke 5 (A).
Dodatno začasno primerno finančno
premoženje za zavarovanje terjatev Eurosistema lahko nasprotne stranke
uporabljajo le začasno, dokler Svet ECB ne odloči drugače.
Za namen točke 5 (A). 5 tega sklepa se Helenska republika in
Republika Ciper štejeta za državi članici euroobmočja, ki spoštujeta program
Evropske unije/Mednarodnega denarnega sklada.
Za namen točke 5 (A). 5 tega sklepa se Helenska republika in
Portugalska štejeta za državi članici euroobmočja, ki izpolnjujeta program
Evropske unije/Mednarodnega denarnega sklada.
5(A). 1   DODATNI
LISTINJENI VREDNOSTNI PAPIRJI
Poleg listinjenih vrednostnih papirjev, ki
so primerni v skladu s poglavjem 5 tega sklepa, so za zavarovanje terjatev
Eurosistema primerni tudi listinjeni vrednostni papirji, ki ne zadostijo
kriterijem primernosti iz točke 5.3 tega sklepa o visokih bonitetnih
standardih, ki veljajo za listinjene vrednostne papirje, vendar le pod pogojem,
da izpolnjujejo vse ostale pogoje iz tega sklepa za listinjene vrednostne
papirje in imajo dve bonitetni oceni izdaje najmanj "trojni B".
"Trojni B" pomeni najmanj bonitetno oceno "Baa3", ki jo
dodeli Moody's, "BBB-", ki jo dodelita Fitch in Standard &
Poor's, ali "BBBL", ki jo dodeli DBRS. Zadostiti morajo tudi vsem
naslednjim zahtevam:
(a)    kritni sklad, ki ustvarja denarni tok in s katerim je zavarovan
listinjen vrednostni papir, vsebuje smo eno od naslednjih vrst finančnega
premoženja: stanovanjske hipoteke, hipoteke na poslovnih nepremičninah,
posojila malim in srednje velikim podjetjem, posojila za nakup avtomobila,
potrošniška posojila, terjatve iz naslova leasinga ali terjatve iz naslova
kreditnih kartic;
(b)    kritni sklad, ki ustvarja denarni tok, ne sme vsebovati različnih
vrst premoženja;
(c)    premoženje v kritnem skladu, ki ustvarja denarni tok in s katerim
je zavarovan listinjen vrednostni papir, ne vsebuje posojil, ki so:
(i)  ob
izdaji listinjenega vrednostnega papirja slaba posojila;
(ii)  posojila, ki so bila slaba ob
njihovem prenosu v kritni sklad v času do dospetja listinjenega vrednostnega
papirja, z npr. zamenjavo ali nadomestitvijo premoženja v kritnem skladu, ki
ustvarja denarni tok, ali
(iii) kadarkoli: strukturirana,
sindicirana ali posojila s finančnim vzvodom;
(d)    dokumentacija listinjenega vrednostnega papirja mora
vsebovati določbe o neprekinjenosti servisiranja.
Za listinjene vrednostne papirje iz prvega
odstavka tega poglavja, ki imajo dve bonitetni oceni najmanj »enojni A«, se
uporablja odbitek pri vrednotenju v višini 10 %. 
Za listinjene vrednostne papirje iz prvega odstavka tega
poglavja, ki nimajo dveh bonitetnih ocen najmanj "enojni A", se
uporablja odbitek pri vrednotenju v višini 22 %.
Listinjenega vrednostnega papirja, ki je
primeren po prvem odstavku tega poglavja, nasprotna stranka ne sme predložiti v
zavarovanje, če sama ali katera koli tretja oseba, ki je z njo v tesni
povezavi, zagotavlja obrestno zaščito v zvezi s tem listinjenim vrednostnim
papirjem. 
Banka Slovenije lahko sprejme v zavarovanje
terjatev Eurosistema listinjene vrednostne papirje, pri katerih premoženje v
kritnem skladu vključuje stanovanjske hipoteke ali posojila malim in srednje
velikim podjetjem ali oboje, ter ki ne izpolnjujejo zahtev o visokih bonitetnih
standardih iz poglavja 5.3.1 tega sklepa in zahtev iz točk (a) do (d) prvega
odstavka in četrtega odstavka te točke, sicer pa izpolnjujejo vse kriterije
primernosti iz tega sklepa, ki veljajo za listinjene vrednostne papirje, in
imajo dve bonitetni oceni najmanj »trojni B«. Takšni listinjeni vrednostni
papirji so omejeni na tiste, ki so bili izdani pred 20. junijem 2012, zanje pa
se uporablja odbitek pri vrednotenju v višini 22 %.
Listinjeni vrednostni papirji z določbami o neprekinjenosti
servisiranja, skladnimi s podtočko (7) poglavja 5 (A). 1 iz točke 6. Sklepa o
spremembah in dopolnitvah sklepa o splošnih pravilih izvajanja denarne politike
(Uradni list 68/2012), ki so bili na listi primernega finančnega premoženja
pred 1. oktobrom 2013, ostanejo primerni do 1. oktobra 2014.
Za namene te točke:
(1) »stanovanjska hipoteka« vključuje,
poleg stanovanjskih hipotekarnih posojil, tudi z jamstvom zavarovana
stanovanjska posojila (brez hipoteke na nepremičnini), če je jamstvo
izplačljivo takoj ob neplačilu obveznosti. Takšno jamstvo se lahko zagotovi v
različnih pogodbenih oblikah, vključno z zavarovalnimi pogodbami, pod pogojem,
da ga da oseba javnega sektorja ali finančna institucija pod javnim nadzorom.
Bonitetna ocena garanta za namene teh jamstev mora ves čas trajanja transakcije
dosegati stopnjo kreditne kvalitete 3 na usklajeni lestvici bonitetnih ocen
Eurosistema;
(2) pomenita »malo podjetje« in »srednje
veliko podjetje« subjekt, ne glede na njegovo pravno obliko, ki se ukvarja z
ekonomsko aktivnostjo, in ta subjekt kot samostojen subjekt ali, v primeru, da
je del konsolidirane skupine, konsolidirana skupina poroča o letni prodaji,
nižji od 50 milijonov EUR;
(3) »slabo posojilo« vključuje posojila,
pri katerih je zamuda s plačilom obresti ali glavnice enaka ali večja od 90 dni
in je pri dolžniku nastopil dogodek neplačila, kakor je opredeljen v točki 44 v
Prilogi VII k Direktivi 2006/48/ES Evropskega parlamenta in Sveta z dne 14.
junija 2006 o začetku opravljanja in opravljanju dejavnosti kreditnih
institucij, ali kadar obstajajo utemeljeni razlogi za dvom v to, da bo plačilo v
celoti izvedeno;
(4) »strukturirano posojilo« pomeni
strukturo, ki vključuje podrejena bančna posojila; 
(5) »sindicirano posojilo« pomeni posojilo,
ki ga da skupina posojilodajalcev v sindikatu za posojanje;
(6) »posojilo s finančnim vzvodom« pomeni
posojilo, ki se odobri družbi, ki ima že znatno stopnjo zadolženosti, na primer
za financiranje odkupa ali prevzema, kjer se posojilo uporabi za nakup deleža
družbe, ki je hkrati dolžnik pri tem posojilu;
(7) »določbe o neprekinjenosti
servisiranja« pomenijo določbe v pravni dokumentaciji listinjenega vrednostnega
papirja, ki jih sestavljajo določbe o nadomestnem izvajalcu servisiranja ali
določbe o iskalcu nadomestnega izvajalca servisiranja (če ni določb o
nadomestnem izvajalcu servisiranja). V primeru določb o iskalcu nadomestnega
izvajalca servisiranja je treba imenovati iskalca nadomestnega izvajalca
servisiranja in ga pooblastiti, da najde ustreznega nadomestnega izvajalca
servisiranja v 60 dneh od dogodka, ki sproži imenovanje iskalca, da se zagotovi
pravočasno plačilo in servisiranje listinjenega vrednostnega papirja. Te
določbe morajo vključevati tudi dogodke, ki sprožijo postopek zamenjave
izvajalca servisiranja, ki lahko temeljijo na bonitetnih ocenah in/ali ne
temeljijo na bonitetnih ocenah, npr. neizpolnjevanje obveznosti trenutnega izvajalca
servisiranja.
5(A). 2   DODATNA
BANČNA POSOJILA 
Banka Slovenije se lahko odloči, da v
zavarovanje terjatev Eurosistema sprejema bančna posojila, ki ne izpolnjujejo
kriterijev primernosti Eurosistema. O tej odločitvi bo Banka Slovenije posebej
obvestila nasprotne stranke. 
Če se Banka Slovenije odloči za sprejemanje
bančnih posojil v skladu s predhodnim odstavkom, posebej določi kriterije
primernosti in ukrepe za obvladovanje tveganj teh bančnih posojil tako, da
opredeli odstopanja od zahtevanih kriterijev primernosti Eurosistema iz tega
sklepa. Takšni kriteriji primernosti in ukrepi za obvladovanje tveganj morajo
vsebovati kriterij, da posojilno pogodbo ureja slovensko pravo. Kriterije
primernosti in ukrepe za obvladovanje tveganj mora predhodno odobriti Svet ECB.
O teh kriterijih Banka Slovenije posebej obvesti nasprotne stranke. 
V izjemnih primerih lahko Banka Slovenije, ob predhodni
odobritvi Sveta ECB, sprejema bančna posojila: a) za katere je kriterije
primernosti in ukrepe za obvladovanje tveganj, v skladu s prvim in drugim
odstavkom te točke, sprejela druga NCB, b) ki jih ureja pravo katerekoli druge
države članice EU z izjemo Slovenije in c) ki so vključena v sklad bančnih
posojil ali zavarovana z nepremičninami, če je pravo, ki ureja bančno posojilo
ali zadevnega dolžnika (ali garanta, kjer relevantno), pravo katerekoli druge
države članice EU z izjemo Slovenije.
Druga NCB zagotavlja podporo Banki
Slovenije, ko ta sprejema bančna posojila v skladu s prvim odstavkom te točke
le, če je sklenjen bilateralen dogovor med Banko Slovenije in drugo NCB in ga
je Svet ECB predhodno odobril.
5 (A). 3  DOLOČENI
KRATKOROČNI DOLŽNIŠKI INSTRUMENTI
Banka Slovenije se lahko odloči, da v
zavarovanje terjatev Eurosistema sprejema določene kratkoročne dolžniške instrumente,
ki ne izpolnjujejo kriterijev primernosti za tržno finančno premoženje iz točke
5.1.1 tega sklepa. V tem primeru Banka Slovenije določi kriterije primernosti
in ukrepe za obvladovanje tveganj, pod pogojem, da izpolnjujejo minimalne
standarde, ki jih določi Svet ECB in o tem posebej obvesti nasprotne stranke.
Kratkoročni dolžniški instrumenti iz te
točke pomenijo dolžniške instrumente, katerih zapadlost ob izdaji in kadarkoli
pozneje je največ 365 dni.
Kratkoročni dolžniški instrumenti morajo
izpolnjevati kriterije primernosti za tržno finančno premoženje iz poglavja
5.1.1 tega sklepa, razen kriterijev, ki odstopajo. Ti kriteriji, ki odstopajo
in jih kratkoročni dolžniški instrumenti morajo izpolnjevati so sledeči:
a)    Izdani so s strani nefinančnih družb
(opredeljenih z European System of Accounts 1995-ESA 95), ki so ustanovljene v
euroobmočju. Garant kratkoročnega dolžniškega instrumenta (če obstaja) mora
biti prav tako nefinančna družba, ustanovljena v euroobmočju, razen, če za
skladnost tega instrumenta z določbami o izpolnjevanju visokih bonitetnih
standardov iz točke d) tega odstavka to jamstvo ni potrebno.
b)    Niso sprejeti v trgovanje na trgu,
ki je sprejemljiv za Eurosistem, kakor je to določeno v točki 5.1.1.5 tega
sklepa.
c)    Denominirani so v eurih.
d)    Izpolnjujejo zahteve glede visokih
bonitetnih standardov, ki jih določi Banka Slovenije in se uporabljajo namesto
zahtev iz točke 5.3.1 in 5.3.2 tega sklepa.
Banka Slovenije lahko v skladu z zgornjimi
odstavki sprejema kratkoročne dolžniške instrumente, ki so izdani v euroobmočju
pri drugi NCB ali pri centralni depotni družbi, ki jo je Eurosistem pozitivno
ocenil v skladu s standardi in postopki ocenjevanja, ki so opisani v Okviru
ocenjevanja uporabniških zahtev Eurosistema, in je ustanovljena v državi
članici euroobmočja, v kateri je ustanovljena druga NCB, in sicer samo v skladu
z dvostranskim sporazumom z drugo NCB.
5(A). 4   DOLOČENE
BANČNE OBVEZNICE Z JAMSTVOM 
Nasprotna stranka v zavarovanje terjatev
Eurosistema ne sme predložiti nekritih bančnih obveznic z jamstvom osebe
javnega sektorja iz EGP, ki je upravičena do odmerjanja davkov, ki jih je
izdala sama, ali takšnih obveznic, izdanih s strani pravne osebe, s katero je
nasprotna stranka v tesni povezavi, če bi s tem presegla nominalno vrednost teh
obveznic, predloženih v zavarovanje terjatev Eurosistema na dan 3. 7. 2012.
V izjemnih primerih lahko Svet ECB za
obdobje največ treh let odloči o začasnem odstopanju od zahteve iz prejšnjega
odstavka. Prošnji za odstopanje mora nasprotna stranka priložiti načrt
financiranja, v katerem prikaže, na kakšen način bo najpozneje v treh letih po
odobritvi odstopanja prenehala uporabljati nekrite bančne obveznice iz
prejšnjega odstavka.
Določbe te točke veljajo do 28. 2. 2015.
5 (A). 5  DOLOČENO FINANČNO PREMOŽENJE, DENOMINIRANO V
BRITANSKIH FUNTIH, AMERIŠKIH DOLARJIH ALI JAPONSKIH JENIH
Tržni dolžniški instrumenti, ki so
denominirani v britanskih funtih, ameriških dolarjih ali japonskih jenih, se
štejejo kot primerno finančno premoženje za zavarovanje operacij denarne
politike, če izpolnjujejo vse ostale kriterije primernosti iz točke 5.1.1 tega
sklepa, razen kriterija iz točke 5.1.1.8 glede valute denominacije v eurih, in
če sta hkrati izpolnjena tudi naslednja pogoja: (i) izdani so v euroobmočju,
kjer se tudi vodijo oziroma poravnavajo; in (ii) izdajatelj je ustanovljen v
državi članici EGP.
Tržni dolžniški instrumenti, opisani v
prejšnjem odstavku, s kuponi, ki so vezani na eno samo obrestno mero na
denarnem trgu v valuti, v kateri so denominirani, ali na indeks inflacije za
zadevno državo, pri katerih izplačilo oziroma natekanje ni vezano na vnaprej
določen razpon referenčnega indeksa (ang. discrete range) oziroma katerega
višina ni že vnaprej omejena (ang. range accrual in ratchet) ali ne vsebujejo
podobnih kompleksnih struktur, prav tako predstavljajo primerno zavarovanje za
terjatve Eurosistema.
ECB lahko po odobritvi Sveta ECB na svoji
spletni strani (www.ecb.europa.eu) objavi seznam drugih sprejemljivih
referenčnih obrestnih mer v tuji valuti, poleg tistih iz prejšnjega odstavka.
Za dolžniške instrumente iz te točke se
uporablja dodaten odbitek pri vrednotenju v višini (a) 16 % pri
premoženju, denominiranem v britanskih funtih in ameriških dolarjih, ter (b) 26 % pri premoženju, denominiranem v
japonskih jenih.
Banka Slovenije lahko od nasprotne stranke
zahteva, da dolžniške instrumente iz te točke v času izplačila denarnih tokov
izloči iz sklada finančnega premoženja.
5 (A). 6  ZAČASNI ODLOG GLEDE BONITETNEGA PRAGA ZA
NEKATERE TRŽNE INSTRUMENTE 
Minimalne zahteve Eurosistema glede
bonitetnega praga za tržno finančno premoženje, določene v točki 5.3.1 tega
sklepa, se ne uporabljajo za tržne dolžniške instrumente, ki so jih izdale ali
zanje v celoti jamčijo institucionalne enote centralnih ravni držav članic euroobmočja,
kjer poteka program Evropske unije/Mednarodnega denarnega sklada, razen če Svet
ECB odloči, da zadevna država članica ne izpolnjuje pogojev finančne podpore
in/ali makroekonomskega programa. 
Za tržne
dolžniške instrumente, ki jih je izdala ali zanje v celoti jamči
institucionalna enota centralne ravni Helenske republike, se uporabljajo
sledeči posebni odbitki:
Za tržne
dolžniške instrumente, ki jih je izdala ali zanje v celoti jamči
institucionalna enota centralne ravni Republike Ciper, se uporabljajo sledeči
posebni odbitki:
6   SKLAD FINANČNEGA
PREMOŽENJA PRI BANKI SLOVENIJE
Operacije Banke Slovenije za povečevanje
likvidnosti in posojilo čez dan so zavarovane s primernim finančnim premoženjem
iz poglavja 5 tega sklepa in z denarnimi sredstvi, ki se vodijo na računu
nasprotne stranke pri Banki Slovenije pod pogoji iz točke 6.3 tega sklepa.
Banka Slovenije za zavarovanje terjatev uporablja sklad finančnega premoženja
pri Banki Slovenije (v nadaljevanju: sklad finančnega premoženja). Sklad finančnega
premoženja je skupna vrednost finančnega premoženja, ki ga je nasprotna stranka
namenila za zavarovanje terjatev iz naslova izvajanja denarne politike in
zavarovanja posojila čez dan, pri čemer posamezno finančno premoženje ni
povezano s točno določeno terjatvijo. 
Nasprotna stranka uvrsti finančno
premoženje v sklad finančnega premoženja na način, kot je določeno s tem
sklepom, drugimi predpisi in z uporabniškimi priročniki za nasprotne stranke,
ki jih Banka Slovenije objavi na svoji spletni strani (www.bsi.si). 
Ko nasprotna stranka uporabi netržno
finančno premoženje čez mejo, mora upoštevati splošne pogoje uporabe netržnega
finančnega premoženja tujih nacionalnih centralnih bank (ang. Terms and
Conditions of national central bank, when acting
as CCB), ki so objavljeni na spletni strani ECB
(www.ecb.europa.eu). Ti splošni pogoji dopolnjujejo obstoječe pravne akte med
nasprotno stranko in Banko Slovenije.
6.1    METODE
ZAGOTOVITVE FINANČNEGA ZAVAROVANJA
Nasprotna stranka pri zagotovitvi
finančnega zavarovanja na finančnem premoženju, ki ga daje v sklad finančnega
premoženja, uporabi eno izmed naslednjih metod:
(a)    Ustanovitev zastavne pravice: Za
finančno premoženje, ki je vpisano v register v Republiki Sloveniji, se zahteva
vpis maksimalne zastavne pravice v register v Republiki Sloveniji. Poleg tega
se zahteva, da je Banka Slovenije prvi in pri tej zastavni pravici edini upnik
iz finančnega premoženja (na finančnem premoženju ne sme biti vpisana kakršna
koli pravica tretjega). Za ostalo finančno premoženje se ustanovitev zastavne
pravice izvrši v skladu s pravili CCB oziroma tuje NCB.
(b)    Prenos imetništva (pogodba o začasni prodaji): V tem primeru nasprotna stranka opravi prenos imetništva
primernega finančnega premoženja na Banko Slovenije ob istočasnem dogovoru, da
bo imetništvo nad istovrstnim finančnim premoženjem na dogovorjeni datum v
prihodnosti s strani Banke Slovenije preneseno nazaj na nasprotno stranko.
(c)    Spremenljivo zavarovanje (ang. charge): Finančno zavarovanje se zagotovi v dobro CCB, ki deluje kot agent
za HCB. Nasprotna stranka uporabi to obliko zavarovanja pri čezmejni uporabi
RMBD.
Pri izbiri metode zavarovanja mora
nasprotna stranka upoštevati priporočljivo metodo zavarovanja posamezne CCB, ki
se objavlja na spletnih straneh ECB (www.ecb.europa.eu) oziroma Banke
Slovenije.
6.2    IZPOLNJEVANJE KRITERIJEV
PRIMERNOSTI IN UKREPOV ZA OBVLADOVANJE TVEGANJ
Nasprotna stranka lahko vključi v sklad
finančnega premoženja samo tisto finančno premoženje, ki izpolnjuje zahteve iz
poglavja 5 tega sklepa in denarna sredstva, ki se vodijo na računu nasprotne
stranke pri Banki Slovenije pod pogoji iz točke 6.3 tega sklepa. Tržno finančno
premoženje, ki ima primerno bonitetno oceno ECAI vira, lahko nasprotna stranka
vključi v sklad le, če je na listi. Za ostalo tržno in netržno finančno
premoženje nasprotna stranka sama preverja izpolnjevanje kriterijev primernosti
in odgovarja, da finančno premoženje, ki ga je dala v zavarovanje, v vsakem
trenutku izpolnjuje pogoje tega sklepa.
Finančno premoženje, ki ni na listi primernega
finančnega premoženja in ga ima nasprotna stranka v skladu finančnega
premoženja pri Banki Slovenije, mora ves ta čas izpolnjevati vse kriterije
primernosti. Če to premoženje ne izpolnjuje več vseh kriterijev primernosti,
mora nasprotna stranka o tem takoj obvestiti Banko Slovenije in začeti postopek
za njegovo izločitev iz sklada ter, če je potrebno, to finančno zavarovanje
tudi nadomestiti z novim. Nasprotna stranka mora Banki Slovenije dovoliti
preverjanje vseh njenih internih postopkov v zvezi z ugotavljanjem primernosti
finančnega premoženja, ki ni na listi in ga je nasprotna stranka uvrstila v
sklad finančnega premoženja pri Banki Slovenije.
6.3    VREDNOTENJE SKLADA IN
IZPLAČILA DENARNIH TOKOV FINANČNEGA PREMOŽENJA 
Banka Slovenije dnevno vrednoti sklad
finančnega premoženja za posamezno nasprotno stranko. Pri tem mora vrednost
sklada finančnega premoženja nasprotne stranke v vsakem trenutku presegati ali
imeti vsaj enako vrednost kot vsota terjatev Banke Slovenije do te nasprotne
stranke. Če vsota terjatev Banke Slovenije do posamezne nasprotne stranke
presega vrednost njenega sklada finančnega premoženja, zmanjšanega za
uporabljene ukrepe za obvladovanje tveganj, ji Banka Slovenije pošlje poziv, da
takoj poveča sklad finančnega premoženja (tj. poziv h kritju). Nasprotna
stranka poveča sklad finančnega premoženja s primernim finančnim premoženjem iz
poglavja 5 tega sklepa. V izjemnih primerih, ko nasprotna stranka ne more
zagotoviti povečanja sklada finančnega premoženja s primernim finančnim premoženjem
iz poglavja 5 tega sklepa, lahko s predhodnim soglasjem Banke Slovenije poveča
sklad finančnega premoženja z denarnimi sredstvi, ki se v skladu s Sklepom o
vzpostavitvi in vodenju registra finančnega premoženja (Uradni list RS, št.
59/11) vpišejo kot vloga nasprotne stranke pri Banki Slovenije v register
finančnega premoženja pri Banki Slovenije in na katerih je nasprotna stranka
vzpostavila maksimalno zastavno pravico v korist Banke Slovenije. Banka
Slovenije teh denarnih sredstev ne obrestuje.
Pri izračunu vrednosti sklada finančnega
premoženja so upoštevani tudi denarni tokovi finančnega premoženja, tj.
glavnica in obresti, ki jih ob zapadlosti izplača izdajatelj, dolžnik oziroma
garant finančnega premoženja. S tem v zvezi velja naslednje:
-      
Banka Slovenije je edini upravičenec do
denarnih tokov iz tržnega finančnega premoženja, na katerem je ustanovljena
maksimalna zastavna pravica v njeno korist.
-      
Banka Slovenije je upravičenec do denarnih
tokov iz tržnega finančnega premoženja, ki je vodeno za račun Banke Slovenije
pri tuji nacionalni centralni banki. Tuja nacionalna centralna banka bo denarne
tokove tržnega finančnega premoženja posredovala Banki Slovenije.
-      
Banka Slovenije je edini upravičenec do
denarnih tokov bančnega posojila, vodenega v registru finančnega premoženja pri
Banki Slovenije in na katerem je ustanovljena maksimalna zastavna pravica v
njeno korist. Ne glede na to dolžnik (oziroma garant) izplačuje vse denarne
tokove neposredno posojilodajalcu (tj. nasprotni stranki), razen če Banka Slovenije
od dolžnika (oziroma garanta) zahteva, da se izplačujejo direktno njej.
-      
Banka Slovenije je upravičenec do denarnih
tokov čezmejnega netržnega finančnega premoženja skladno z veljavnimi pravili
nacionalne centralne banke, ki je v vlogi CCB. Banka Slovenije izplačuje
nasprotni stranki denarne tokove iz naslova netržnega finančnega premoženja le
v primerih, ko te denarne tokove prejme od CCB.
Banka Slovenije ne jamči za pravočasnost in
pravilnost izplačila denarnih tokov. Banka Slovenije lahko od nasprotne stranke
zahteva, da vrednostne papirje v času izplačila denarnega toka izloči iz sklada
finančnega premoženja, predvsem vrednostne papirje denominirane v tuji valuti.
Na datum prejema denarnega toka finančnega premoženja Banka Slovenije primerja
vrednost sklada finančnega premoženja, zmanjšano za denarni tok, z vsoto
terjatev Banke Slovenije. Če vrednost sklada finančnega premoženja, zmanjšana
za vrednost denarnega toka, presega vsoto terjatev Banke Slovenije, Banke
Slovenije še isti dan nasprotni stranki izplača denarni tok iz finančnega
premoženja, ob pogoju, da predhodno prejme denarni tok od izdajatelja oziroma
CCB. Če je vrednost sklada finančnega premoženja, zmanjšana za vrednost
denarnega toka, nižja kot je vsota terjatev Banke Slovenije, Banka Slovenije
izvede poziv h kritju. Banka Slovenije izplača denarni tok iz finančnega
premoženja nasprotni stranki šele, ko nasprotna stranka poveča vrednost sklada
finančnega premoženja tako, da je vrednost sklada finančnega premoženja,
zmanjšana za vrednost denarnega toka, najmanj enaka vsoti terjatev Banke
Slovenije do nasprotne stranke. Banka Slovenije denarnih tokov finančnega
premoženja, ki jih ne izplača nasprotni stranki, ne obrestuje.
6.4    IZVRŠITEV
ZAVAROVANJA
Če nasprotna stranka ob dospelosti terjatev
Banke Slovenije ne poplača svojih obveznosti, ki so zavarovane s finančnim
premoženjem, vključenim v sklad finančnega premoženja, lahko Banka Slovenije
takoj poplača svoje dospele terjatve, vključno s stroški izvršitve zavarovanja,
s prodajo ali prilastitvijo finančnega premoženja v skladu finančnega
premoženja, ki ga je nasprotna stranka zagotovila Banki Slovenije za
zavarovanje terjatev. Nasprotna stranka mora izvesti tudi vsa dejanja, ki so
potrebna za prenos zavarovanja bančnega posojila na Banko Slovenije ali novega
upnika. Če se poplačilo
terjatev Banke Slovenije opravi s prilastitvijo finančnega premoženja, se
premoženje ob prilastitvi vrednoti po tržni vrednosti finančnega premoženja, če
ta ne obstaja, pa po neto sedanji vrednosti finančnega premoženja, tj.
vrednosti vsote prihodnjih denarnih tokov finančnega premoženja, diskontiranih
s stopnjo, ki odraža kreditno in likvidnostno tveganje finančnega premoženja
ter vsa druga tveganja, ki vplivajo na vrednost finančnega premoženja. Banka
Slovenije opravi obračun zapadlih obveznosti nasprotne stranke v skladu s točko
1.7 tega sklepa. Banka Slovenije za poplačilo svojih zapadlih terjatev po
lastni presoji določi finančno premoženje, dano v zavarovanje Banki Slovenije,
ki se uporabi za poplačilo zapadlih terjatev.
Če nasprotna stranka ne poveča sklada
finančnega premoženja v skladu s pozivom h kritju, se lahko vse nezapadle
terjatve Banke Slovenije, ki so zavarovane s finančnim premoženjem vključenim v
sklad finančnega premoženja, štejejo za zapadle in se lahko poplačajo.
7   OBVEZNE REZERVE
Na podlagi poročanih podatkov, ki jih obvezniki za obvezne rezerve
poročajo v okviru poročanja o denarni in bančni statistiki ECB (Uredba (ES) št.
25/2009 Evropske centralne banke z dne 19. decembra 2008 o bilanci stanja sektorja
denarnih finančnih institucij (preoblikovano) (ECB/2008/32) objavljena v UL L
15, z dne 20. januarja 2009, str. 14), Banka Slovenije izračuna obvezne rezerve
za vsakega obveznika ter mu najpozneje pet delovnih dni Banke Slovenije pred
začetkom obdobja izpolnjevanja prek šifriranega elektronskega sporočila posreduje
podatek o izračunanih obveznih rezervah. Obvezniki predložijo morebitne
popravke postavk v bilanci stanja, ki sodijo v osnovo za obvezne rezerve,
najkasneje do predzadnjega delovnega dne Banke Slovenije pred začetkom obdobja
izpolnjevanja. Banka Slovenije najpozneje do zadnjega delovnega dneva Banke
Slovenije posreduje obveznikom morebitne spremembe izračunanih obveznih rezerv.
Obvezniki potrdijo izračunane obvezne rezerve najpozneje na zadnji delovni dan Banke
Slovenije pred začetkom obdobja izpolnjevanja. Če obveznik ne potrdi
pravilnosti podatka o izračunanih obveznih rezervah do konca tega dne, velja,
da je znesek izračunanih obveznih rezerv obveznika za ustrezno obdobje
izpolnjevanja potrjen. Ko so izračunane obvezne rezerve obveznika potrjene, se
za ustrezno obdobje izpolnjevanja ne morejo več popraviti.
Banka Slovenije javno objavi datume za posredovanje podatka o
izračunanih obveznih rezervah, datume potrditve in datume dokončnosti podatkov
o izračunanih obveznih rezervah skupaj s koledarjem obdobij izpolnjevanja na
svoji spletni strani (www.bsi.si).
Obvezniki izpolnjujejo obvezne rezerve pri
Banki Slovenije s stanjem na računu pri Banki Slovenije konec dneva, in sicer:
(a)    Obveznikom, ki v sistemu TARGET2-Slovenija nimajo odprtega PM
računa, se pri izpolnjevanju obveznih rezerv upošteva stanje na računu obveznih
rezerv neporavnalnih kreditnih institucij.
Račun obveznih rezerv se vodi v skladu s Splošnimi pogoji vodenja
računov obveznih rezerv neporavnalnih institucij pri Banki Slovenije, ki so
objavljeni na spletni strani Banke Slovenije (www.bsi.si).
(b)   Obveznikom, ki imajo v sistemu TARGET2-Slovenija odprt PM
račun, se pri izpolnjevanju obveznih rezerv upošteva stanje na računu obveznih
rezerv poravnalnih kreditnih institucij. Na računu obveznih rezerv poravnalnih
kreditnih institucij se evidentira promet iz naslova:
-  plačil v breme in v dobro na PM računu v sistemu TARGET2-Slovenija,
-  črpanja odprtih ponudb po zaprtju sistema TARGET2,
-  sredstev poravnalno jamstvenih shem za plačilne sisteme in plačilne
infrastrukture, če so ta sredstva v skladu s predpisi, ki urejajo delovanje
plačilnih sistemov oziroma plačilnih infrastruktur, deponirana pri Banki
Slovenije,
-  izvajanja rubeža na PM računu v sistemu TARGET2-Slovenija na
podlagi sklepa o izvršbi.
Račun obveznih rezerv se vodi v skladu s
Splošnimi pogoji za udeležbo v sistemu TARGET2-Slovenija, ki so objavljeni na
spletni strani Banke Slovenije (www.bsi.si).
Sredstva na računu obveznih rezerv
obveznika, ki presegajo njegove
izračunane obvezne rezerve (v nadaljevanju: presežne rezerve), se ne obrestujejo. Ne glede na določbe prejšnjega stavka pa se presežne rezerve
v skladu s Sklepom ECB o
obrestovanju depozitov, imetij in presežnih rezerv (ECB/2014/23) obrestujejo po obrestni meri mejnega depozita, če je ta negativna.
Plačilo obresti za izračunane obvezne
rezerve in presežne rezerve
se izvede po zaključku obdobja izpolnjevanja. Če je obrestna mera za presežne rezerve negativna, lahko Banka Slovenije svojo terjatev iz naslova
negativne obrestne mere poplača
iz obresti za izračunane obvezne rezerve. Če obresti za izračunane obvezne rezerve ne zadoščajo za poplačilo celotne terjatve iz naslova negativne
obrestne mere, lahko Banke
Slovenije preostanek terjatve poplača iz sredstev na PM računu
obveznika.
8   POSTOPKI OB
NEIZPOLNJEVANJU OBVEZNOSTI NASPROTNE STRANKE
8.1    NEIZPOLNJEVANJE OBVEZNOSTI NASPROTNE STRANKE
8.1.1 Če nasprotna stranka
krši: 
-    
avkcijske postopke tako, da ne zagotovi
zadostnega zneska primernega finančnega premoženja za zavarovanje zneska (na
datum poravnave), ki ji je bil dodeljen v operaciji povečevanja likvidnosti,
ali tako, da tega zneska do zapadlosti operacije ne zavaruje v ustreznih
pozivih h kritju, oziroma
-    
postopke dvostranskih operacij tako, da ne
zagotovi zadostnega zneska primernega finančnega premoženja za zavarovanje
zneska, dogovorjenega v dvostranskih operacijah (na datum poravnave), ali tako,
da do zapadlosti ne zavaruje dvostranske operacije v ustreznih pozivih h
kritju, oziroma
-    
postopke ob koncu dneva in postopke za
pridobitev mejnega posojila (v nadaljevanju tega poglavja: postopki ob koncu
dneva) tako, da v primeru, ko ima ob koncu dneva negativno stanje na
poravnalnem računu in ne izpolnjuje pogojev za dostop do odprte ponudbe mejnega
posojila,
plača pogodbeno kazen.
Pogodbena kazen se plača za zamudo ali neizpolnitev.
Če nasprotna stranka krši avkcijske ali
dvostranske postopke tako, da pravočasno ne prenese ali če ne prenese zadostnih
denarnih sredstev za poravnavo zneska, ki ji je dodeljen pri operaciji umikanja
likvidnosti, plača zamudne obresti.
Zamudne obresti ali pogodbena kazen se za
avkcijske postopke in postopke pri dvostranskih operacijah za vsako kršitev
obračunajo tako, da se obrestna mera mejnega posojila, veljavna ob začetku
kršitve, poveča za 2,5 odstotne točke in nato množi z osnovo. Osnova se
izračuna tako, da se znesek nezagotovljenega zavarovanja ali neplačani denarni
znesek množi s koeficientom X/360, kjer je X število koledarskih dni, ko
nasprotna stranka ni zagotovila zadostnega zneska primernega finančnega
premoženja ali zadostnih denarnih sredstev v obdobju do zapadlosti operacije,
vendar največ sedem.
Če nasprotna stranka krši postopke ob koncu
dneva, se pogodbena kazen za prvo kršitev izračuna tako, da se obrestna mera
mejnega posojila, veljavna ob začetku kršitve, poveča za 5 odstotnih točk in
nato množi z osnovo. Osnova je znesek, v višini katerega nasprotna stranka ni
uspela pridobiti mejnega posojila. Za vsako nadaljnjo kršitev v
dvanajstmesečnem obdobju se obrestna mera vsakič poveča za nadaljnje 2,5
odstotne točke.
Če so izračunane zamudne obresti ali
pogodbena kazen iz tretjega in četrtega odstavka te točke nižje od 500 eurov,
se uporabi pavšalna kazen v znesku 500 eurov.
Zamudne obresti iz drugega odstavka te
točke se obračunajo le za prvi dan, v katerem je potekel rok za zagotovitev
denarnih sredstev.
Zamudne
obresti in pogodbeno kazen se zaokroži na najbližji cent.
8.1.2 Nasprotna stranka plača pogodbeno kazen, če krši pravila za
zagotovitev primernega finančnega premoženja za zavarovanje terjatev, tako da
za zavarovanje terjatev uporablja finančno premoženje, ki je neprimerno ali je
postalo neprimerno ali ga nasprotna stranka ne sme uporabljati (na primer
zaradi tesnih povezav med izdajateljem/dolžnikom/garantom in nasprotno
stranko). V primeru premoženja, ki naknadno postane neprimerno ali ga nasprotna
stranka ne sme več uporabljati, nasprotna stranka plača pogodbeno kazen le, če
premoženja ni umaknila najkasneje v sedmih koledarskih dnevih, šteto od dneva,
ko je premoženje postalo neprimerno ali ga nasprotna stranka ni smela več
uporabljati.
Šteje se, da nasprotna stranka uporablja
neprimerno finančno premoženje tudi, če zagotovi napačne ali zastarele
informacije, ki negativno vplivajo na vrednost zavarovanja (npr. informacije o
neodplačanem znesku uporabljenega bančnega posojila), in tudi, če uporablja
finančno premoženje, ki je neprimerno zaradi tesnih povezav med
izdajateljem/dolžnikom/garantom in nasprotno stranko.
Pogodbena kazen se za vsako kršitev
obračuna tako, da se obrestna mera mejnega posojila, ki velja ob začetku
kršitve, poveča za 2,5 odstotne točke in nato množi z osnovo. Osnova se
izračuna tako, da se znesek neprimernega finančnega premoženja iz prvega in
drugega odstavka te točke, ki ga nasprotna stranka prenese v sklad finančnega
premoženja pri Banki Slovenije ali ne umakne iz sklada najkasneje v sedmih
koledarskih dneh, odkar je premoženje postalo neprimerno ali ga nasprotna
stranka ni smela več uporabljati, množi s koeficientom X/360, kjer je X število
koledarskih dni, ko je nasprotna stranka kršila pravila za zagotovitev
primernega finančnega premoženja, vendar največ sedem. Če je izračunana
pogodbena kazen nižja od 500 eurov, se uporabi pavšalna kazen v znesku 500
eurov.
Pogodbena kazen se plača za zamudo ali
neizpolnitev.
Pogodbena
kazen se zaokroži na najbližji cent.
8.1.3 Če nasprotna stranka v dvanajstmesečnem obdobju od prve
kršitve stori tretjo enakovrstno kršitev iz točke 8.1.1 tega sklepa, nasprotna
stranka ne more sodelovati v prihodnjih operacijah odprtega trga enake vrste,
ki se izvajajo po enakem postopku. Poleg prepovedi iz prejšnjega stavka
nasprotna stranka plača tudi pogodbene kazni in zamudne obresti iz točke 8.1.1
tega sklepa.
Prepoved iz prejšnjega odstavka te točke
velja 1 mesec, če znesek nezagotovljenega finančnega premoženja ali
neprenesenih denarnih sredstev znaša do 40 odstotkov celotnega zavarovanja ali
celotnega denarnega zneska, ki naj bi se zagotovila ali prenesla ob tretji
kršitvi.
Če odstotek iz prejšnjega odstavka znaša od
40 do 80 odstotkov celotnega zavarovanja ali celotnega denarnega zneska, ki naj
bi se zagotovila ali prenesla ob tretji kršitvi, prepoved iz prvega odstavka te
točke velja 2 meseca. Če ta odstotek znaša od 80 do 100, pa prepoved velja 3
mesece.
Prepoved in
sankcije iz prejšnjih odstavkov te točke se uporabljajo tudi za vsako nadaljnjo
kršitev v vsakem dvanajstmesečnem obdobju.
8.1.4 Če nasprotna stranka v dvanajstmesečnem obdobju od
prve kršitve stori tretjo kršitev iz točke 8.1.2 tega sklepa, se izvrševanje
okvirne pogodbe začasno zadrži glede sodelovanja nasprotne stranke v prihodnjih
operacijah na odprtem trgu in nasprotna stranka plača tudi pogodbeno kazen iz
točke 8.1.2 tega sklepa.
Prepoved in
sankcije iz prejšnjega odstavka te točke se uporabljajo tudi za vsako nadaljnjo
kršitev v vsakem dvanajstmesečnem obdobju.
8.1.5 V izjemnih primerih, če je to potrebno zaradi resnosti
kršitev, in upoštevajoč višino zneskov, pogostnost in trajanje kršitev, se
lahko nasprotni stranki poleg prepovedi, zamudnih obresti in kazni iz prejšnjih
točk prepove sodelovanje v vseh prihodnjih operacijah denarne politike
Eurosistema za obdobje treh mesecev.
8.1.6 ECB lahko v primeru kršitev nasprotne stranke določi prepoved
sodelovanja v operacijah iz prejšnjih točk tudi za podružnice nasprotnih
strank, na glede na to ali je kršitev storila ta podružnica. O tem ECB obvesti
organe, pristojne za nadzor nasprotne stranke.
8.1.7 Nasprotna stranka odgovarja za kršitve ne glede na svoj
krivdo. Le v izjemnih primerih se lahko nasprotna stranka delno ali v celoti
oprosti obresti, kazni in prepovedi po tem poglavju.
8.1.8 Banka Slovenije ali ECB obvesti nasprotno stranko o kršitvi,
znesku denarne kazni, obrestih ali prepovedi. Banka Slovenija lahko o kršitvah
obvesti tudi ECB in druge centralne banke držav članic Eurosistema. O kršitvi
lahko druge centralne banke držav članic Eurosistema obvesti tudi ECB. 
Nasprotna stranka mora zamudne obresti in
pogodbeno kazen plačati v 3 delovnih dneh Banke Slovenije od dneva prejema
obvestila. 
Obdobje trajanja prepovedi se začne z
dnevom odpošiljanja obvestila, kot je naveden v obvestilu.
Če zamudne obresti in pogodbene kazni niso
plačane v roku, se Banka Slovenije poplača iz zavarovanja nasprotne stranke.
8.2    NEIZPOLNJEVANJE OBVEZNIH REZERV
8.2.1 Obveznik za obvezne rezerve ne izpolni obveznih rezerv v
določenem obdobju izpolnjevanja, če je povprečno stanje ob koncu koledarskega
dneva na njegovem računu pri Banki Slovenije v obdobju izpolnjevanja nižje od
njegovih obveznih rezerv, ki veljajo za to obdobje izpolnjevanja. 
Obveznikom, ki ne izpolnjujejo obveznosti
iz uredb in odločb ECB v zvezi z uporabo obveznih rezerv, ECB naloži sankcije v
skladu z Uredbo Sveta (ES) št. 2532/98 z dne 23. novembra 1998 o
pooblastilih Evropske centralne banke za nalaganje sankcij (UL L 318 z dne 27.
novembra 1998), Uredbo Evropske centralne banke (ES) št. 2157/1999 z dne
23. septembra 1999 o pooblastilih Evropske centralne banke za nalaganje
sankcij (ECB/1999/4) (UL L 264 z dne 12. oktobra 1999), Uredbo Sveta (ES) št.
2531/98 z dne 23. novembra 1998 o uporabi obveznih rezerv Evropske centralne
banke (UL L 318 z dne 27. novembra 1998) s spremembami, in Uredbo Evropske
centralne banke (ES) št. 1745/2003 z dne 12. septembra 2003 o uporabi obveznih
rezerv (ECB/2003/9) (UL L 250 z dne 2. oktobra 2003) s spremembami. Ustrezne
sankcije in postopkovna pravila za njihovo izvajanje so določeni v zgoraj navedenih
uredbah.
8.2.2 Če obveznik ne izpolni obveznih rezerv, se mu v skladu z
Uredbo Sveta (ES) št. 2531/98 naloži plačilo zneska, izračunanega na podlagi
obrestne mere, ki je 2,5 odstotne točke nad povprečno obrestno mero mejnega
posojila v tem obdobju izpolnjevanja, in zneska neizpolnjevanja obveznih rezerv
v celotnem obdobju izpolnjevanja. 
Višina kazni
se izračuna z uporabo naslednje formule (pri tem se rezultat zaokroži na
najbližji cent):
Pri čemer je:
Pt =       znesek
kazni za plačilo zaradi neizpolnjevanja obveznih rezerv v obdobju izpolnjevanja
t
Dt =  znesek primanjkljaja obveznih rezerv v obdobju
izpolnjevanja t (dnevno povprečje)
Nt =  število koledarskih dni v obdobju izpolnjevanja
t
i =     koledarski dan v
obdobju izpolnjevanja t
MPOSi =         obrestna
mera mejnega posojila na dan i
8.2.3 V primeru, da obveznik v dvanajstmesečnemu obdobju več kot
dvakrat ne izpolni obveznih rezerv, gre za ponavljajočo se kršitev. V tem
primeru se obvezniku naloži plačilo zneska, izračunanega na podlagi obrestne
mere, ki je 5 odstotnih točk nad povprečno obrestno mero mejnega posojila v tem
obdobju izpolnjevanja, in zneska neizpolnjevanja obveznih rezerv v celotnem
obdobju izpolnjevanja.
8.2.4 Če je izračunani znesek kazni nižji od 100 EUR, se obvezniku
sankcija ne izreče in se tudi ne upošteva kot sankcija pri določanju, ali gre
za ponavljajočo se kršitev.
8.2.5 Poleg tega se lahko v primeru hude kršitve obveznosti
obveznih rezerv prepove obvezniku sodelovanje pri operacijah odprtega trga.

Priloga 1: Slovar
Priloga 2a: Obrazec za protiponudbe nasprotne stranke
pri avkcijah
Priloga 2b: Obrazec za protiponudbe nasprotne stranke
pri avkcijah za valutne zamenjave
Priloga 3: Merila za izbor nasprotnih strank za posege
na deviznem trgu in valutne zamenjave za namene denarne politike

Sklep o splošnih pravilih izvajanja denarne
politike (Uradni list RS, št. 81/11) vsebuje naslednje prehodne in
končne določbe:
»9      PREHODNE IN KONČNE
DOLOČBE
9.1    Ta sklep začne
veljati 1. januarja 2012.
9.2    Z dnem uveljavitve tega sklepa preneha veljati Sklep o
splošnih pravilih izvajanja denarne politike (Uradni list RS, št. 88/10,
104/10 in 52/11). 
Okvirne pogodbe za pristop k pravilom po
Sklepu o splošnih pravilih izvajanja denarne politike (Uradni list RS, št.
131/06, 103/07, 112/08, 7/09, 14/09, 64/09, 104/09 in 22/10, ki so veljale tudi
ob uveljaviti Sklepa o splošnih pravilih izvajanja denarne politike (Uradni
list RS, št. 88/10, 104/10 in 52/11) in so jih imele nasprotne stranke
podpisane na dan uveljavitve tega sklepa, se upoštevajo kot okvirne pogodbe za
pristop k pravilom tega sklepa.«.

Sklep o spremembah in dopolnitvah Sklepa o
splošnih pravilih izvajanja denarne politike (Uradni list RS, št. 93/11) spreminja 9. poglavje sklepa tako,
da se glasi:
»9      PREHODNE IN KONČNE
DOLOČBE
9.1    Ta sklep začne
veljati 1. januarja 2012.
Ne glede na prvi odstavek te točke začnejo
prvi odstavek točke 6.2, prvi odstavek točke 6.3 in alineja (b) tretjega
odstavka poglavja 7 sklepa veljati 21. novembra 2011.
9.2    Z dnem uveljavitve tega sklepa preneha veljati Sklep o
splošnih pravilih izvajanja denarne politike (Uradni list RS, št. 88/10, 104/10
in 52/11).
Ne glede na prvi odstavek te točke, četrti
in šesti odstavek poglavja 6 ter druga alineja tretjega odstavka poglavja 7
Sklepa o splošnih pravilih izvajanja denarne politike (Uradni list RS, št.
88/10, 104/10 in 52/11) prenehajo veljati 21. novembra 2011.
9.3    Okvirne
pogodbe za pristop k pravilom po Sklepu o splošnih pravilih izvajanja denarne
politike (Uradni list RS, št. 88/10, 104/10 in 52/11), ki veljajo na dan
uveljavitve tega sklepa, se upoštevajo kot okvirne pogodbe za pristop k
pravilom tega sklepa.«;
ter vsebuje naslednjo končno določbo:
»8. Ta sklep začne veljati naslednji dan po
objavi v Uradnem listu Republike Slovenije.«.

Sklep o spremembah in dopolnitvah Sklepa o
splošnih pravilih izvajanja denarne politike (Uradni list RS, št. 68/12) vsebuje naslednjo končno določbo:
»7.  Ta sklep začne veljati naslednji
dan po objavi v Uradnem listu Republike Slovenije, uporabljati pa se začne 14.
9. 2012.«.

Sklep o dopolnitvah Sklepa o splošnih pravilih
izvajanja denarne politike (Uradni list RS, št. 84/12) vsebuje naslednjo končno določbo:
»3.  Ta sklep začne veljati naslednji
dan po objavi v Uradnem listu Republike Slovenije.«.

Sklep o spremembah in dopolnitvah Sklepa o
splošnih pravilih izvajanja denarne politike (Uradni list RS, št. 106/12) vsebuje naslednjo končno določbo:
»19.  Ta sklep začne veljati naslednji dan
po objavi v Uradnem listu Republike Slovenije. Uporabljati se začne 3. 1. 2013,
razen 10. točke, ki se začne uporabljati 7. 1. 2013.«.

Sklep o spremembah in dopolnitvah Sklepa o
splošnih pravilih izvajanja denarne politike (Uradni list RS, št. 16/13) vsebuje naslednjo končno določbo:
»39.  Ta
sklep začne veljati naslednji dan po objavi v Uradnem listu Republike Slovenije. Uporabljati se začne 1. 3. 2013, razen 33. točke,
ki se začne uporabljati 7. 3. 2013.«.

Sklep o spremembah in dopolnitvah Sklepa o
splošnih pravilih izvajanja denarne politike (Uradni list RS, št. 32/13) vsebuje naslednjo končno določbo:
»9.  Ta sklep
začne veljati naslednji dan po objavi v Uradnem listu Republike Slovenije,
uporabljati pa se začne 3. 5. 2013.«.

Sklep o spremembah in dopolnitvah Sklepa o
splošnih pravilih izvajanja denarne politike (Uradni list RS, št. 57/13) vsebuje naslednjo končno določbo:
»4.  Ta sklep začne veljati 8. 7. 2013.«.

Sklep o spremembah in dopolnitvah Sklepa o
splošnih pravilih izvajanja denarne politike (Uradni list RS, št. 21/14) vsebuje naslednjo končno določbo:
»17.  Ta sklep začne veljati naslednji dan po objavi v Uradnem listu
Republike Slovenije. Uporabljati se začne 1. 4. 2014, razen točk 3, 4, 5,
9, 10, 11, 12 in 13, ki se začnejo uporabljati 26. 5. 2014, in točk 8 in
14, ki se začneta uporabljati 29. 9. 2014.«.

Sklep o spremembah in dopolnitvah Sklepa o
splošnih pravilih izvajanja denarne politike (Uradni list RS, št. 43/14) vsebuje naslednjo končno določbo:
»7.    Ta sklep začne veljati naslednji dan po objavi v Uradnem listu
Republike Slovenije.«.

Sklep o spremembah in dopolnitvah Sklepa o
splošnih pravilih izvajanja denarne politike (Uradni list RS, št. 59/14) vsebuje naslednjo končno določbo:
»7.    Ta sklep začne veljati
20. 8. 2014, razen točke 6, ki začne veljati naslednji dan po objavi v Uradnem
listu Republike Slovenije.«.

Sklep o spremembi Sklepa o splošnih pravilih
izvajanja denarne politike (Uradni list RS, št. 89/14)
vsebuje naslednjo končno določbo:
»2.  Ta sklep
začne veljati 15. 12. 2014.«.
