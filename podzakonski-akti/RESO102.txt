SEZNAM
KRATIC
BDP – Bruto domači proizvod
CDSS – Sistem za podporo pri kliničnem
odločanju (Clinical Decision Support System)
CRP – Centralni register prebivalstva
CSD – Center za socialno delo
ČD – Čakalne dobe
DPOR – Državni program za obvladovanje
raka
EHIF – Estonski sklad za zdravstveno
zavarovanje
EK – Evropska komisija
ESS – Ekonomsko-socialni svet
EU – Evropska unija
EUNetHTA – Evropska mreža za vrednotenje
zdravstvenih tehnologij (European Network for Health Technology Assessment)
EUR – Euro (evro)
GINI – Ginijev koeficient
HIA – Ocena vplivov na zdravje (Health
Impact Assessment)
HIAP – Zdravje v vseh politikah (Health in
All Policies)
HSPA – Ocenjevanje uspešnosti zdravstvenih
sistemov (Health System Performance Assessment)
HTA – Vrednotenje zdravstvenih tehnologij
(Health Technology Assessment)
IKT – Informacijsko komunikacijska
tehnologija
IT – Informacijska tehnologija
ITM – Indeks telesne mase
JAZMP – Javna agencija za zdravila in
medicinske pripomočke
KOPB – Kronična obstruktivna pljučna
bolezen
KPK – Komisija za preprečevanje korupcije
MDDSZ – Ministrstvo za delo, družino,
socialne zadeve in enake možnosti Republike Slovenije
MF – Ministrstvo za finance
MF-LJ – Medicinska fakulteta v Ljubljani
MF-MB – Medicinska fakulteta v Mariboru
MIZŠ – Ministrstvo za izobraževanje,
znanost in šport Republike Slovenije
MZ – Ministrstvo za zdravje Republike
Slovenije
NIJZ – Nacionalni inštitut za javno zdravje
NLZOH – Nacionalni laboratorij za zdravje,
okolje in hrano
NMP – Nujna medicinska pomoč
OECD – Organizacija za gospodarsko
sodelovanje in razvoj
OND – Opozorilni nevarni dogodek
OZN – Organizacija združenih narodov
PPP – Pariteta kupne moči
PZV – Primarno zdravstveno varstvo
RADM – Referenčne ambulante družinske
medicine
Resolucija – Resolucija o nacionalnem
planu zdravstvenega varstva
RS – Republika Slovenija
RSK – Razširjeni strokovni kolegij
SB – Splošna bolnišnica
SURS – Statistični urad Republike Slovenije
SZD – Slovensko zdravniško društvo
SZO – Svetovna zdravstvena organizacija
SŽB – Srčno-žilne bolezni
UC – Urgentni center
UKC – Univerzitetni klinični center
UL – Uradni list Republike Slovenije
UMAR – Urad Republike Slovenije za
makroekonomske analize in razvoj
UNEP – Okoljski program Združenih narodov
ZD – Zdravstveni dom
ZDRZZ – Združenje zdravstvenih zavodov
Slovenije
ZDUS – Zveza društev upokojencev Slovenije
ZPacP – Zakon o pacientovih pravicah
ZS – Zdravstveni svet
ZZS – Zdravniška zbornica Slovenije
ZZVZZ – Zakon o zdravstvenem varstvu in
zdravstvenem zavarovanju
ZZZS – Zavod za zdravstveno zavarovanje
Slovenije
1  UVOD
V Sloveniji smo leta 1992 z domišljeno in takrat sodobno
zakonodajo postavili trdne temelje sistema zdravstvenega varstva na evropskih
vrednotah solidarnosti, enakosti in pravičnosti. Ta je državljanom Slovenije
zagotavljala dostopno in kakovostno zdravstveno varstvo. V mednarodnih
primerjavah se Slovenija lahko pohvali z dobrimi rezultati, ki kljub bremenom
tranzicije v marsičem presegajo rezultate bolj razvitih držav. Načelo Sveta
Evrope, da zavarovanim osebam zagotavljamo preventivno in/ali kurativno
zdravstveno varstvo,1 smo v Sloveniji še nadgradili z zagotavljanjem
nujnega zdravljenja tudi osebam brez zdravstvenega zavarovanja.
Na posameznih področjih zdravstvenega varstva smo se s
strateškimi in zakonskimi rešitvami uspešno prilagajali novim potrebam
prebivalstva ter sledili zahtevam Evropske unije (EU) in naprednim procesom
razvoja v evropskem prostoru.
Ob več poskusih strateškega načrtovanja smo dvakrat tudi
sprejeli celovit obdobni strateški načrt za razvoj zdravstvenega varstva:
·          
Nacionalni plan zdravstvenega varstva – Zdravje za vse do leta
2004,
·          
Resolucijo o nacionalnem planu zdravstvenega varstva
"Zadovoljni uporabniki in izvajalci zdravstvenih storitev" za obdobje
od 2008 do 2013.
Slednji dokument je povzemal smernice zdravstvene strategije
EU "Skupaj za zdravje: strateški pristop EU za obdobje 2008–2013" in
priporočila strategije Svetovne zdravstvene organizacije (SZO) "Zdravje v
21. stoletju" ter osrednje mesto v sistemu zdravstvenega varstva
namenil uporabniku. Pomanjkljivost tega dokumenta je bila predvsem v tem, da ni
predvidel orodij, ki bi zagotavljala in spremljala njegovo izvajanje:
kratkoročni izvedbeni načrti, delovno telo za koordinacijo in nadzor nad
izvajanjem, redno spremljanje procesnih kazalnikov in kazalnikov izida ter
poročanje o napredku.
Nacionalni plan zdravstvenega varstva za obdobje 2008–2013 se
je iztekel, zato je treba sprejeti novega in z njim začrtati razvojne možnosti
sistema zdravstvenega varstva za obdobje 2016–2025. Ta bo predstavljal
strateški okvir za upravljanje in razvoj sistema zdravstvenega varstva v
Sloveniji in podlago za pripravo in sprejem ustreznih zakonov s področja
zdravstvenega zavarovanja in zdravstvene dejavnosti kot tudi izhodišče za
črpanje evropskih virov v okviru Operativnega programa za izvajanje kohezijske
politike v programskem obdobju 2014–2020 in tretjega programa za ukrepe EU na
področju zdravja (2014–2020).
1.1 Razlogi za nov nacionalni plan zdravstvenega varstva
Spremenjene zdravstvene potrebe prebivalstva zaradi dolgožive
družbe, povečevanje neenakosti v zdravju, drage zdravstvene tehnologije,
grožnje zdravju in mobilnost pacientov so pomembnejši izzivi, s katerimi se
soočajo v večini evropskih držav. Od leta 2009, ko se je začela gospodarska
kriza, je finančna vzdržnost zdravstvenih sistemov tudi v tem delu sveta
postala večji izziv kot prej.
V zadnjih letih je v Sloveniji potekala vrsta razprav in
polemik v strokovnih in političnih okoljih, kako naprej. Zaključki teh razprav
predstavljajo dobro izhodišče za oblikovanje predloga sprememb, s katerimi bomo
lahko tudi v prihodnje zagotavljali stabilen javen sistem zdravstvenega varstva
in omogočili čim večjo dostopnost do sodobne, kakovostne in varne zdravstvene
oskrbe za vse prebivalce Slovenije.
Pomemben okvir za spremembe predstavljajo tudi nova strateška
izhodišča EU in SZO, predvsem Evropska socialna listina z načelom dostopnosti
zdravstvenih sistemov; strategija "Evropa 2020", ki jo je EU sprejela
za pametno, vzdržno in vključujočo rast v letu 2010; EU zdravstvena strategija
"Vlaganje v zdravje" iz leta 2013; zdravstvena strategija evropske
regije SZO "Zdravje 2020: Evropska strategija za zdravje in
blagostanje", ki je bila sprejeta na 62. zasedanju Regionalnega odbora SZO
za Evropo leta 2012. V EU je zdravje prepoznano kot vrednota, pravica do
socialne varnosti in varovanja zdravja pa sodi med temeljne pravice
posameznika.2,3 Univerzalnost, dostop do kakovostnega zdravstvenega
varstva, enakost in solidarnost ostajajo poglavitne vrednote zdravstvenih
sistemov.4 Zdravje ni blago, ne glede na stroške in ceno
zdravstvenih storitev, in ne sme biti odvisno od kupne moči državljana.
Vlaganja v zdravje ne smemo razumeti kot strošek, temveč kot naložbo v
prihodnost, saj boljše posameznikovo zdravje prispeva h gospodarski blaginji in
socialni koheziji v smislu večje produktivnosti, ponudbe delovne sile in javne
porabe.5
Sporočilo Evropske komisije o učinkovitih, dostopnih in
prožnih zdravstvenih sistemih (COM (2014) 215 final),4 ki se
sklicuje na delo v preteklih letih,5 se osredotoča na naslednje
ukrepe:
1.     
krepitev učinkovitosti zdravstvenih sistemov,
2.     
izboljšanje dostopnosti zdravstvenega varstva,
3.     
povečanje prožnosti zdravstvenih sistemov.
SZO v svoji strategiji Zdravje 2020 po drugi strani opozarja,
da se zdravje Evropejcev sicer izboljšuje, vendar ne povsod in ne za vse enako.
K razlikam v zdravju pomembno prispevajo razlike v dostopnosti do zdravstvene
oskrbe in tudi neenakosti v izobrazbi, socialno-ekonomski status, delovno in
bivalno okolje in druge determinante zdravja. Zavezanost k zdravju mora zato
postati odgovornost vseh resorjev, saj zdravstvo zgolj v enem delu prispeva k
pogojem za zdravo in aktivno življenje v vseh življenjskih obdobjih. K boljšemu
doseganju ciljev zdravja prispevajo tudi partnerstva s sindikati, združenji
delodajalcev, zbornicami, nevladnimi organizacijami, lokalnimi skupnostmi ter,
na nekaterih področjih, z industrijo in zasebnim sektorjem. Tak vse vladni in
vse družbeni pristop imenujemo "zdravje v vseh politikah".
1.2 Namen in vsebina Resolucije nacionalnega plana
zdravstvenega varstva 2016–2025 »Skupaj za družbo zdravja«
Z Resolucijo nacionalnega plana zdravstvenega varstva
2016–2025 "Skupaj za družbo zdravja" izpolnjujemo zavezo določbe 6.
člena ZZVZZ, da se sprejme nacionalni plan zdravstvenega varstva, ki vključuje
strategijo razvoja zdravstvenega varstva z namenom, vizijo in poslanstvom,
načeli, cilji, prednostnimi razvojnimi področji (poglavja 3–5), skratka
ključnimi elementi strateškega načrtovanja.
V poglavju 2.2, kjer so tema neenakosti v zdravju, so
prepoznane specifične potrebe in možnosti zdravstvenega varstva ranljivih
skupin prebivalstva, ki že dolgo niso več skoncentrirane na posameznih
območjih, temveč jih najdemo tako v ruralnih kot v urbanih okoljih, med mladimi
in starejšimi, pa tudi tam, kjer je večja brezposelnost. Na neenakosti v
zdravju ob drugih determinantah zdravja (ekonomsko-socialni status, izobrazba,
etnična pripadnost, kultura, okolje) pomembno vpliva tudi sistem zdravstvenega
varstva (dostopnost do kakovostnih in varnih programov preprečevanja bolezni,
zdravljenja in rehabilitacije).
Resolucija je dokument, s katerim naslavljamo ključne
probleme zdravja in sistema zdravstvenega varstva v Sloveniji in postavljamo
temelje za zdravje v vseh politikah. Z vlaganji v zdravje in zdravstvo, ki jih
predvideva Resolucija, naj bi v prihodnje tudi bolj učinkovito prispevali k
trajnostnemu razvoju Slovenije.
Resolucija predstavlja podlago za razvoj zdravstva v
Sloveniji v naslednjih desetih letih in za pripravo in sprejem ustreznih
zakonov s področja zdravstvenega zavarovanja in zdravstvene dejavnosti ter
ohranja vizijo kakovostnega in vsem dostopnega javnega zdravstva. V središče
postavlja uporabnika in izvajalca in si v predvidenih ukrepih prizadeva za:
·          
krepitev in varovanje zdravja ter preprečevanje bolezni;
·          
optimizacijo zdravstvene oskrbe;
·          
povečanje uspešnosti sistema zdravstvenega varstva;
·          
pravično, solidarno in vzdržno financiranje zdravstvenega
varstva.
To so tudi naslovi prednostnih področij za razvoj javnega
zdravja, zdravstvene dejavnosti na vseh ravneh, vodenja in upravljanja v
zdravstvu ter financiranja zdravstvenega varstva, za katera so podrobneje
opredeljeni izzivi, specifični cilji, aktivnosti, ukrepi, kazalniki in finančni
ter terminski okvir (poglavje 6).
Skladno z ZZVZZ so v Resoluciji: predstavljene podlage za
razvoj dejavnosti javnega zdravja in zdravstvenih dejavnosti na posameznih
ravneh (6.1, 6.2, 6.3), vključno z izobraževanjem in izpopolnjevanjem kadrov,
opredeljene prednostne naloge (aktivnosti in ukrepi), ki se načrtujejo za
predvideno obdobje, kot tudi podlage za razvoj sistema zdravstvenega
zavarovanja (6.4).
Nosilci za uresničevanje plana zdravstvenega varstva so –
tako kot tudi procesni kazalniki za spremljanje napredka, roki in viri, iz
katerih se bodo aktivnosti lahko financirale – navedeni pri posameznih
aktivnostih in ukrepih. Kriteriji za mrežo zdravstvenih zmogljivosti so
predstavljeni v poglavju 6.3.2.
Za zagotavljanje izvajanja Resolucije in spremljanje učinkov
predvidenih aktivnosti in ukrepov so predvidena različna orodja (poglavje 7) in
nabor kazalnikov doseganja rezultata ter izida (prilogi 1 in 2).
V pojmovniku na koncu dokumenta (priloga 3) so definicije
pojmov in besednih zvez, ki se uporabljajo v zdravstvu.
1.3 Pristop do priprave predloga Resolucije 2016–2025
Pravne podlage za pripravo in sprejem Resolucije:
·          
Ustava Republike Slovenije (Uradni list RS, št. 33/91-I, 42/97 –
UZS68, 66/00 – UZ80, 24/03 – UZ3a, 47, 68, 69/04 – UZ14, 69/04 – UZ43, 69/04 –
UZ50, 68/06 – UZ121, 140, 143, 47/13 – UZ148 in 47/13 – UZ90, 97, 99), ki v
svojem 51. členu neposredno omenja pravico do zdravstvenega varstva, v členih
2, 50 in 72 pa se vsaj posredno dotika področja zdravja in socialne varnosti;
·          
pravni red EU in zavezujoče mednarodne pogodbe;
·          
6. člen ZZVZZ (Uradni list RS, št. 72/06 – uradno prečiščeno
besedilo, 114/06 – ZUTPG, 91/07, 76/08, 62/10 – ZUPJS, 87/11, 40/12 – ZUJF,
21/13 – ZUTD-A, 91/13, 99/13 – ZUPJS-C, 99/13 – ZSVarPre-C, 111/13 – ZMEPIZ-1,
95/14 ZUJF-C in 47/15 – ZZSDT);
-       
drugi področni zakoni:
a)      Zakon
o zdravstveni dejavnosti (Uradni list RS, št. 23/05 – uradno prečiščeno
besedilo, 15/08 – ZPacP, 23/08, 58/08 – ZZdrS-E, 77/08 – ZDZdr, 40/12 – ZUJF in
14/13);
b)      Zakon
o lekarniški dejavnosti (Uradni list RS, št. 36/04 – uradno prečiščeno
besedilo);
c)      Zakon
o pacientovih pravicah (Uradni list RS, št. 15/08);
d)      Zakon
o zdravilih (Uradni list RS, št. 17/14);
e)      Zakon
o nalezljivih boleznih (Uradni list RS, št. 33/06 – uradno prečiščeno
besedilo);
f)       Zakon
o zdravniški službi (Uradni list RS, št. 72/06 – uradno prečiščeno besedilo,
15/08 – ZPacP, 58/08, 107/10 – ZPPKZ in 40/12 – ZUJF);
g)      Zakon
o duševnem zdravju (Uradni list RS, št. 77/08);
h)      Zakon
o zbirkah podatkov s področja zdravstvenega varstva (Uradni list RS, št.
65/00);
i)       Zakon
o medicinskih pripomočkih (Uradni list RS, št. 98/09);
j)       Zakon
o zdravilstvu (Uradni list RS, št. 94/07 in 87/11);
k)      Zakon
o varstvu in zdravju pri delu (Uradni list RS, št. 43/11 – ZVZD-1);
·          
priporočila mednarodnih organizacij za področje zdravja in
socialne varnosti, katerih članica je Republika Slovenija (OZN, OZN-SZO,
OZN-UNEP, Svet Evrope, OECD idr.).
Prvi predlog besedila Resolucije je nastal v delovni skupini
Ministrstva za zdravje Republike Slovenije (MZ) na podlagi vrste izhodišč, ki
so jih različne vlade in posamezni deležniki pripravili v preteklosti. V
delovni skupini so sodelovali predstavniki MZ in organov v sestavi,
predstavniki Nacionalnega inštituta za javno zdravje (NIJZ) in Zavod za
zdravstveno zavarovanje Slovenije (ZZZS). Temelji na evropskih vrednotah
zdravstvenega varstva in priporočilih mednarodne skupnosti glede razvoja
zdravstvenih sistemov in hkrati upošteva v javnih razpravah izražene potrebe
različnih deležnikov po spremembah. Kot izhodišče za opredelitev specifičnih
izzivov v Sloveniji so bili uporabljeni zaključki posveta: Strokovna izhodišča
za reformo sistema zdravstvenega varstva. Posveta, ki je bil 16. junija
2014 v Ljubljani, se je udeležilo 177 predstavnikov ključnih deležnikov,
potekal pa je pod častnim pokroviteljstvom predsednika Republike Slovenije,
Boruta Pahorja. Upoštevani so bili tudi zaključki številnih drugih posvetov in
razprav, ki so potekale na temo zdravstvenih sistemov, in rezultati sodelovanja
Ministrstva za zdravje s SZO in Evropskim observatorijem za spremljanje
zdravstvenih sistemov in politik na tem področju v zadnjih letih. Še posebej
dragocena so bila mnenja uporabnikov sistema zdravstvenega varstva, ki so jih
med drugim predstavili na posvetu Slovensko zdravstvo na razpotju, in sicer
26. februarja 2015 v organizaciji Zdravniške zbornice Slovenije (ZZS).
Predlog Resolucije je bil pred vložitvijo v javno razpravo predstavljen stroki,
politiki in predstavnikom civilne družbe, in sicer 13. junija 2015 na Brdu
pri Kranju.
Končni predlog besedila upošteva tudi izsledke Analize
zdravstvenega sistema v Sloveniji, vključno s pregledom izdatkov za zdravstvo (Health
Expenditure Review), ki jo je izvedlo MZ v sodelovanju s SZO in Evropskim
observatorijem za spremljanje zdravstvenih sistemov.
Predlog je bil v javno razpravo posredovan 16. junija
2015. Do konca javne razprave 16. avgusta 2015 sta se nanj odzvali tako
strokovna javnost kot tudi splošna. Konkretne predloge in mnenja so prispevali
različni deležniki, med njimi predvsem predstavniki vseh ključnih institucij v
zdravstvu, socialnih partnerjev, nevladnih organizacij, ki delujejo na področju
zdravja in tistih, ki zastopajo interese skupin državljanov, kot je npr. Zveza
društev upokojencev Slovenije (ZDUS). S predlogi za večjo preglednost in
zagotavljanje spremljanja izvajanja Resolucije so v javni razpravi sodelovali
tudi predstavniki EK in SZO.
Končni predlog, ki ga je v sprejem Državnemu zboru Republike
Slovenije (RS) predložila Vlada RS, je rezultat usklajevanja z vsemi ključnimi
deležniki in upošteva priporočila mednarodnih institucij in zaveze Socialnega
sporazuma za obdobje 2015–2016.
2  SLOVENIJA V LUČI MEDNARODNIH PRIMERJAV IN
GLOBALNIH IZZIVOV
Po ocenah SZO in Organizacije za gospodarsko sodelovanje in
razvoj (OECD) je sistem zdravstvenega varstva v Sloveniji med bolje delujočimi
v Evropi in dosegamo visoko raven zdravja. Ta ocena temelji na kazalnikih, s
katerimi ti organizaciji spremljata uspešnost zdravstvenih sistemov
(pričakovano trajanje življenja ob rojstvu, pričakovana zdrava leta življenja,
umrljivost dojenčkov, maternalna umrljivost, precepljenost, razlike v zdravju,
število zdravstvenih delavcev, povprečna ležalna doba v bolnišnici).
Podobno kot v drugih državah članicah EU, OECD in širše pa se
v Sloveniji soočamo z globalnimi izzivi, ki bodo pomembno vplivali na odločitve
zdravstvene politike v prihodnosti:
-       
naraščanje bremena kroničnih bolezni in stanj ter tistih, ki so odvisni
od tuje pomoči;
-       
povečevanje neenakosti v zdravju;
-       
grožnje zdravju, ki jih predstavljajo nove nalezljive bolezni, odpornost
mikrobov na zdravila in agensi iz okolja;
-       
finančna vzdržnost zdravstvenih sistemov;
-       
mobilnost pacientov.
Demografske spremembe, razvoj novih tehnologij (vključno z
biotehnologijo) in čezmejno zdravstveno varstvo so po drugi strani lahko tudi
priložnost za inovacije, ustvarjanje novih delovnih mest in spodbujanje
gospodarske rasti.
2.1  Kazalniki slovenskega zdravstvenega varstva
Pričakovano trajanje življenja je v Sloveniji preseglo 80 let
in je za eno leto nad povprečjem EU-28 (a še vedno pod povprečjem EU-15).
Visoko izobraženi prebivalci Slovenije živijo dlje in so v boljšem zdravstvenem
stanju kot prebivalci z najnižjo stopnjo izobrazbe.
Slika 1: Pričakovana leta
življenja (SI, EU), NIJZ 2015
Umrljivost novorojenčkov, kazalnik, ki govori o dostopnosti
in kakovosti zdravstvene oskrbe nasploh, je v Sloveniji med najnižjimi v
državah OECD. V letu 2012 je znašala 1,6 smrti novorojenčkov na 1.000
živorojenih otrok in so bili po tem kazalniku od nas boljši samo v Islandiji.
Tudi glede maternalne umrljivosti v obdobju od 2009 do 2011 se Slovenija uvršča
med uspešnejše države (triletna povprečna stopnja znaša 1,5 smrti mater na
100.000 živorojenih otrok).
Precepljenost populacije zaradi otroških bolezni – kazalnik,
ki govori o vključenosti populacije v preventivne programe – je v Sloveniji
enaka povprečju EU, in sicer je za davico, tetanus in oslovski kašelj cepljenih
96 odstotkov populacije (enako kot v EU), za ošpice pa 95 odstotkov (v EU
94 odstotkov).
Po podatkih OECD ima Slovenija izmed vseh držav EU najnižji
delež oseb, ki si niso mogle privoščiti zdravstvene oskrbe zaradi finančnih ali
drugih razlogov. Sodimo med 17 evropskih držav, ki vsem svojim prebivalcem,
tudi migrantom, zagotavljajo dostop do zdravstvenega varstva. Po obstoječem
ZZVZZ6 so v obvezno zdravstveno zavarovanje vključene vse skupine
oseb, med katerimi največjo skupino zavarovancev predstavljajo zaposleni,
sledijo jim upokojenci.7
Med zavarovane osebe (tj. zavarovance in njihove družinske
člane – zakonci in otroci) sodijo še druge pomembne skupine, med katerimi so
tudi posamezniki, ki so socialno ogroženi in nezaposleni. Z obveznim
zavarovanjem se zavarovanim osebam zagotavlja v obsegu, ki ga določa omenjeni
zakon, plačilo zdravstvenih storitev, vključno z zdravili in medicinskimi
pripomočki. Zagotavljajo se jim tudi tiste pravice iz zdravstvenega
zavarovanja, s katerimi se zagotavlja socialna varnost v primeru bolezni,
poškodbe ali poroda. Zdravstveno varstvo v določenem obsegu pa je v breme
proračuna RS zagotovljeno tudi tistim, ki bodisi niso zavarovani ali pa kot
tujci potrebujejo zdravstveno oskrbo, a je niso bili zmožni poravnati.8
Neenakosti v zdravju med posameznimi skupinami prebivalstva
in med regijami so bile v Sloveniji po podatkih poročila Neenakosti v zdravju v
Sloveniji (2011)9 relativno majhne. Pričakovati je, da so se v času
krize in posledične brezposelnosti poglobile tudi na račun manjšega dostopa do
zdravstvenega zavarovanja. Razlike lahko pripišemo tudi zmanjšani dostopnosti
do preventivnih programov in programov zdravljenja oziroma slabšemu koriščenju
programov, ki so zagotovljeni v okviru zdravstvenega varstva, v posameznih
skupinah prebivalstva, kot so na primer tisti, z nižjo stopnjo izobrazbe.
V letu 2012 smo imeli v Sloveniji 2,5 zdravnika na 1.000
prebivalcev, povprečje EU-28 pa je znašalo 3,4 zdravnika na 1.000 prebivalcev.
V istem letu je bilo število sester na 1.000 prebivalcev 8,2, medtem ko je bilo
povprečje EU-28 8,0. Upoštevane so tako medicinske sestre z visoko izobrazbo
kot tiste z višjo in srednjo izobrazbo (medicinski tehniki). Število
farmacevtov na 1.000 prebivalcev je bilo v državah EU v povprečju 0,75, v
Sloveniji pa 0,56, pri čemer so upoštevani farmacevti, ki delajo na področju
zdravstva.10
Slovenci zdravnika obiščemo enako pogosto kot Nizozemci, in
sicer približno šestkrat na leto.11 S spremembami v financiranju
zdravstvenih storitev smo uspešno zmanjšali tudi število bolniških postelj na
prebivalca in smo po tem kazalniku pod povprečjem EU-28. Povprečna ležalna doba
pri nas je krajša od povprečja EU. Tudi glede porabe zdravil imamo razmeroma ugodne
rezultate. Porabimo nekaj več zdravil za nižanje krvnega tlaka, zniževanje
ravni holesterola in za sladkorno bolezen kot v povprečju v državah EU. Poraba
antidepresivov je rahlo pod povprečjem EU. Poraba antibiotikov je skoraj za
tretjino manjša kot v EU-28.
Čeprav so podatki za Slovenijo glede ključnih zdravstvenih
kazalnikov relativno ugodni oziroma ne predstavljajo večjega odstopanja od
evropskega povprečja, obstaja še precej področij, kjer bo treba aktivnosti na
nacionalni ravni okrepiti ali jih na novo vzpostaviti. Na pomanjkljivosti v
organizaciji in financiranju zdravstvenega varstva nas med drugim opozarjajo
tudi čakalne vrste in nezadovoljstvo zdravstvenih delavcev z razmerami v
zdravstvu.
Analiza zdravstvenega sistema, ki smo jo izvedli s SZO v
sodelovanju z Evropskim observatorijem za zdravstvene sisteme in politike in ob
podpori številnih domačih strokovnjakov ter institucij, je pokazala, da
manjkajo ustrezni mehanizmi za zagotavljanje in spremljanje kakovosti ter
vrednotenje zdravstvenih tehnologij. Manjkajo tudi spodbude za doseganje večje
učinkovitosti in kakovosti, modeli plačevanja zdravstvenih storitev pa so
potrebni prenove. Za zagotavljanje finančne stabilnosti sistema zdravstvenega
varstva bo treba zagotoviti večjo diverzifikacijo finančnih virov, saj se
sistem zdravstvenega varstva v Sloveniji financira pretežno iz prispevkov
obveznega zdravstvenega zavarovanja. Nedorečene so tudi vloge in odgovornosti
javne mreže izvajalcev in povezovanje med njimi, vključno s podporo
informacijskih tehnologij, za integracijo zdravstvene oskrbe.
Študija iz leta 2013, ki jo navaja analiza in je bila
opravljena v 31 državah v Evropi, je pokazala, da Slovenija sodi med države z
dobro razvitim in zelo dostopnim primarnim zdravstvenim varstvom, slabši pa smo
pri zagotavljanju kontinuitete (sledljivosti gibanja pacienta v sistemu
zdravstvenega varstva) in celovitosti obravnave. Razdrobljenost sistema in
sodelovanje med različnimi ravnmi, izvajalci in profili predstavlja velik
izziv.
K bolj sistematični ureditvi nadzora nad kakovostjo in
varnostjo zdravstvene oskrbe ter k napredku na področju e-zdravja nas zavezuje
tudi Direktiva 2011/24/EU Evropskega parlamenta in Sveta o uveljavljanju pravic
pacientov pri čezmejnem zdravstvenem varstvu (Direktiva o uveljavljanju pravic
pacientov pri čezmejnem zdravstvenem varstvu).12
2.2  Globalni izzivi na področju zdravja
prebivalstva
NARAŠČANJE KRONIČNIH BOLEZNI IN STANJ TER ŠTEVILA OSEB,
ODVISNIH OD TUJE POMOČI
Tako kot drugje v razvitem svetu v Sloveniji umiramo največ
zaradi srčno-žilnih bolezni in raka. V letu 2013 smo lahko pripisali raku in
srčno-žilnim boleznim 70 odstotkov vseh smrti.
Program zgodnjega odkrivanja in obvladovanja dejavnikov
tveganja za srčno-žilne bolezni ter izboljšanje dostopnosti do celovite zdravstvene
obravnave sta pomembno prispevala k zmanjšanju prezgodnje umrljivosti zaradi
srčno-žilnih bolezni. Pred 30 leti smo povprečje EU presegali za 30–40
odstotkov, v zadnjih 20 letih pa se je umrljivost zaradi teh bolezni zmanjšala
za polovico (Vir: NIJZ). Izjema je možganska kap, pri kateri v Sloveniji
beležimo slabše rezultate v primerjavi z državami OECD. Obvladovanje visokega
krvnega tlaka in obravnava prizadetih po možganski kapi še vedno predstavljata
velik izziv.
Rak je postal eden glavnih vzrokov umrljivosti v Sloveniji.
Pojavnost raka se je v obdobju od leta 2000 do leta 2009 povečala za 35
odstotkov pri moških in za 26 odstotkov pri ženskah. Povečano število obolelih
za rakom je posledica staranja prebivalstva, ne pa povsem, saj v Sloveniji denimo
še vedno kadi skoraj četrtina odraslih prebivalcev, visoko nad povprečjem EU pa
je tudi poraba čistega alkohola na prebivalca. Velik napredek je bil na
področju obvladovanja raka v zadnjih letih narejen z uvedbo organiziranih
presejalnih programov zgodnjega odkrivanja raka na materničnega vratu – ZORA,
raka dojke – DORA in raka debelega črevesa in danke – SVIT, ki so pomemben del
Državnega programa obvladovanja raka. Še vedno pa odstopamo od povprečja EU po
nižji stopnji preživetja obolelih za rakom, kar lahko pripišemo poznemu
odkrivanju nekaterih oblik raka, deloma pa slabši dostopnosti do specifičnega
onkološkega zdravljenja. Eden od ključnih izzivov na tem področju bo zato na
primer širitev presejalnega programa zgodnjega odkrivanja raka dojke – DORA v vse
slovenske regije.
Povečevanju debelosti in prekomerne telesne teže lahko
pripišemo tudi porast števila pacientov s sladkorno boleznijo. Prekomerna teža
in debelost naraščata tako pri odraslih kot pri otrocih. V Sloveniji uživa
zelenjavo enkrat na dan manj kot 50 odstotkov odraslih, pri uživanju sadja
pa obstajajo velike razlike med spoloma. Visoko nad povprečjem EU smo po
zaužitih sladkih pijačah, predvsem pri otrocih. V Sloveniji je odraslih s
prekomerno telesno težo za 1,6 odstotka več kot v Evropi (18,3 odstotka
vseh prebivalcev, starejših od 18 let). Vsako leto beležimo približno
8.000–9.000 novih primerov sladkorne bolezni.
Primerjave med tridesetimi evropskimi državami na področju
preprečevanja, zgodnjega odkrivanja in zdravljenja sladkorne bolezni (Euro
Diabetes indeks 2014) uvrščajo Slovenijo na 6. mesto, kar je boljši rezultat
kot v letu 2008, ko smo bili na 18. mestu. Uspeh lahko deloma pripišemo
celostnemu pristopu k obvladovanju sladkorne bolezni, s katerim v okviru
izvajanja Nacionalnega programa za obvladovanje sladkorne bolezni povezujemo
vse ključne partnerje: plačnika, izvajalce in uporabnike. Po drugi strani nas
je OECD v letošnjem poročilu13 uzvrstil na zadnje mesto po
amputacijah spodnjih okončin zaradi sladkorne bolezni, kar kaže na to, da
prepoznavanje in obravnava tako imenovne diabetične noge, enega hujših zapletov
sladkorne bolezni, še ni povsod v Sloveniji ustrezno zagotovljeno.
Med dejavniki tveganja v Sloveniji največji izziv ob
debelosti predstavljata alkohol in tobak. Glede alkoholne politike nas je SZO v
svojem poročilu o alkoholu in alkoholni politiki v Evropi14, s15
opozorila, da še nismo uspeli dovolj zvišati cen alkoholnih pijač, prepovedati
oglaševanja in zmanjšati dostopnosti do alkohola z učinkovitimi ukrepi, kot je
uvedba specializiranih trgovin ali licenc na prodajo alkohola. Registrirana
poraba alkohola je leta 2003 v Sloveniji znašala 11,5 litra čistega alkohola na
prebivalca, leta 2013 pa 9,5 litra čistega alkohola na prebivalca, kar nas
uvršča nad povprečje EU. Po podatkih SZO se Slovenija po skupni (registrirana
in neregistrirana) porabi alkohola na prebivalca uvršča na peto mesto med
državami članicami EU. Za nas značilno je tudi bolj tvegano pivsko vedenje v
vseh starostnih skupinah. V zadnjih 15 letih je samo zaradi zastrupitve z
alkoholom umrlo 48 ljudi, mlajših od 29 let. Temu in drugačnim vzorcem pitja
alkoholnih pijač v Sloveniji lahko pripišemo, da v primerjavi z državami, npr.
Francijo, kjer imajo podobno registrirano porabo alkohola na prebivalca kot pri
nas, umiramo več zaradi z alkoholom povezanih bolezni. Na področju nadzora nad
tobakom je Slovenija že leta 1996 sprejela restriktivno zakonodajo in leta 2007
prepovedala kajenje v vseh zaprtih javnih in delovnih prostorih. S temi ukrepi
smo zmanjšali število kadilcev in tistih, ki so izpostavljeni tobačnemu dimu,
še vedno pa kadi četrtina prebivalstva in vsako leto zaradi bolezni, ki jih
pripisujemo kajenju tobaka, umre 3.600 oseb (10 na dan).
Pri obvladovanju dejavnikov tveganja smo v Sloveniji v
preteklih letih dosegli napredek, obstaja pa še veliko priložnosti za
izboljšanje stanja, predvsem v uveljavljanju dokazano učinkovitih
javnozdravstvenih ukrepov, kot so zvišanje cen za zdravju škodljive izdelke,
zmanjšanje njihove dostopnosti in prepoved oglaševanja. Kljub visoki podpori
javnosti, predvsem na področju tobaka in alkohola, ti ukrepi doslej še niso
dobili ustrezne politične podpore.
Izziv predstavlja tudi vrsta drugih kroničnih bolezni in
stanj, kot so npr. kronične bolezni dihal, nevrodegenerativne bolezni,
depresija, avtizem, epilepsija, kostno-mišične bolezni in bolezni zob in ustne
votline. V prihodnjih letih lahko predvsem zaradi staranja populacije
pričakujemo npr. porast nevrodegenerativnih bolezni. Poseben problem
predstavljajo različne oblike demence, ki so s finančnega vidika tretja
najdražja skupina bolezni, takoj za boleznimi srca in ožilja ter rakom.16
Z zdravim načinom življenja in ustrezno obravnavo dejavnikov
tveganja za kronične bolezni, kjer so ti znani, bi lahko pomembno zmanjšali
pojavnost kroničnih bolezni in njihovega bremena za posameznika, sistem
zdravstvenega varstva in družbo kot celoto. Za potek zdravljenja teh bolezni je
ključno, da jih čim prej prepoznamo in ustrezno zdravimo ter s tem zmanjšamo
njihove zaplete in tudi izboljšamo kakovost življenja in čas preživetja
pacientov. Uspeh zdravljenja je odvisen od sodelovanja vseh, ki pri njem
sodelujejo, vključno pacienta. Govorimo o povezani, celoviti oziroma
integrirani obravnavi: v kateri zdravstveni delavci k pacientu pristopajo
načrtovano in usklajeno; ki upošteva ob zdravstvenem stanju pacienta tudi
socialne in druge okoliščine; ki si prizadeva za opolnomočenje pacienta, da sam
v največji meri prispeva k uspehu zdravljenja in vključuje tudi celovito
medicinsko rehabilitacijo in, kadar je potrebno, ukrepe za pacientovo vrnitev
na delovno mesto oziroma socialno reintegracijo. V podporo takšni obravnavi
obstaja vrsta orodij, ki vključujejo klinične smernice, klinične poti, protokol
sodelovanja, načrt obravnave in načrt odpusta ter zahtevajo ustrezno
spremljanje procesa zdravljenja s podporo informacijske tehnologije. Za nenehno
izboljševanje uspešnosti obravnave kroničnih bolezni in stanj je ključno
zagotoviti tudi celovit sistem spremljanja kakovosti oskrbe.
Duševne bolezni pomenijo veliko izgubo in obremenitev za
gospodarstvo, pokojninsko-invalidski sistem in socialno varstvo, izobraževanje
ter pravosodni sistem in sistem izvrševanja kazenskih sankcij. V Sloveniji se
je uporaba antidepresivov samo v letih od 2002 do 2008 podvojila. V državah EU
v povprečju za obravnavo pacientov z duševnimi boleznimi namenimo 3–4 odstotke
bruto domačega proizvoda (BDP). Vplivajo na zmanjšanje produktivnosti zaradi
odsotnosti z dela, nezmožnosti za delo in zgodnjega upokojevanja. Kar 65
odstotkov stroškov zaradi duševnih bolezni nastane zunaj zdravstva. Pri ljudeh
s težavami v duševnem zdravju je pogostejša tudi multimorbidnost (več bolezni
hkrati v istem času pri isti osebi), kar še poveča kompleksnost obravnave.
Pomemben kazalnik duševnega zdravja je umrljivost zaradi
samomora. V Sloveniji smo še vedno v samem vrhu EU-27. Stopnja umrljivosti od
leta 1990 do 2011 je v Sloveniji upadla skoraj za polovico, vendar je v času
krize začela spet naraščati.
Slika 2: Umrljivost zaradi
samomora (SI, EU, Finska, Estonija, 1990−2013), starostno standardizirane
stopnje na 100.000 prebivalcev, NIJZ 2015
Podatki o zdravstvenem stanju delavcev v Sloveniji kažejo, da
so poškodbe pomemben zdravstveni problem zaposlenih. Poškodbe pri delu so
bistveno pogostejše pri moških kot pri ženskah – deloma je to posledica dela na
nevarnejših delovnih mestih. Poseben problem predstavljajo mladi delavci do
19. leta starosti, ki se v naši državi poškodujejo 2,5-krat pogosteje kot
druge starostne skupine delavcev. V negativnem smislu odstopamo od povprečja EU
tudi po umrljivosti zaradi prometnih nezgod pri moških.
Dodatno k povečevanju bremena kroničnih bolezni in stanj ob
dejavnikih tveganja za te bolezni prispeva staranje prebivalstva. V Sloveniji
je bilo leta 2010 že okoli 17,5 odstotka prebivalcev starejših od 65 let
(pod povprečjem EU), leta 2020 naj bi bilo starejših več kot 20 odstotkov (nad
povprečjem EU), leta 2050 pa 30 odstotkov prebivalcev.17 Čeprav
študije kažejo, da se poleg življenjske dobe podaljšuje tudi čas zdravega življenja,
starejši od 65 let zagotovo vseh preostalih let življenja ne bodo preživeli v
polnem zdravju. Tveganje za razvoj kroničnih bolezenskih stanj, akutnih
bolezenskih zapletov in multimorbidnosti se s staranjem veča, stopnja
hospitalizacij po 65. letu pa pomembno naraste. Hkrati s starostjo se povečuje
tudi število ljudi s funkcionalnim upadom oziroma nezmožnostjo ali
onemoglostjo, povečujejo pa se tudi poškodbe, ki so posledica padcev pri
starejših. Pri osnovnih dnevnih aktivnostih, kot sta npr. oblačenje in
hranjenje, bi v Sloveniji po oceni pomoč potrebovalo 20 odstotkov starejših od
70 let in 28 odstotkov starejših od 85 let.18 Naraščajoči delež
starih ljudi bo zato v prihodnje predstavljal izziv tako za sistem
zdravstvenega kot socialnega varstva.
NEENAKOSTI V ZDRAVJU
Izhajajoč iz podatkov, objavljenih v publikaciji »Health at
Glance: Europe 2014«, ki jo izdaja OECD skupaj z EK,19 sta več let
trajajoči ekonomska in finančna kriza poglobili neenakosti v zdravju, in sicer
tako na meddržavni ravni kot znotraj posameznih držav. OECD in EU sta državam
priporočila sprejem ustreznih javnozdravstvenih strategij za zmanjševanje
neenakosti v zdravju.
Tudi v Sloveniji ugotavljamo, da so razlike v zdravju vedno
bolj odraz socialno-ekonomskih dejavnikov (izobrazba, dohodek, zaposlenost), ki
vplivajo na posameznikovo zdravje ne glede na kraj oziroma regijo bivanja. Tako
sicer pri standardizirani umrljivosti ostaja pomembna razlika med prebivalci iz
skupin občin z najvišjo in najnižjo osnovo za dohodnino na prebivalca, takšne
razlike pa obstajajo tudi znotraj vseh občin. Če pogledamo prej omenjene
kazalnike zdravja, vidimo, da je npr. zaradi bolezni obtočil umrljivost večja v
severovzhodni Sloveniji.
Slika 3: Umrljivost zaradi bolezni
obtočil, NIJZ 2015
Pri tem lahko ugotovimo, da je prav v teh območjih večji tudi
delež kadilcev, prekomerno hranjenih in debelih odraslih.
Po drugi strani je iz podatkov razvidno, da je več tistih z
dejavniki tveganja nasploh med prebivalci z nizkim socialno-ekonomskim
položajem in nižjo izobrazbo.
Slika 4: Dejavniki tveganja, NIJZ,
2015
Navedene razlike med različnimi skupinami prebivalcev
vplivajo tudi na pričakovano trajanje življenja oziroma na umrljivost. 30-letni
moški z visoko izobrazbo lahko pričakuje 7,3 leta daljše življenje kot moški z
nizko izobrazbo in 4,3 leta krajše življenje kot 30-letna ženska z visoko
izobrazbo; pa tudi 1,8 leta krajše življenje kot ženska z nizko izobrazbo.
Umrljivost dojenčkov pri materah z največ osnovnošolsko izobrazbo je 2,6-krat
večja kot pri materah z najmanj višješolsko izobrazbo.
Slika 5: Pričakovano trajanje
življenja pri 30. letu po izobrazbi, Slovenija, 2010
Vir: Buzeti T in ostali, Neenakosti v zdravju v Sloveniji,
Inštitut za varovanje zdravja Republike Slovenije, 2011.
Ugotovljene razlike v zdravju so primerljive z neenakostmi v
zdravju v drugih državah EU.
K neenakostim v zdravju prispeva tudi slabša dostopnost do
kakovostne zdravstvene oskrbe posameznih skupin prebivalstva zaradi njihove
drugačne etnične pripadnosti, slabega socialno-ekonomskega položaja (revni,
brezposelni, osebe v negotovih zaposlitvah, starejši z nizkimi prihodki) ali
različnih oblik oviranosti ali odvisnosti. Poleg ovir pri dostopu, s katerimi
se sooča večina prebivalstva (npr. čakalne dobe), imajo ranljive skupine težave
tudi zaradi geografske oddaljenosti, neprilagojenosti zdravstvenih ustanov za
osebe z različnimi oviranostmi, doplačil za zdravstvene storitve in zdravila,
stigmatiziranosti, jezikovnih in kulturnih razlik ter neprilagojenosti
programov njihovim potrebam.
Za te skupine je nujna senzibilizacija sistema zdravstvenega
varstva za njihove specifične potrebe in prilagoditev tako zdravstvene
obravnave kot zdravstvenih programov.
V času gospodarske krize se je povečalo tudi število oseb, ki
iz različnih razlogov nimajo urejenega zdravstvenega zavarovanja in jim je
zagotovljena samo nujna medicinska pomoč. Razlogi so predvsem v neplačevanju
prispevkov za zdravstveno zavarovanje, neureditvi statusa pri dolgotrajni
brezposelnosti in nestalnih oblikah zaposlitve (prekarne zaposlitve). Za
ureditev tega problema je potrebna boljša koordinacija med sistemom
zdravstvenega varstva in sistemom socialnega varstva.
Pomemben napredek v zdravstvenih izidih populacije lahko
dosežemo: če ob dostopnosti do kakovostne zdravstvene oskrbe izboljšamo širše
socialno, ekonomsko in fizično okolje, v katerem živijo prebivalci; če
izboljšamo izobrazbeno strukturo prebivalstva, zmanjšamo nezaposlenost,
zagotovimo dostop do varne in zdrave hrane in omogočimo zdrav način življenja
za vse prebivalce. V Sloveniji moramo zato ohraniti izvajanje univerzalnih
politik (npr. na področju socialnega varstva, šolstva, zdravstva, davčne
politike), ki predstavljajo ključno osnovo za zmanjševanje neenakosti v zdravju
in tudi sicer.
GROŽNJE ZDRAVJU
Med grožnje zdravju uvrščamo izbruhe nalezljivih bolezni ali
okoljska tveganja, do katerih pride spontano, zaradi nesreč, onesnaženja
okolja, bioterorizma ali drugih okoliščin, kot so ekstremni vremenski pogoji.
Poseben izziv predstavlja tudi odpornost mikrobov na zdravila. Z vsem tem se v
zadnjem desetletju države soočajo predvsem v luči globalizacije.
Prenovljena Mednarodni zdravstveni pravilnik SZO in
zakonodajni okvir EU zagotavljata učinkovit odgovor držav na grožnje zdravju.
Ta vključuje ustrezne načrte pripravljenosti, sistem zbiranja podatkov,
poročanja in obveščanja. Pripravljenost za obvladovanje groženj in tveganj za
zdravje zahteva celovit in organiziran pristop, ki ga lahko zagotovimo le z
usklajenim delovanjem različnih deležnikov oziroma sektorjev, ki sodelujejo pri
upravljanju groženj zdravju tako znotraj države kot tudi v okviru EU in širšem
mednarodnem okolju.
Tudi dejavniki iz okolja lahko pomenijo nenadno grožnjo
zdravju in zahtevajo javnozdravstveno ukrepanje. Nekateri dejavniki okolja
predstavljajo tveganje za zdravje tudi v primeru, ko smo jim izpostavljeni
daljši čas.
NIJZ in Nacionalni laboratorij za zdravje, okolje in hrano
(NLZOH) imata ključno vlogo pri pravočasnem zaznavanju groženj zdravju, oceni
tveganja in pripravi strokovnih podlag za sistemske ukrepe, aktivnosti in
programe na tem področju v Sloveniji. Kompleksnost področja okolja in zdravja
zahteva vsevladni odziv in dogovorjeno povezovanje strokovnjakov in institucij
na različnih področjih.
Na področju obvladovanja odpornosti mikrobov na zdravila
mednarodna skupnost poudarja skupen pristop pristojnih za zdravje ljudi in
zdravje živali. Kot za vsa druga področja, kjer je ključno dobro sodelovanje
med različnimi resorji in deležniki, se priporoča strateški pristop na ravni
države.
FINANČNA VZDRŽNOST ZDRAVSTVENIH SISTEMOV
Ekonomska kriza v Evropi ni prizadela vseh držav enako.
Posledice so se kazale v večjem ali manjšem upadu BDP in povečevanju
nezaposlenosti. V Sloveniji smo se soočili z enim največjih padcev gospodarske
aktivnosti med državami EU in tudi z enim največjih poslabšanj razmer v javnih
financah. Raven BDP na prebivalca v standardih kupne moči se je od začetka
krize znižala z 89 odstotkov na 82 odstotkov povprečja EU, kar je enako
relativni razvitosti Slovenije v letu 2002 (UMAR, 2015). V kratkem obdobju od
začetka krize se je Slovenija premaknila iz skupine nizko zadolženih držav EU v
skupino srednje zadolženih. Zaradi počasnega gospodarskega okrevanja in
majhnega manevrskega prostora za dvig davkov in prispevkov se fiskalna politika
sooča z nujnostjo nadaljevanja konsolidacije z omejevanjem izdatkov in njihovim
prilagajanjem zmožnostim gospodarstva, kar pomembno vpliva tudi na vzdržnost
sistema zdravstvenega varstva. Omejitev rasti izdatkov za zdravstvo je v
kriznih letih potekala večinoma z varčevalnimi ukrepi, kot so umiritev rasti
plač, cen zdravil, močno znižanje cen storitev in odlaganje investicij, ki z
vidika dolgoročne vzdržnosti ne morejo biti uspešni.
Razmeroma dolgo obdobje krize je vplivalo tudi na blaginjo
prebivalstva. Temeljni vzrok poslabšanja materialne blaginje je bil upad
zaposlenosti in povečanje brezposelnosti. Realno so se znižale tudi plače,
pokojnine in socialni transferji. Ob poslabševanju kupne moči se je zniževala
zasebna potrošnja.
Demografske projekcije kažejo, da naj bi se že v prihodnjih
letih število delovno sposobnih prebivalcev (20–64 let) zniževalo, in sicer v
povprečju vsako leto za okoli 10.000, do hitrejše rasti deleža starejših od 65
let pa bo prišlo že v obdobju 2020–2030 (UMAR, Poročilo o razvoju 2015). Tako
lahko že v naslednjih desetih letih pričakujemo, da bo delež upokojencev močno
porasel in predstavljal precej večji delež zavarovancev kot zdaj, kar
predstavlja na dolgi rok izziv vzdržnemu financiranju sistema zdravstvenega
varstva.
Čeprav je Slovenija še vedno med evropskimi državami, v
katerih je stopnja tveganja revščine nizka, se je število prebivalcev v tej
skupini od začetka krize povečalo za 22 odstotkov, kar je več kot povprečje EU.
Dostopnost javnih storitev, merjena z vključenostjo v izvajanje posameznih
storitev, se je po začetku krize še izboljševala in je bila v primerjavi z
državami EU razmeroma visoka. Od leta 2012 pa pri večini javnih storitev ni
bilo nadaljnjega izboljšanja. Zastoj je posledica ukrepov za konsolidacijo
javnih financ in hkrati poslabšanega socialnega položaja prebivalstva, saj je
nekatere javne storitve treba plačati ali doplačati iz zasebnih virov. V
zdravstvu so se v zadnjih letih krize podaljšale čakalne dobe. Zaradi znižanja
plač, brezposelnosti in manj razpoložljivega dohodka gospodinjstev, mnogi
zavarovanci komaj še zmorejo plačevati premijo prostovoljnega zdravstvenega
zavarovanja ali pa tudi ne.
Po podatkih ankete o potrošnji gospodinjstev so revnejša
gospodinjstva tudi močno znižala neposredne izdatke iz žepa za zdravje,
premožnejša gospodinjstva pa so jih celo nekoliko povečala. S tem so se v
obdobju krize še povečale neenakosti v zdravju glede na socialno-ekonomski
položaj gospodinjstev.
Z upadom zaposlenosti in plač se je v prvih letih krize močno
upočasnila rast prihodkov od prispevkov za obvezno zdravstveno zavarovanje, v
letih 2012 in 2013 so celo upadli, šele v letu 2014 so se ti prihodki ponovno
povečali.
Slika 6: Prihodki ZZZS v obdobju
2004–2014, ZZZS 2015
Ob zasledovanju cilja programa stabilnosti, da se
financiranje zdravstva izvaja brez zadolževanja, dviga prispevne stopnje ali
prilivov iz proračuna, so javni izdatki za zdravstvo od leta 2010 do leta 2013
realno upadali.
V Sloveniji je bila že v desetletju pred krizo rast javnih
izdatkov za zdravstvo v primerjavi z državami EU v povprečju nižja. V letih
2003–2007 se je zmanjševal delež sredstev za obvezno zdravstveno zavarovanje v
BDP, s čimer se je dejansko zniževal sorazmerni obseg javnih sredstev za
zdravstveno varstvo. Prav tako je bila v tem obdobju rast celotnih izdatkov za
zdravstvo pod povprečjem OECD. Relativno nizka rast javnih izdatkov za
zdravstvo že pred krizo lahko pomeni, da smo bili učinkoviti pri obvladovanju
njihove rasti, po drugi strani pa je lahko tudi odraz omejevanja javnih
izdatkov za zdravstvo: prepočasnega uvajanja novih tehnologij, zaostajanja v
opremljenosti in razvoju zdravstvenih zmogljivosti, vključno z omejitvami pri
zaposlovanju v zdravstvu.20 Poleg tega je nizko rast javnih izdatkov
v Sloveniji deloma omogočala tudi možnost prenosa financiranja rastočih
zdravstvenih potreb prebivalstva na dopolnilno zdravstveno zavarovanje.
V času krize je bilo krčenje izdatkov za zdravstvo zaznati v
vseh državah EU, vendar je bilo znižanje v Sloveniji znatno nad povprečjem. V
državah OECD je bila v letih 2010–2013 realna letna rast še vedno pozitivna, na
ravni 0,2 odstotka letno, v Sloveniji pa so se izdatki v tem obdobju v
povprečju vsako leto realno znižali za 1,2 odstotka.
Slika 7: Realna rast izdatkov za
zdravstvo v obdobju 2003–2014
Vir: SURS, Izdatki in viri financiranja zdravstva, julij
2015; OECD Health Data 2015; preračuni UMAR. Opomba: Za leto 2014 so podatki
prva ocena; prikazani so tekoči izdatki za zdravstvo, brez investicij; za
preračun v stalne cene je uporabljen deflator BDP.
Slika 8: Delež tekočih izdatkov za
zdravstvo po viru v letu 2014, SURS 2015
V letih 2009–2013 je bila uveljavljena vrsta ukrepov za
uravnoteženo poslovanje ZZZS, ki pa večinoma niso bili strukturne narave.
Glavnina ukrepov je bila usmerjenih v zniževanje cen zdravstvenih storitev,
prenos dela plačil za zdravstvene storitve na dopolnilno zdravstveno
zavarovanje, zniževanje izdatkov za zdravila, medicinske pripomočke, bolniškega
nadomestila ter obveznosti po mednarodnih sporazumih. Ukrepi so pri izvajalcih
zdravstvenih storitev znižali prihodke, kar je vplivalo na povečanje izgub
izvajalcev, zlasti bolnišnic. Po štirih letih upadanja so se javni izdatki za
zdravstvo v letu 2014 povečali. K višjim prihodkom so največ prispevale spremembe
v prispevnih stopnjah in osnovah ter višja rast zaposlenosti in plač. Na
razpoložljiva sredstva ZZZS so pozitivno vplivali še prenos pravice do
pogrebnine in posmrtnine med socialnovarstvene prejemke ter prihranki na
področju zdravil. ZZZS je lahko dodatna sredstva namenil za širitev nekaterih
prioritetnih programov in skrajševanje čakalnih dob (UMAR, 2015). 
V Sloveniji smo v letu 2014 po prvi mednarodno primerljivi
oceni za zdravstvo namenili okoli 3,2 milijarde EUR (8,6 odstotka BDP)
tekočih izdatkov za zdravstvo oziroma 3,3 milijarde EUR (8,9 odstotka BDP)
celotnih izdatkov za zdravstvo (vključno z investicijami). Realno so se izdatki
v letu 2014 sicer povečali, kot delež BDP pa so upadli, v letu 2013 so tekoči
izdatki znašali 8,8 odstotka BDP, celotni pa 9,1 odstotka BDP. Zadnja
mednarodna primerjava za države EU kaže, da smo leta 2012 namenili 2.003 EUR po
pariteti kupne moči (PPP) na prebivalca (povprečje EU je bilo 2.193 EUR).
Tekoči izdatki so se v obdobju 2009–2012 znižali enako kot v povprečju EU
(letno realno 0,5 odstotka). V enakem obdobju se je BDP znižal bolj kot
povprečno v EU, zato se je delež izdatkov za zdravstvo v BDP nadpovprečno
povečal. V primerjavi z državami, ki imajo podoben način financiranja
zdravstva, je v Sloveniji delež sredstev iz državnega in občinskih proračunov v
skupnih sredstvih, namenjenih za zdravstvo, eden od najnižjih (v letu 2014 je
po prvi oceni izključno z investicijami predstavljal 6,3 odstotka, v tekočih
izdatkih pa le 3,3 odstotka).
V obdobju krize 2009–2014 so se javni izdatki za zdravstvo
realno znižali za 1,4 odstotka oziroma s 6,3 odstotka BDP v letu 2009 na
6,1 odstotka BDP v letu 2014. Če upoštevamo še znižanje investicij, so v
navedenem obdobju realno upadli za 4,6 odstotka oziroma s 6,8 odstotka na
6,4 odstotka BDP oziroma na raven povprečja EU v letu 2012. V času krize se je
močno spremenilo tudi razmerje med javnimi in zasebnimi izdatki za zdravstvo.
Javni izdatki v celotnih izdatkih za zdravstvo so leta 2009 znašali 73,8
odstotka, leta 2014 pa so po prvi oceni upadli na 71,9 odstotka (povprečje EU
2012: 73 odstotkov). Mednarodno primerljivi podatki kažejo, da je delež
zasebnih izdatkov za zdravstvo (prostovoljno zavarovanje, neposredna plačila za
storitve iz žepa), ki zadnja tri leta raste, v letu 2014 znašal 28,1 odstotka
in je nad povprečjem držav EU (26,5 odstotka leta 2012).
Na finančno dostopnost do zdravstvenih storitev navadno
najbolj vplivajo neposredni izdatki iz žepa za zdravje, saj lahko revnejšim
gospodinjstvom predstavljajo veliko finančno breme, ker so nepredvidljivi,
neomejeno visoki, poleg tega najbolj obremenjujejo kronične bolnike in
starejše. V Sloveniji so ti izdatki še relativno nizki (12,2 odstotka v letu
2014; v EU v povprečju 21 odstotkov), saj se večina zdravstvenih storitev,
zdravil in medicinskih pripomočkov pokriva iz obveznega in dopolnilnih
zdravstvenih zavarovanj. Je pa ta delež višji kot v državah z najbolj
primerljivim sistemom financiranja zdravstvenega varstva, kot je npr. Francija
(8 odstotkov).
Tudi v obdobju krize neposredni izdatki niso porasli, ker je
dopolnilno zdravstveno zavarovanje nadomestilo del izpada javnih sredstev,
breme dodatnih zasebnih virov pa se je enakomerno porazdelilo na vse
zavarovance in starostne skupine (neposredni izdatki bi obremenili le bolne in
starejše). Povečal pa se je delež izdatkov iz dopolnilnih zdravstvenih
zavarovanj (z 12,4 odstotka v letu 2009 na 14,2 odstotka v letu 2014).21
Finančna kriza je vplivala tudi na aktivnejši pristop
mednarodne skupnosti do zdravstvenih sistemov, še posebej v okviru EU. Za
zmanjšanje ranljivosti zdravstvenih sistemov v času gospodarske krize je Svet
EU sprejel Sklepe o gospodarski krizi in zdravstvenem varstvu, s katerimi
države članice poziva, da »pri oblikovanju politik bolje uporabljajo
ocenjevanje uspešnosti zdravstvenih sistemov (Health System Performance
Analysis – HSPA) in izboljšajo preglednost in odgovornost na nacionalni
ravni«. Slovenija te metodologije še ni uveljavila.
Prav tako za doseganje večje učinkovitosti kot pomembno
orodje priporočajo metodologijo za vrednotenje zdravstvenih tehnologij (Health
Technology Assessment – HTA). Vzpostavljena je bila tudi Evropska mreža za
vrednotenje zdravstvenih tehnologij (EUNetHTA), ki državam članicam EU omogoča
sodelovanje na tem zahtevnem področju. Slovenija je od leta 2009 članica te
mreže, kar nam omogoča pridobitev kompetenc za izvajanje HTA.
Ob finančnih nihanjih poseben izziv za finančno vzdržnost
zdravstvenih sistemov predstavljajo tudi velike migracije prebivalstva, ki
zahtevajo akutno povečanje kapacitet sistema zdravstvenega varstva in
koordinacijo na nacionalni in mednarodni ravni.
MOBILNOST PACIENTOV
Po obstoječem ZZVZZ imajo zavarovane osebe pravico do
zdravljenja v tujini, pravice iz tega naslova pa so podrobno opredeljene s
Pravili obveznega zdravstvenega zavarovanja. Pravice do čezmejnega
zdravstvenega varstva izhajajo tudi iz evropskega pravnega reda,22, 23
in dvostranskih sporazumov24 o socialnem zavarovanju. Gre za
primere, ko se osebe začasno ali stalno nahajajo na ozemlju druge države in na
podlagi teh predpisov uveljavljajo zdravstvene storitve v določenem obsegu.
Na podlagi Direktive o uveljavljanju pravic pacientov pri
čezmejnem zdravstvenem varstvu (v nadaljevanju: direktiva) je minister za
zdravje izdal še Odredbo o seznamu zdravstvenih storitev, za katere se zahteva
predhodna odobritev (Uradni list RS, št. 6/14), ZZZS pa je sprejel spremembe in
dopolnitve Pravil obveznega zdravstvenega zavarovanja. Od 6. novembra 2013
dalje pri ZZZS deluje tudi Nacionalna kontaktna točka (http://www.nkt-z.si/wps/portal/nktz/home),
kjer so dostopne informacije za uporabnike.
Po podatkih Poslovnega poročila ZZZS za leto 2014 je skupni
delež stroškov iz naslova mednarodnega zavarovanja (zdravljenje v tujini za
leto 2014) v vseh stroških znašal 2,69 odstotka. V letu 2014 je bilo ZZZS
javljenih 82.200 primerov slovenskih zavarovanih oseb, ki so v tujini
uveljavljale zdravstvene storitve med začasnim in stalnim bivanjem v tujini
oziroma so bile napotene na zdravljenje v tujino, kar predstavlja 94,7 odstotka
več primerov kot v letu 2013. Velik pritisk na vzdržnost financiranja bi lahko
predstavljalo povpraševanje po nekaterih visoko zahtevnih preiskavah, za katere
je v Sloveniji dolga čakalna doba.
Direktiva postavlja temelje tudi za evropsko sodelovanje med
zdravstvenimi sistemi na področju evropskih referenčnih mrež, obravnave redkih
bolezni, v okviru prostovoljnih mrež pa pri vrednotenju zdravstvenih tehnologij
in e-zdravju ter priznavanju receptov, izdanih v drugi državi članici, v kar je
RS že vključena. Prav tako se z navedeno direktivo države članice spodbuja k
medsebojnemu sklepanju sporazumov in sodelovanju pri zagotavljanju čezmejnega
zdravstvenega varstva na obmejnih območjih. 
3  POSLANSTVO IN VREDNOTE
Slovenija z Resolucijo izpolnjuje ustavne in zakonske obveze
pri zagotavljanju dostopa do primernega, kakovostnega in varnega javnega
zdravstvenega varstva vsem prebivalcem. S širšim povezovanjem na državni ravni
in ukrepi na področju davčne, gospodarske, izobraževalne, socialne, okoljske in
drugih politik ustvarjamo zdravju naklonjene življenjske razmere in pogoje za
bolj zdrav način življenja prebivalcev. Z ukrepi na področju upravljanja,
organizacije in financiranja znotraj sistema zdravstvenega varstva
vzpostavljamo pogoje za učinkovito, kakovostno in finančno vzdržno zdravstveno
oskrbo prebivalstva. Z vlaganji v raziskovanje, načrtovanje in razvoj
kadrovskih virov, informacijski sistem in druge zdravstvene zmogljivosti
omogočamo trajnostni razvoj in zagotavljamo pogoje za nenehno izboljševanje
zdravstvene oskrbe. Prizadevamo si za zmanjšanje neenakosti na področju zdravja
in zagotavljanje storitev, ki so odraz posameznikovih potreb. Resolucija s
predlaganimi ukrepi uresničuje sprejete zaveze EU in strategijo Zdravje 2020,
ki jo je kot država članica potrdila septembra 2012 na 62. zasedanju
Regionalnega odbora SZO za Evropo za obdobje do 2020.
Univerzalnost, solidarnost, enakost, pravičnost financiranja,
dostopnost, kakovost in varnost zdravstvene oskrbe ostajajo poglavitne vrednote
sistema zdravstvenega varstva tako pri nas kot v drugih državah EU:
·          
solidarnost je načelo, po katerem vsak prispeva glede na svoje
zmožnosti in koristi zdravstveno varstvo glede na potrebe; odraža odnos
posameznika do skupnosti in skupnosti do posameznika, po katerem v sistemu
zdravstvenega varstva vsak posameznik prispeva sorazmerno enak delež svojega
dohodka in ima enake pravice kot drugi; je tesno povezana s finančno ureditvijo
nacionalnih zdravstvenih sistemov in potrebo po zagotovitvi dostopnosti za vse;
·          
univerzalnost pomeni, da vsi lahko dostopajo do zdravstvenega
varstva;
·          
enakost je odnos, v katerem imajo vsi enake pravice in dostopnost
do zdravstvenih storitev in so deležni enake obravnave ne glede na starost,
spol, versko, etično ali drugo pripadnost, višino plačanega prispevka ali
materialni položaj;
·          
pravičnost financiranja pomeni, da denar za zdravstvo zbiramo
skladno s svojimi zmožnostmi, npr. progresivno v odvisnosti od dohodka;
·          
dostopnost (geografska, do kakovostnih storitev, finančna),
kakovost in varnost se nanašajo na zdravstveno oskrbo.
V javnih razpravah se kot vrednota poudarja tudi odgovornost
vseh deležnikov v javnem zdravstvu, vključno z nosilci zdravstvene politike,
izvajalci, plačniki zdravstvenih storitev in uporabniki.
4  RAZVOJNA VIZIJA
Do leta 2025 bomo za izboljšanje zdravja in blagostanja
prebivalstva ter zmanjševanje neenakosti v zdravju na ravni države ustvarili
zdravju naklonjene življenjske razmere in zagotovili pogoje za bolj zdrav način
življenja in udejanjanje osebne odgovornosti za zdravje. Sprejeli in izvajali
bomo ukrepe za krepitev, varovanje zdravja in preprečevanje bolezni ter za
izboljšanje zdravstvene pismenosti prebivalcev Slovenije; nadgradili bomo
kapacitete sistema javnega zdravja; zdravje v vseh politikah in vrednotenje
vpliva politik vseh resorjev pa bosta postala ključna zaveza nosilcev izvršilne
oblasti. Okrepili bomo medsektorske ukrepe, ki bodo imeli pozitivne učinke na
zdravje ljudi, še posebej ukrepe na področju zdrave prehrane in gibanja,
nadzora nad tobačnimi izdelki in na področju škodljivega pitja alkohola. Za
boljše obvladovanje dejavnikov tveganja za bolezen in preprečevanje bolezni v
vseh življenjskih obdobjih in okoljih bomo nadgradili preventivno dejavnost v
zdravstvu, še posebej v primarnem zdravstvenem varstvu in medicini dela.
Okrepili bomo sposobnost odziva Slovenije na morebitna zdravstvena tveganja in
grožnje zdravju zaradi novih nalezljivih bolezni in drugih groženj zdravju ter
zagotovili najvišjo stopnjo varovanja zdravja na delovnem mestu.
Izboljšali bomo dostopnost do kakovostne zdravstvene oskrbe
za vse prebivalce Slovenije in povečali zmogljivosti zdravstvene dejavnosti
skladno s potrebami prebivalstva. S krepitvijo primarne zdravstvene dejavnosti
bomo še izboljšali dostopnost do celovite, kakovostne in varne zdravstvene
obravnave pacientov ter vzpostavili pogoje za njihovo opolnomočenje in
upoštevanje njihovih pričakovanj. Z vertikalnim in horizontalnim povezovanjem,
s prenosom med ravnmi in med različnimi zdravstvenimi profili ter povezovanjem
s socialnim varstvom bomo dosegli bolj celovito in integrirano obravnavo
pacientov, učinkovitejšo rehabilitacijo in reintegracijo pacientov in hkrati
boljšo izrabo finančnih in kadrovskih virov. Sistem zdravstvenega varstva bomo
nadgradili s krepitvijo urgentne zdravstvene dejavnosti, zagotovili bomo tudi
ustrezen razvoj laboratorijske dejavnosti. Zdravstveno dejavnost na področju
duševnega zdravja bomo prilagodili spremenjenim potrebam ljudi in glede na
potrebe starajoče se populacije sistem zdravstvenega varstva nadgradili s
sistemom dolgotrajne oskrbe, omogočili ponoven razvoj geriatrije in zagotovili
dostopnost do kakovostne paliativne oskrbe. Zagotovili bomo boljšo dostopnost
do zdravil ob upoštevanju stroškovne učinkovitosti in uredili področje
zdravilstva. Izkoristili bomo priložnosti, ki jih ponuja čezmejno zdravstveno
varstvo (referenčni centri) in izboljšali obravnavo bolnikov z redkimi
boleznimi in otrok s posebnimi potrebami.
S spremembami na področju upravljanja in organizacije v
sistemu zdravstvenega varstva ter s pomočjo pospešene informatizacije in
poenostavitve administrativnih postopkov se bo sistem zdravstvenega varstva v
Sloveniji hitreje odzival na potrebe in pričakovanja pacientov, hkrati pa bodo
zagotovljeni boljši pogoji dela za vse zaposlene v zdravstvu. Z načrtovanjem
kadrovskih in materialnih virov glede na potrebe prebivalstva bomo zagotovili
boljšo dostopnost do zdravstvene oskrbe in preprečili nezaposlenost med
zdravstvenimi delavci. Izboljšali bomo uspešnost vodenja in nadzora nad javnimi
zdravstvenimi zavodi; v procese odločanja bomo bolje vključili uporabnike in
plačnike prispevkov za obvezno zdravstveno zavarovanje. Z vzpostavitvijo
celovitega sistema spremljanja in nenehnega izboljševanja kakovosti in varnosti
v zdravstvu bomo vsem državljanom zagotovili enak dostop do kakovostnih in
varnih storitev. Z načrtovanjem razvojnih virov bomo v zdravstvu omogočali
neodvisno raziskovalno dejavnost in strokovni razvoj. Zagotovili bomo pogoje za
boljše medpoklicno sodelovanje in boljšo komunikacijo v zdravstvu in
komunikacijo zdravstva z drugimi deležniki.
Zagotovili bomo finančno vzdržnost obveznega zdravstvenega
zavarovanja ob bolj solidarni prispevni obremenitvi zavarovancev, večji
raznolikosti virov, ohranitvi obstoječih pravic in vzpostavitvi proticikličnih
mehanizmov v financiranje. Uveljavili bomo pregleden sistem javnega naročanja v
zdravstvu; zmanjšali administrativna bremena; zagotovili transparentne
obračunske modele; uvedli pozitivne spodbude in nagrajevanje po uspešnosti; in
v sistem umestili vrednotenje novih tehnologij v zdravstvu. Prvenstveno bomo
okrepili javno zdravstvo in hkrati vzpostavili transparenten sistem
podeljevanja koncesij. Razvoj sistema zdravstvenega varstva v Sloveniji bomo
neprestano spremljali glede uspešnosti in o napredku redno poročali.
V okviru pristojnosti si bomo prizadevali za razvoj in
krepitev mednarodnega sodelovanja s ciljem izvajanja bilateralnih in
multilateralnih mednarodno zavezujočih aktov ter zagotavljanja napredka na tem
področju na nacionalni in mednarodni ravni.
5  KROVNI CILJI IN PREDNOSTNA PODROČJA RAZVOJA
Z aktivnostmi in ukrepi, ki jih
predvideva Resolucija, bomo prispevali k uresničevanju naslednjih krovnih
ciljev na področju zdravja:


→ boljše
  zdravje in blagostanje ter manj neenakosti v zdravju prebivalcev Slovenije;


→ dostopen,
  uspešen in stabilen sistem zdravstvenega varstva, ki se učinkovito prilagaja
  potrebam prebivalstva;


→ zadovoljni pacienti in izvajalci;


→ večji prispevek zdravstva k razvoju
  Slovenije.


V prvih
dveh ciljih povzemamo krovne cilje strategije Zdravje 2020, ki jo je 53
evropskih držav članic SZO sprejelo leta 2012 na 62. zasedanju Regionalnega
odbora SZO za Evropo. Cilji strategije Zdravje 2020 so: zmanjšati prezgodnjo
umrljivost v Evropi do leta 2020; povečati pričakovano življenjsko dobo v
Evropi; zmanjšati neenakosti v Evropi; povečati blagostanje prebivalcev Evrope;
zagotoviti univerzalno pokritost z zdravstvenim varstvom in uresničevanje
"pravice do zdravja"; vzpostaviti spremljanje doseganja nacionalnih
ciljev v posameznih državah.
K drugemu in tretjemu cilju so usmerjena prizadevanja, da se
bo sistem zdravstvenega varstva bolje prilagajal potrebam pacientov in njihovim
pričakovanjem glede zdravljenja in obravnave. V tretjem cilju je izpostavljeno
tudi zadovoljstvo izvajalcev, ki pomembno prispevajo k uspešnosti sistema
zdravstvenega varstva.
Četrti cilj temelji na dejstvu, da zdravstvo ne predstavlja
zgolj stroška za državo, temveč je pomemben dejavnik trajnostnega razvoja ter s
svojo dejavnostjo in inovacijami na področju zdravja in zdravstva pomembno
prispeva k produktivnosti in ekonomski rasti. Z vlaganji v krepitev zdravja in
preprečevanje bolezni v celotnem življenjskem obdobju po drugi strani ohranjamo
tudi funkcionalne sposobnosti zaposlenih, da lahko delajo dlje in da se aktivno
in zdravo starajo.
S krovnimi cilji povzemamo tudi cilje strategije Evropa 2020,
ki se zavzema za pametno, trajnostno in vključujočo rast, in cilje zdravstvene
strategije EU "Skupaj za zdravje", ki izpostavlja, da zdravje ni le
vrednota sama po sebi, temveč tudi pogoj za gospodarsko uspešnost. Sledimo
priporočilom evropskega semestra, da z razvojem sistema zdravstvenega varstva
zagotovimo večjo dostopnost do zdravstvenih storitev, vzdržnost sistema
zdravstvenega varstva in njegovo učinkovitost. Tako kot Evropa tudi Slovenija
potrebuje pametne naložbe v zdravje za vzdržen sistem zdravstvenega varstva,
zdrave ljudi in zmanjševanje neenakosti.
Za doseganje opisane razvojne
vizije bomo do leta 2025 v Sloveniji izvajali aktivnosti in ukrepe na naslednjih
štirih prednostnih področjih razvoja zdravstvenega varstva:


1. Krepitev in varovanje zdravja
  ter preprečevanje bolezni – gre za prizadevanja na področju javnega zdravja,
  ko s populacijskimi pristopi nagovarjamo celotno populacijo in posamezne
  skupine prebivalcev z namenom izboljševanja zdravja.
2. Optimizacija zdravstvene oskrbe
  – gre za prizadevanja na področju zdravstvene dejavnosti, ko na različnih
  ravneh zdravstvenega varstva posamezniku zagotavljamo zdravstveno oskrbo, ki
  vključuje preventivne storitve in programe, zdravljenje, rehabilitacijo in
  reintegracijo.
3. Povečanje uspešnosti sistema
  zdravstvenega varstva – gre za prizadevanja, da bi z izboljšanjem procesov
  vodenja in upravljanja zagotovili najboljše rezultate in povečali
  učinkovitost.
4. Pravično, solidarno in vzdržno
  financiranje sistema zdravstvenega varstva – gre za prizadevanja, da bi
  zagotovili finančno stabilen zdravstveni sistem, v katerem bi za
  razpoložljive finančne vire vsem prebivalcem Slovenije lahko zagotavljali
  najboljšo možno zdravstveno oskrbo.


6  AKTIVNOSTI IN UKREPI NA PREDNOSTNIH PODROČJIH
RAZVOJA
V nadaljevanju je opisano trenutno stanje s specifičnimi
izzivi in cilji po posameznih področjih zdravstvenega varstva v Sloveniji in,
kjer je to potrebno za razumevanje, tudi širši evropski kontekst. Na vseh
štirih področjih Resolucije načrtujemo aktivnosti, ki so ključne za
uresničevanje krovnih in specifičnih ciljev za razvoj v naslednjih desetih
letih. Za izvajanje aktivnosti so predvideni konkretni ukrepi, s katerimi bomo
lahko v procesu usklajevanja in doseganja konsenza z vsemi ključnimi deležniki
zagotovili potrebne spremembe za boljše odzivanje sistema zdravstvenega varstva
na potrebe prebivalstva. Kot ukrep štejejo spremembe zakonodaje, sprejem
strategij in nacionalnih politik na posameznih področjih, finančna vlaganja v
razvoj posameznih področij, vzpostavitev novih modelov upravljanja in
organizacije zdravstvenega varstva, nove institucionalne rešitve ipd.
Desetletno obdobje je dovolj širok časovni okvir, da bomo lahko zagotovili
proces, s katerim ne bo ogrožena stabilnost sistema in ki bo omogočal skrbno
načrtovanje sprememb in preverjanje njihovih učinkov pred uvajanjem v sistem.
Za spremljanje izvajanja aktivnosti so določeni procesni kazalniki, predvideni
pa so tudi nosilci aktivnosti, vir financiranja in časovni okvir. S ciljem
sprotnega spremljanja izvajanja strategije so v večini podpoglavij opredeljeni
tudi vmesni kazalniki, ki se navezujejo na končne kazalnike rezultatov v tabeli
v prilogi 1.
V tabelah o procesnih kazalnikih so predstavljeni tudi viri,
s katerimi bomo pokrili predvidene aktivnosti in ukrepe. Poglavitni vir
financiranja zdravstvenega varstva v Sloveniji so sredstva Zavoda za
zdravstveno zavarovanje Slovenije, ki skladno z vsakoletnim Splošnim dogovorom
razporedi sredstva med posamezne zdravstvene dejavnosti in poddejavnost glede
na potrebe prebivalcev in prioritete, ki jih kot okvir delovanja zdravstvene
politike zastavi Ministrstvo za zdravje. Splošni dogovor se sprejema v okviru
partnerskega dogovarjanja osmih ključnih deležnikov v zdravstvenem sistemu, in
sicer: Ministrstva za zdravje, Zavoda za zdravstveno zavarovanje Slovenije,
Združenja zdravstvenih zavodov Slovenije, Zdravniške zbornice Slovenije,
Lekarniške zbornice Slovenije, Skupnosti socialnih zavodov Slovenije, Skupnosti
organizacij za usposabljanje Slovenije ter Skupnosti slovenskih naravnih
zdravilišč. Partnerji se vsako leto dogovorijo o programu storitev obveznega
zdravstvenega zavarovanja, opredelijo zmogljivosti, potrebne za njegovo
delovanje in določijo obseg sredstev. Na tej osnovi določijo izhodišča za
izvajanje programov in oblikovanje cen programov oziroma sredstev ter druge
podlage za sklepanje pogodb z zdravstvenimi zavodi in drugimi zavodi ter
zasebniki, ki opravljajo zdravstveno dejavnost.
Partnerji izhodišča sprejemajo soglasno. Če vsa izhodišča
niso sprejeta s soglasjem, o njih odloči arbitraža, ki jo sestavljajo isti
partnerji. Če sporazuma ni mogoče doseči v okviru arbitraže, o spornih
vprašanjih odloči Vlada RS.
Vir financiranja za financiranje aktivnosti in ukrepov v
okviru Resolucije bodo tudi proračunska sredstva. V Sloveniji se sprejemata
proračuna za dve leti, tj. za prihodnje leto (t + 1) in leto, ki temu
sledi (t + 2). Postopka tečeta sočasno, s tem pa se zagotavlja
kontinuirano financiranje države za dve leti. Navodila za pripravo proračuna
oziroma proračunski priročnik Ministrstvo za finance posreduje neposrednim
proračunskim uporabnikom kot podlago za pripravo predlogov finančnih načrtov.
Priročnik vsebuje sklepe proračunske seje vlade, temeljna ekonomska izhodišča
in predpostavke za pripravo predloga državnega proračuna, s strani vlade
določen razrez odhodkov po posameznih področjih ter natančnejša navodila in
roke za pripravo predlogov finančnih načrtov. Skladno z zastavljenimi cilji in
prioritetami, ministrstvo pripravi finančno in opisno opredeljen predlog
proračuna, ter ga posreduje Ministrstvu za finance. Le-to posreduje zbirni
predlog proračuna države v obravnavo Vladi RS. Vlada RS posreduje predloge
proračunov v obravnavo in potrditev v Državni zbor RS.
Nekatere aktivnosti in ukrepi v okviru Resolucije bodo
financirane tudi s sredstvi evropskih strukturnih in investicijskih skladov v
vsebini in obsegu, kot jih definira Operativni program za izvajanje evropske
kohezijske politike v obdobju 2014–2020 v 9. prednostni osi, ki se nanaša na
spodbujanje socialnega vključevanja in boja proti revščini, in sicer na podlagi
potrjenega Izvedbenega načrta operativnega programa, ki ga z odlokom sprejme
Vlada RS. Ukrepi se bodo izvajali v okviru naslednjih prednostnih naložb
oziroma specifičnih ciljev: opolnomočenje ciljnih skupin za približevanje trgu
dela, preprečevanja zdrsa v revščino oziroma socialno izključenost in
zmanjševanje neenakosti v zdravju, pilotnih pristopov za boljšo integracijo
storitev dolgotrajne oskrbe in izboljšanje skupnostnih storitev oskrbe.
Za financiranje aktivnosti in programov v okviru Resolucije
si bomo prizadevali zagotavljati tudi EU sredstva, ki se namenjajo državam
članicam v okviru različnih programov skupnosti, kot so npr. EU Program na
področju javnega zdravja 2014–2020 (EU Public Health Programme), Program
Obzorje 2020 (Horizon 2020) in številni drugi.
Nepovratna sredstva Norveškega finančnega mehanizma se
namenjajo financiranju programskih področij, kot jih opredelita Kraljevina
Norveška in Republika Slovenija. Med leti 2013 in 2017 se financirajo programi
in projekti iz programskega področja "pobude za javno zdravje". Za
aktivnosti in ukrepe iz Resolucije, ki se nanašajo na področje javnega zdravja,
si bomo prizadevali pridobiti finančna sredstva tudi po letu 2017.
6.1  Krepitev in varovanje zdravja ter preprečevanje
bolezni – javno zdravje
Zdravje je v večini sodobnih družb spoznano kot največja
vrednota, saj je predpogoj za povečanje blaginje. Aktivnosti, za katere mora
poskrbeti družba, da zagotovi ustrezne razmere in okolje, v katerem bodo ljudje
zdravi, lahko v širšem smislu opredelimo kot javno zdravje.
Da bi uresničili končni cilj – boljše zdravje in podaljšanje
pričakovanih zdravih let življenja, je potrebno poglobljeno razumevanje
kompleksnosti in prepletenosti vplivov širših socialno-ekonomskih, okoljskih,
kulturnih in drugih dejavnikov ter individualnih danosti na zdravje posameznika
in populacije. Ti dejavniki pomembno vplivajo na življenjski slog, dejavnike
tveganja, koriščenje zdravstvenih in drugih storitev ter v končni fazi na
obolevnost, umrljivost in pričakovano trajanje življenja.
SZO v svoji strategiji "Zdravje 2020" medsektorsko
delovanje in povezovanje izpostavlja kot ključno za uspeh pri krepitvi zdravja
in zmanjševanju neenakosti v zdravju. Medsektorsko delovanje pojmuje kot
najširši okvir za zdravje v vseh politikah in skupnostni pristop. Hkrati
izpostavlja, da so determinante zdravja v 21. stoletju zelo kompleksne, zdravje
pa je politična izbira. Vlade pogosto, še posebej v času ekonomskih omejitev,
dajejo prednost konkurenčnosti in gospodarskemu razvoju ter krčenju
proračunskih sredstev za zdravstvo in socialno varstvo, in to kljub temu, da je
dokazano, da vlaganje v zdravje pomembno prispeva k trajnostnemu razvoju,
vključno z ekonomskim. Prav iz tega razloga mu je namenjena pomembna vloga v
razvojni agendi OZN po letu 2015 "Spremenimo svet: Agenda za trajnostni
razvoj do leta 2030", v kateri zdravje ni le samostojni cilj, temveč tudi
pogoj za doseganje drugih razvojnih ciljev tisočletja. Medsektorsko delovanje
se mora osredotočiti na ključne javnozdravstvene prioritete, determinante
zdravja in enakost v zdravju, navezovati na mednarodne in globalne procese ter
iskati skupne interese in sinergije z drugimi sektorji. Vse to zahteva
nadgradnjo obstoječih in izgradnjo novih kapacitet za medsektorsko delovanje za
zdravje in zmanjševanje neenakosti na vseh ravneh (lokalni, regionalni,
nacionalni in mednarodni), in v različnih okoljih (SZO, 2015).
Eden ključnih izzivov javnega zdravja je, kako ozavestiti in
opolnomočiti posameznika in vse ključne institucije, ki lahko s svojim
ukrepanjem in aktivnostmi prispevajo k izboljšanju zdravja prebivalstva in
zmanjševanju neenakosti v zdravju. Samo informiran in opolnomočen posameznik
lahko prevzame odgovornost za svoje lastno zdravje; delodajalec zagotovi varne
in zdrave delovne pogoje v tvornem sodelovanju s sindikati; lokalna skupnost
ustvari pogoje za kakovostno življenje; nevladna organizacija v svoji vlogi
izvajalca in zagovornika zdravja in pravic bolnikov prispeva k pogojem za bolj
zdrav način življenja in bolj odziven zdravstveni sistem; država s svojimi
politikami in zakonodajo na področju zagotavljanja socialne varnosti,
zaposlovanja, okolja, stanovanjske politike, vzgoje in izobraževanja, prometa,
kmetijstva, davkov ter ne nazadnje z zagotavljanjem dostopnega, varnega,
učinkovitega in kakovostnega zdravstvenega varstva prispeva k boljšemu zdravju
prebivalstva.
Za obvladovanje dejavnikov tveganja in zgodnje odkrivanje
bolezni danes poznamo dokazano (tudi cenovno) učinkovite politike, ukrepe in
programe, ki ob zagotavljanju boljšega zdravja in večje kakovosti življenja
pomenijo tudi prihranek za sistem zdravstvenega varstva in družbo kot celoto.
Škodljive razvade, pomanjkanje gibanja, neustrezna prehrana in izpostavljenost
stresu so pogosti razlogi za prezgodnjo obolevnost in umrljivost zaradi
kroničnih bolezni, kot so srčno-žilne bolezni, sladkorna bolezen, bolezni
dihal, rak in duševne bolezni. Večino bolezni, povezanih z življenjskim slogom,
lahko preprečimo, če zanje pravočasno prepoznamo dejavnike tveganja in
ukrepamo. Pri tistih, ki so že zboleli, je ključno, da bolezen čim prej
odkrijemo in z ustrezno zdravstveno obravnavo preprečimo zaplete. Da vseh
učinkovitih politik in ukrepov še nismo sprejeli, lahko pripišemo pomanjkanju
zmogljivosti na področju javnega zdravja, slabi informiranosti odločevalcev in
pritisku interesnih skupin, pa tudi neustreznemu financiranju nevladnih
organizacij, pomanjkanju njihove profesionalizacije ter pomanjkanju sredstev za
medijske kampanje, ki bi informirale in mobilizirale široko javnost. Krepitev
zmogljivosti javnega zdravja in usposabljanja na tem področju je nujna tudi za
izvajanje sprotnih analiz zdravstvenega stanja in razvoja sistema zdravstvenega
varstva, sodelovanje pri vrednotenju novih zdravstvenih tehnologij in pripravo
strokovnih podlag za učinkovito zdravstveno politiko in spremljanje izvajanja
Resolucije.
Tudi posameznik mora prevzeti odgovornost za lastno zdravje,
predpogoj pa je, da je ustrezno zdravstveno pismen in opolnomočen. V tej luči
izpostavljamo nacionalne populacijske presejalne programe ZORA, DORA in SVIT in
ostale utečene preventivne programe, ki jih ciljne skupine (še) ne koristijo v
polni meri. Poseben izziv pri preprečevanju in obvladovanju bolezni, povezanih
z življenjskim slogom, vključno s sodelovanjem v presejalnih in preventivnih
programih, predstavljajo ranljive skupine prebivalstva.
V Sloveniji se, tako kot v večini drugih držav, za
preventivno dejavnost v zdravstvu namenja le manjši del zdravstvenega denarja,
čeprav prav vlaganja v preventivne dejavnosti lahko pomembno prispevajo k
zagotavljanju vzdržnosti sistema zdravstvenega varstva kot tudi k preprečevanju
neenakosti v zdravju. Priporočila o povečanju vlaganj v preventivo in njihovi
predvsem dolgoročni stroškovni učinkovitosti izhajajo tudi iz študij OECD.
Premalo se zavedamo ekonomskega bremena z življenjskim slogom povezanih
kroničnih bolezni. Stroški zdravljenja pogosto presegajo finančne koristi, ki
jih ima družba od prodaje zdravju škodljivih izdelkov. Zato tudi ne
uresničujemo v dovolj veliki meri dokazano učinkovitih ukrepov, ki jih
priporočata domača in mednarodna javnozdravstvena stroka.
Še vedno ni vzpostavljeno ustrezno povezovanje sistema
javnega zdravja s primarno ravnjo in drugimi deli zdravstva za podporo
izvajalcem zdravstvene dejavnosti pri vključevanju preventive v njihovo delo.
Doseči moramo komplementarnost in sinergistične učinke med sistemom javnega zdravja
in primarnim zdravstvenim varstvom. Javno zdravje mora prevzeti svojo vlogo pri
načrtovanju, spremljanju, izobraževanju in vrednotenju preventivnih programov v
tesnem sodelovanju s primarnim zdravstvenim varstvom. Izvajanje zdravstvene
vzgojne in preventivne dejavnosti pa mora postati pomembna naloga zdravstvenega
doma v lokalnem okolju, ki naj v ospredje postavlja potrebe prebivalcev in
skupnostni pristop. Aktivnosti v lokalnih okoljih morajo biti usmerjene v čim
širši krog prebivalcev in hkrati zadovoljiti potrebe ranljivih skupin in
tistih, ki so socialno-ekonomsko ogroženi in pri katerih prihaja do kopičenja
in prepletanja težav – tako z vidika zdravja kot tudi z vidika socialne
varnosti in blaginje.
Kljub temu, da je v Sloveniji že dolgo časa prisotno
zavedanje o pomenu skladnega razvoja celotne države, vseeno obstajajo razlike v
zdravju prebivalstva po regijah in tudi med različnimi socialnimi skupinami.
Nič od tega ni izvirno slovenski problem, nujno pa bo načrtovati ukrepe za
preseganje tovrstnih razlik, še posebej v okviru zdravstvenega varstva. Za
prepoznavanje specifičnih potreb populacije in za delo z ranljivimi skupinami
je pomembno krepiti kapacitete tako primarnega zdravstvenega varstva kot
javnega zdravja.
Kot je pokazal primer ebole, so nalezljive bolezni stalna in
težko odstranljiva grožnja prebivalcem, v celoti pa predstavljajo globalno
grožnjo zdravju. Zaradi svojega obsega in globalnih razsežnosti širjenja lahko
privedejo do pomembnejših motenj v gospodarskih tokovih, mednarodni trgovini
ter migracijah. Zato moramo v Sloveniji slediti vsem domačim in mednarodno
sprejetim obveznostim v sklopu celovitega obvladovanja groženj zdravju.
Na podlagi konvencij 155. in 161. Mednarodne organizacije za
delo in Direktive EU 89/391/EGS je nastala slovenska zakonodaja s področja
varnosti in zdravja pri delu, ki določa obveznosti delodajalcev v zvezi z
varnim in za zdravje čim bolj ugodnim delom ter naloge specialistov medicine
dela. Na podlagi celovite analize izvajanja dejavnosti medicine dela ter novih
potreb in razmer na trgu dela bo treba proučiti to področje in ga ustrezneje
urediti.
SPECIFIČNI CILJI:


Krepitev in varovanje zdravja
  ter preprečevanje bolezni – javno zdravje:
·        
  uveljavitev zdravja kot vrednote in cilja v vseh nacionalnih,
  regionalnih in lokalnih politikah;
·        
  vzpostavitev vrednotenja učinkov politik in ukrepov države na
  zdravje;
·        
  večja ozaveščenost odločevalcev in prebivalstva za večjo
  odgovornost družbe in posameznika za zdravje;
·     
  premik od bolezni k zdravju in nadgradnja kurativne dejavnosti
  s preventivno, s posebnim poudarkom na ranljivih skupinah.


6.1.1  Zdravje v vseh politikah
V Sloveniji zdravje med odločevalci še vedno ni prepoznano
kot ena najpomembnejših vrednot naše družbe, ki jo je treba upoštevati pri
načrtovanju politik na vseh ravneh in v vseh resorjih. Zdravje v vseh politikah
je koncept, ki ga bo treba v Sloveniji šele uveljaviti. S tem namenom bo treba
zagotoviti oceno vplivov posameznih ukrepov na zdravje že pri njihovem
načrtovanju (presoja vplivov na zdravje). V postopkih medresorskega
usklajevanja in javne razprave se zdravstveni resor sicer vključuje v pripravo
za zdravje pomembnih politik in ukrepov drugih resorjev, vendar pa se zaradi
pomanjkanja kadrovskih kapacitet na MZ in v ostalih relevantnih institucijah
večinoma ne uspejo pripraviti ustrezne presoje vpliva na zdravje in na sistem
zdravstvenega varstva. To je tudi razlog, da se ne more omogočiti polno
uresničevanje pristopa k zdravju v vseh politikah. Področje, na katerem v
Sloveniji že vrsto let uspešno uveljavljamo koncept zdravja v vseh politikah,
je področje prehrane in gibanja. Na tem področju potekajo aktivnosti tudi v
okviru EU, kjer so v Sklepih Sveta o prehrani in telesni dejavnosti (2014/C,
213/01) izpostavili nujnost vključevanja vseh političnih sektorjev in
deležnikov na primeru ozaveščanja o pomenu zdrave prehrane in telesne
dejavnosti, zlasti kar zadeva otroke in najstnike, ter preprečevanja
zavajajoče, pretirane ali neustrezne oblike oglaševanja in trženja.
Aktivnost: Sprejem in izvajanje učinkovitih, medresorsko
usklajenih ukrepov, politik in programov za doseganje najvišje ravni zdravja in
blaginje
V sodelovanju z vladnimi
resorji, stroko, civilno družbo, socialnimi partnerji in gospodarstvom (kjer je
to primerno), bomo aktivno sooblikovali politike in sprejeli dokazano
učinkovite ukrepe za podporo krepitvi in ohranjanju zdravja. Pripravili bomo
strategije in izvedbene načrte ter zagotovili koordinacijo njihovega izvajanja
na področjih prehrane in gibanja, tobaka, alkohola in prepovedanih drog. Posebna
pozornost pri vseh ukrepih bo namenjena ranljivim skupinam, med njimi še
posebej socialno izključenim in tistim s slabšim socialno-ekonomskim položajem.


Ukrep 1 Aktivno vključevanje
  zdravstvenih ciljev in ukrepov v vladne, regionalne in lokalne politike
  drugih resorjev
Ukrep 2 Izvajanje Resolucije o
  nacionalnem programu o prehrani in telesni dejavnosti za zdravje
Ukrep 3 Sprejem celovite
  nacionalne alkoholne politike z izvedbenimi načrti; spremembe področne
  zakonodaje za večjo učinkovitost ukrepanja; razvoj modelov obravnave tistih,
  ki tvegano in škodljivo pijejo, in pomoči njihovim svojcem
Ukrep 4 Spremembe zakonodaje za
  nadzor nad tobakom in razvoj modela učinkovite obravnave kajenja v zdravstvu
Ukrep 5 Razvoj in uvajanje
  integriranih programov pomoči uživalcem prepovedanih drog v zdravstvu in
  socialnem varstvu in vzpostavitev nadzora nad njihovim izvajanjem


Specifični cilji: S to
aktivnostjo in ukrepi prispevamo k uveljavitvi zdravja v vseh nacionalnih,
regionalnih in lokalnih politikah kot vrednote in cilja, k vzpostavitvi
vrednotenja učinkov politik in ukrepov države na zdravje ter k večji
ozaveščenosti odločevalcev in prebivalstva za večjo odgovornost družbe in
posameznika za zdravje.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev
za predvidene ukrepe


Uveljavitev zdravja v vseh nacionalnih, regionalnih in lokalnih
  politikah kot vrednote in cilja
 

Nove politike in ukrepi drugih resorjev s cilji krepitve in varovanja
  zdravja ter preprečevanja bolezni, objavljeni v UL

Število

0

2015

10

MZ

Do 2025

Proračun RS, sredstva EU,25 ZZZS


Vzpostavitev vrednotenja učinkov politik in ukrepov države na zdravje
 
Večja ozaveščenost odločevalcev in prebivalstva za večjo odgovornost
  družbe in za posameznikovo zdravje

Medresorske strategije in akcijski načrti za različna področja
  obvladovanja dejavnikov tveganja (debelost, tobak, alkohol, droge, poškodbe),
  objavljeni na spletni strani MZ

Število

2

2015

18

MZ

Do 2025


 

Novi zakoni oziroma spremembe zakonodaje na področju krepitve zdravja,
  objavljeni v UL

Število

0

2015

3

MZ

Do 2025


Poročila o uvedbi novih modelov in programov preprečevanja odvisnosti
  od dovoljenih in prepovedanih drog, objavljeni na spletni strani NIJZ

Število

6

2015

9

NIJZ

Do 2025


Nosilec: Vlada RS (resorna ministrstva),
lokalne skupnosti, NIJZ, ZZZS
6.1.2  Krepitev dejavnosti javnega zdravja
Z združitvijo institucij javnega zdravja v dve krovni
instituciji NIJZ in NLZOH, je dejavnost javnega zdravja dobila pomembnejše
mesto v sistemu zdravstvenega varstva ter širše in stabilnejše financiranje, ki
pa se je v času gospodarske krize žal pomembno zmanjšalo. Med ključne funkcije,
ki jih država zagotavlja v okviru dejavnosti javnega zdravja, štejemo spremljanje
zdravstvenega stanja in blaginje prebivalstva, spremljanje in analizo
zagotavljanja zdravstvenega varstva, pripravljenost za obvladovanje
zdravstvenih tveganj in nevarnosti za zdravje, varovanje zdravja (obvladovanje
nalezljivih bolezni in ukrepanje na področjih okolja in zdravja ter zdravja pri
delu), krepitev zdravja ter preprečevanje in zgodnje odkrivanje bolezni.
V prihodnje bo treba okrepiti zlasti NIJZ kot izvajalca javne
službe – predvsem v smislu zagotavljanja podatkov, analiz in strokovne podpore
Ministrstvu za zdravje, drugim delom sistema zdravstvenega varstva, drugim
resorjem, nevladnim organizacijam in ostalim deležnikom (lokalna skupnost,
delovne organizacije, socialni partnerji), ki delujejo na področju javnega
zdravja. Na tem področju se poleg odsotnosti jasnih strateških usmeritev
soočamo tudi s pomanjkanjem zmogljivosti in usposobljenosti izvajalcev
dejavnosti javnega zdravja za izvajanje sprotnih analiz zdravstvenega stanja in
sistema zdravstvenega varstva, sodelovanja pri vrednotenju novih zdravstvenih
tehnologij in pripravo strokovnih podlag za učinkovito zdravstveno politiko in
drugih resornih politik ter ocenjevanja vplivov na zdravje.
Aktivnost: Izvajanje ključnih javnozdravstvenih funkcij
Za dejavnost javnega zdravja
bomo sprejeli jasen strateški razvojni načrt, v katerem bodo opredeljeni cilji
in ukrepi za izvajanje ključnih javnozdravstvenih funkcij, ki so v javnem
interesu in se izvajajo v okviru javne službe na NIJZ in NLZOH ter s strani
drugih deležnikov.


Ukrep 1 Sprejem in izvajanje Strategije
  razvoja dejavnosti javnega zdravja do leta 2025


Specifični cilji: S to aktivnostjo in ukrepi prispevamo k
uveljavitvi zdravja v vseh nacionalnih, regionalnih in lokalnih politikah kot
vrednote in cilja, k vzpostavitvi vrednotenja učinkov politik in ukrepov države
na zdravje, k večji ozaveščenosti odločevalcev in politike za večjo odgovornost
družbe in posameznika za zdravje ter k premiku od bolezni k zdravju in
nadgradnji kurativne dejavnosti s preventivno, s posebnim poudarkom na ranljivih
skupinah.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev
za predvidene ukrepe


Uveljavitev zdravja kot vrednote in cilja v vseh nacionalnih, regionalnih
  in lokalnih politikah

Strategija razvoja dejavnosti javnega zdravja, objavljena na spletni
  strani MZ

Število

0

2015

1

MZ

Do 2017

Proračun MZ


Vzpostavitev vrednotenja učinkov politik in ukrepov države na zdravje

Letni načrti NLZOH in NIJZ, objavljeni na njihovi spletni strani

Število

0

2016

18

MZ

Vsako leto do 2025


Večja ozaveščenost odločevalcev in politike za večjo odgovornost
  družbe in posameznika za zdravje


Premik od bolezni k zdravju in nadgradnja kurativne dejavnosti s
  preventivno, s posebnim poudarkom na ranljivih skupinah


Nosilec: MZ
6.1.3  Okrepitev preventivnih pristopov na
primarni ravni zdravstvenega varstva
Za nadgradnjo kurative s preventivo v zdravstveni dejavnosti
je ključno, da predvsem primarna raven, še posebej zdravstveni dom kot
organizacijska enota, prevzame vlogo preventivnega centra v lokalnem okolju in
se aktivno vključi v prizadevanja za vzpostavljanje pogojev za zdrav način
življenja in izboljševanje zdravstvene pismenosti. Še vedno ni vzpostavljeno
ustrezno povezovanje dejavnosti javnega zdravja s primarno ravnjo in drugimi
deli zdravstva (ob upoštevanju pristojnosti in odgovornosti vseh sodelujočih),
preventivni programi pa zaenkrat tudi ne upoštevajo dovolj potreb ranljivih
skupin prebivalstva.
Aktivnost: Krepitev preprečevanja in zgodnjega odkrivanja
dejavnikov tveganja ter zmanjševanja neenakosti v zdravju na primarni ravni
S širitvijo referenčnih ambulant
in uvajanjem novih preventivnih pristopov v vseh ambulantah na primarni ravni
in v lekarnah bomo zagotovili enako dostopnost do preventivnih programov za
vse, s posebnim poudarkom na dostopnosti programov za ranljive skupine.
Zdravstveni dom mora zagotavljati celovito preventivno-kurativno dejavnost za
potrebe lokalnega prebivalstva. Obstoječi preventivni programi bodo nadgrajeni
in razširjeni s ciljem uspešnejšega preprečevanja in obvladovanja kroničnih
bolezni in drugih stanj, še posebej v luči specifičnih potreb ranljivih skupin
in starejše populacije, ki preventivnih storitev ne koristijo v polni meri.
Pilotno testiranje posodobljenih preventivnih programov in pristopov že poteka
in je financirano v okviru norveškega finančnega mehanizma. Na podlagi izkušenj
se bo model nadgradil in razširil po zdravstvenih domovih v Sloveniji, kar bo
prispevalo h krepitvi primarnega zdravstvenega varstva, ki je podrobneje
obravnavano v poglavju 6.2.


Ukrep 1 Nadgradnja in razvoj
  preventivnih programov ter njihovo izvajanje v primarnem zdravstvenem varstvu
  in lokalni skupnosti s spremembami Pravilnika za izvajanje preventivnega
  zdravstvenega varstva na primarni ravni


Specifični cilji: S to aktivnostjo in ukrepi prispevamo k
ozaveščenosti odločevalcev in politike za večjo odgovornost družbe in
posameznika za zdravje in k premiku od bolezni k zdravju ter nadgradnji
kurativne dejavnosti s preventivno, s posebnim poudarkom na ranljivih skupinah.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Večja ozaveščenost odločevalcev in politike za večjo odgovornost
  družbe in posameznika za zdravje
 
Premik od bolezni k zdravju in nadgradnja kurativne dejavnosti s
  preventivno, s posebnim poudarkom na ranljivih skupinah 

Zdravstveni domovi, kjer se izvajajo nadgrajeni preventivni programi v
  centrih za krepitev zdravja

Število 

0

2015

25

NIJZ

Do 2020 

ZZZS, sredstva EU


Poročilo o neenakostih v zdravju

Število

1

2015

3

MZ

Do 2025


Pravilnik o preventivnih zdravstvenih pregledih, objavljen v UL

Število

0

2015

1

MZ

Do 2019


Nosilci: MZ, NIJZ
6.1.4  Nalezljive bolezni in druge nevarnosti za
zdravje, vključno z agensi iz okolja
Obvladovanje nalezljivih bolezni ostaja med
javnozdravstvenimi prioritetami, predvsem zaradi pojava novih nalezljivih
bolezni, globalizacije in hitrosti njihovega širjenja. Zaradi omenjenih razlogov
je njihovo obvladovanje mogoče le v sodelovanju na mednarodni ravni. Prav s tem
namenom so bile sprejete številne zaveze in obveznosti, ki jim sledi tudi naša
država, med njimi je tudi Sklep št. 1082/2013/EU Evropskega parlamenta in Sveta
o resnih čezmejnih nevarnostih za zdravje. Slovenija je zaradi celovitega
pristopa uspešna pri obvladovanju okužbe s HIV/AIDS, zato bomo z aktivnostmi
nadaljevali tudi v prihodnje.
Aktivnost: Obvladovanje nalezljivih bolezni in drugih
nevarnosti za zdravje, vključno z agensi iz okolja
Ohranitev visoke stopnje precepljenosti prebivalstva bo
glavno vodilo pri pripravi ukrepov, saj je cepljenje najučinkovitejši
javnozdravstveni ukrep za preprečevanje nalezljivih bolezni. Sistem
spremljanja, pripravljenosti in odziva v primeru nalezljivih bolezni in drugih
zdravstvenih groženj bomo stalno preizkušali in ga nadgrajevali, k čemur nas
zavezuje tudi Mednarodni zdravstveni pravilnik SZO in pravni red EU (Sklep o
čezmejnih nevarnostih za zdravje, Sklepi Sveta o cepljenju kot učinkovitem
načinu zagotavljanja javnega zdravja (2014/C, 438/04).
Okužbo s HIV/AIDS bomo tudi v
prihodnje obvladovali z usklajenim medresorskim delovanjem, sodelovanjem
stroke, nevladnih organizacij in pacientov.


Ukrep 1 Novela Zakona o
  nalezljivih boleznih
Ukrep 2 Načrti pripravljenosti
  in protokoli ravnanja v primeru izbruhov nalezljivih bolezni ali drugih
  groženj zdravju in zagotavljanje zmogljivosti, strokovne usposobljenosti in
  opremljenosti strokovnih služb za obvladovanje nalezljivih bolezni ter drugih
  groženj zdravju
Ukrep 3 Strategija obvladovanja
  okužbe s HIV/AIDS do leta 2025


Specifični cilji: S to aktivnostjo in ukrepi bomo prispevali k
večji ozaveščenosti odločevalcev in politike za večjo odgovornost družbe in
posameznika za zdravje ter k premiku od bolezni k zdravju in k nadgradnji
kurativne dejavnosti s preventivno, s posebnim poudarkom na ranljivih skupinah.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Večja ozaveščenost odločevalcev in politike

Novela Zakona o nalezljivih boleznih, objavljena v UL 

Število

0

2016

1

MZ

2017

Proračun MZ


za večjo odgovornost družbe in posameznika za zdravje
 
Premik od bolezni k zdravju in k nadgradnji kurativne dejavnosti s
  preventivno, s posebnim poudarkom na ranljivih skupinah

Izdelani načrti pripravljenosti in protokoli ravnanja 
v primeru izbruhov nalezljivih bolezni ali drugih groženj zdravju,
  objavljeni na spletni strani 
MZ in NIJZ

Število

0

2015

1

MZ, NIJZ

2017

 


Strategija obvladovanja okužbe s HIV/AIDS do 2025, objavljena na
  spletni strani MZ in NIJZ 

Število

0

2015

1

MZ

2017

 








Nosilci: MZ, NIJZ
6.1.5  Zdravje na delovnem mestu
Zdrava delovna populacija je temelj ekonomskega razvoja v
Sloveniji. V času ekonomske krize smo se soočili z dodatnimi izzivi, ki
vključujejo večje obremenitve zaposlenih, pomanjkanje prostega časa, stres in
včasih tudi prezentizem (nekoriščenje bolniškega staleža v primeru bolezni).
SIovenija je v primerjavi z državami OECD tudi bistveno nad povprečjem števila
bolniških odsotnosti z dela (2013 SI 11,6, OECD 9). Takšni spremenjeni, pogosto
tudi zaostreni, pogoji dela zahtevajo drugačne pristope pri zagotavljanju
zdravja in varnosti pri delu, z ustreznimi ukrepi na področju zdravja in
varstva pri delu pa bi bilo treba zmanjšati število dni bolniške odsotnosti z
dela.
Zakonodaja, ki ureja področje varnosti in zdravja pri delu,
je del evropskega pravnega reda in sledi konvencijam Mednarodne organizacije za
delo. Zakonodajo smo že nadgradili z obveznostjo delodajalcev, da načrtujejo in
izvajajo promocijo zdravja na delovnem mestu. Programi promocije zdravja na
delovnem mestu so v Sloveniji komplementarni z ukrepi za zagotovitev varnosti
in zdravja delavcev ter drugih oseb, ki so navzoče v delovnem procesu, vključno
s preprečevanjem, odpravljanjem in obvladovanjem nevarnosti in poškodb pri
delu, obveščanjem in usposabljanjem delavcev, z ustrezno organiziranostjo in
potrebnimi materialnimi sredstvi, kakor predpisuje zakon. Pomembno mesto na tem
področju imajo specialisti medicine dela. Da bodo delavci delali v varnem in
spodbudnem delovnem okolju in bodo zato produktivnejši in ustvarjalnejši,
redkeje zbolevali in redkeje odhajali v bolniški stalež ter se aktivno in zdravo
starali, bomo morali na tem področju ovrednotiti sedanje prakse, dosledno
izvajati zakonodajo in aktivnosti za ohranjanje in izboljševanje zdravja
zaposlenih. K temu lahko pomembno prispevajo tudi socialni partnerji. Pomembna
prioriteta je ugotavljanje poklicnih bolezni.
Aktivnost: Ohranjanje zdravja delovno aktivne populacije
Ovrednotili bomo sedanjo prakso
izvajanja medicine dela, prometa in športa, njenega financiranja ter
umeščenosti v sistem zdravstvenega varstva ter na njeni podlagi sprejeli ustrezne
prilagoditve, vključno s sistemom za ugotavljanje poklicnih bolezni.
Vzpostavili bomo mehanizem izmenjave dobrih praks in izkušenj pri izvajanju
promocije zdravja na delovnem mestu.


Ukrep 1 Celovita analiza
  izvajanja dejavnosti medicine dela, vključno z njenim financiranjem in
  predlogi za spremembe ter izvedbo sprememb
Ukrep 2 Ureditev ugotavljanja
  poklicnih bolezni in njihovo spremljanje s Pravilnikom o poklicnih boleznih
Ukrep 3 Vzpostavitev spletnega
  portala za izmenjavo informacij in dobrih praks na področju promocije zdravja
  na delovnem mestu – informacijska točka


Specifični cilj: S to aktivnostjo in ukrepi bomo prispevali k
večji ozaveščenosti odločevalcev in politike za večjo odgovornost družbe in
posameznika za zdravje.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Večja ozaveščenost odločevalcev in politike za večjo odgovornost
  družbe in posameznika za zdravje 

Pravilnik o poklicnih boleznih, objavljen v UL

Število

0

2015

1

MZ

2016

MZ, ZZZS, MG, sredstva EU


Analiza izvajanja dejavnosti medicine dela, objavljena na spletni
  strani MZ

Število

0

2015

1

MZ

2017

 


Spletni portal za izmenjavo informacij in dobrih praks na področju
  promocije zdravja na delovnem mestu – informacijska točka 

Število

0

2015

1

MZ

2018


Nosilec: MZ, ZZZS, ESS, MDDSZ
6.1.6  Programi krepitve zdravja v
vzgojno-izobraževalnih ustanovah, na delovnem mestu, v lokalnih okoljih
Za uresničevanje nacionalnih strateških usmeritev s ciljem
izboljšanja zdravja in kakovosti življenja je ključno izvajanje aktivnosti v
okoljih, kjer ljudje živijo, delajo in preživljajo prosti čas. Takšnih
programov ni mogoče zagotoviti zgolj v okviru javnih služb, saj morajo doseči vsakega
posameznika v njegovem lokalnem okolju. Nevladne in neprofitne organizacije
lahko pomembno prispevajo k dostopnosti do kakovostnih programov ozaveščanja o
zdravem načinu življenja in zagotavljajo pogoje za zdrave izbire. Pri tem je
ključno, da tovrstne programe spremljamo z vidika kakovosti in učinkovitosti in
da izvajalcem zagotavljamo strokovno pomoč pri njihovem načrtovanju. Manjkajo
tudi usmeritve, kakšni naj bi bili programi in projekti ter za katero
populacijo naj bi bili določeni programi in projekti ustrezni. Smernice za
preventivne programe v delovnem okolju so pomemben doprinos, potrebujemo še
usmeritve za programe, ki se izvajajo v šolskem okolju in v lokalni skupnosti.
Aktivnost: Podpora izvajanju krepitve zdravja v različnih
okoljih (v vzgojno-izobraževalnih ustanovah, na delovnem mestu, v lokalnih
okoljih)
V naslednjih desetih letih bomo
zagotovili strokovno podporo za izvajanje krepitve zdravja v šolskem in
delovnem okolju ter v lokalni skupnosti. O pomenu zdravja in zdravem načinu
življenja bomo ozavestili in opolnomočili posameznika in vse ključne
institucije, ki lahko s svojim ukrepanjem in aktivnostmi prispevajo k
izboljšanju zdravja prebivalstva in zmanjševanju neenakosti v zdravju.
Zagotovili bomo vrednotenje programov krepitve zdravja, ki se izvajajo v teh
okoljih, še posebej tistih, ki jih izvajajo nevladne organizacije. Posebna
pozornost bo namenjena krepitvi kapacitet za delo z ranljivimi skupinami ter
krepitvi partnerstev z lokalnimi skupnostmi, nevladnimi organizacijami, delovnimi
organizacijami, vzgojno-izobraževalnimi organizacijami in socialnim varstvom.


Ukrep 1 Izdelava orodij za
  ozaveščanje prebivalstva o pomenu zdravja in zdravem načinu življenja ter
  opolnomočenje za lastno skrb za svoje zdravje – dvig zdravstvene pismenosti,
  vključno z izvedbo nacionalnih kampanj in pripravo gradiv, primernih orodij
  ter smernic za pomoč pri izvajanju programov krepitve zdravja v vseh okoljih
Ukrep 2 Pilotna izvedba
  vrednotenja programov neprofitnih zavodov in nevladnih organizacij ter društev,
  ki se financirajo iz javnih virov


Specifični cilji: S to
aktivnostjo in ukrepi bomo zagotovili vzpostavitev vrednotenja učinkov politik
in ukrepov države na zdravje in večjo ozaveščenost odločevalcev in prebivalstva
za večjo odgovornost družbe in posameznika za zdravje.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovno okvir

Vir sredstev za predvidene ukrepe


Vzpostavitev vrednotenja učinkov politik in ukrepov države na zdravje
  Večja ozaveščenost odločevalcev in prebivalstva za večjo odgovornost družbe
  in posameznika za zdravje

Orodja za dvig zdravstvene pismenosti – objava v medijih

Število

0

2015

5

NIJZ

Do 2025

Proračun RS,
sredstva EU 


Poročila o evalvacijah programov in projektov neprofitnih zavodov in
  nevladnih organizacij, ki se financirajo iz javnih virov, objavljena na
  spletni strani MZ

Število

0

2015

5

MZ

Do 2025


Nosilec: MZ
6.2  Optimizacija zdravstvene oskrbe – zdravstvena
dejavnost
Pri zagotavljanju zdravstvene oskrbe se sistem zdravstvenega
varstva srečuje z mnogimi izzivi. Ob finančnih omejitvah, naraščanju kronično
bolnih in novih grožnjah zdravju se spreminjata tudi struktura zaposlenih in
tehnologija, ki je na voljo zdravstvu. Tudi v Sloveniji rasteta tako število
novih primerov kronično bolnih kot tudi skupno število vseh pacientov, kar
povečuje breme za sistem zdravstvenega varstva ter slabša delovni in razvojni
potencial družbe, in sicer v smislu absentizma, slabše produktivnosti,
prezgodnjega upokojevanja in skrajševanja zdravih let življenja. Na področju
zdravstvenega varstva se povečujejo stroški za diagnostiko, zdravljenje in
rehabilitacijo kronično bolnih, prav tako pa se soočamo z vse večjimi
pričakovanji uporabnikov. Izziv predstavlja tudi pojav (praviloma dragih) novih
tehnologij.
Kot enega ključnih odgovorov na spremenjene zdravstvene
potrebe in razmere mednarodna strokovna skupnost predlaga: krepitev primarnega
zdravstva, ki lahko zagotovi večjo odzivnost sistema zdravstvenega varstva na
spremenjene potrebe; bolj celovito obravnavo pacientov; povečanje uspešnosti
sistema zdravstvenega varstva nasploh. Hkrati lahko deluje kot povezovalec in
usmerjevalec med zdravstveno in socialno obravnavo kroničnega bolnika in
starostnika. Dokazano je, da so sistemi zdravstvenega varstva v evropskih
državah z močnim primarnim zdravstvom uspešnejši: boljše je zdravje
prebivalstva, manjše so razlike v zdravju in manj je nepotrebnih hospitalizacij
(D. S. Kringos et al., Building primary care in a changing Europe, Evropski
observatorij za spremljanje zdravstvenih sistemov in politik, 2015).
Mnogi bolniki imajo več kroničnih bolezni hkrati
(multimorbidnost), narašča pa tudi število tistih, ki so odvisni od tuje pomoči
in potrebujejo dolgotrajno oskrbo. Preplet simptomov, krhkost, kompleksnejše
zdravljenje, raba več različnih zdravil v istem času pri isti osebi
(polifarmacija) in psihosocialne potrebe bolnikov z več kroničnimi boleznimi
imajo za posledico večje število stikov z zdravstveno službo, zahtevnejšo in
daljšo zdravstveno obravnavo in večje stroške zdravljenja in tudi večje stroške
psihosocialne obravnave.
Po drugi strani je dostopnost tako do preventivnih programov
kot do zdravstvene obravnave na posameznih območjih Slovenije različna.
Nepovezana in neustrezna je tudi zdravstvena obravnava tistih, ki imajo hkrati
več zdravstvenih problemov, socialne in druge probleme, potrebujejo geriatrično
obravnavo, rehabilitacijo, paliativno oskrbo, dolgotrajno oskrbo ali pomoč na
domu po zaključenem zdravljenju pri skrbi za svojo kronično bolezen in pri
dnevnih aktivnostih. Prav tako bomo morali v prihodnje bolje povezati
zdravstveno varstvo s socialnim varstvom pri skrbi za tiste, ki zaradi bolezni
in onemoglosti potrebujejo pomoč na domu oziroma dolgotrajno oskrbo.
Za celovit in integriran pristop k obvladovanju problema
staranja populacije so ob razvoju dolgotrajne oskrbe nujni tudi krepitev
patronažne službe, umestitev geriatrične obravnave v dejavnost primarne in
sekundarne ravni zdravstvenega varstva, vzpostavitev centrov za demenco, razvoj
skupnostne skrbi za duševno zdravje ipd. Skladno s tem bo treba več pozornosti
nameniti izobraževanju zdravstvenega osebja za obravnavo kroničnih bolnikov in
prilagajanju kapacitet za kakovostno oskrbo starejših, nujno pa bo tudi vključevanje
lokalne skupnosti in nevladnih organizacij pri zagotavljanju pomoči in podpore
pacientom, ki potrebujejo tujo pomoč v dnevnih aktivnostih in so zaradi bolezni
in onemoglosti socialno izključeni.
Zagotoviti je treba povezanost med posameznimi deležniki za
usklajeno delovanje, ki bo omogočalo prepoznavanje posameznikovih specifičnih
potreb, ustrezno diagnostiko in smeri zdravljenja. Na večini področij manjkajo
ključna orodja za poenotenje zdravstvene obravnave, kot so strokovne smernice
in klinične poti, pomanjkljiv pa je tudi nadzor nad kakovostjo oskrbe.
Zagotoviti bo treba tudi ustrezne oblike usposabljanja za vse profile
zdravstvenih delavcev.
Da bi bili pri zdravljenju in rehabilitaciji lahko res
uspešni, potrebujemo dobro sodelovanje bolnika. Pacient mora biti opolnomočen:
seznanjen s cilji zdravstvene obravnave, potekom zdravljenja, možnimi izidi in
postopki zdravljenja. Opolnomočen in motiviran pacient lahko tudi sam bolje
prispeva v procesu zdravljenja in prevzame odgovornost za svoje zdravje.
SZO v poročilu (EUR/RC65/8, Regionalni odbor SZO za Evropo,
Vilnus, Litva 2015)26 o izvajanju Talinske listine27 o
razvoju zdravstvenih sistemov v Evropi, ki je bila sprejeta leta 2008 in
predstavlja nadaljevanje zavez Ljubljanske listine iz leta 1996,28 izpostavlja
kot največje izzive pri razvoju zdravstvenih sistemov krepitev sistema javnega
zdravja in primarnega zdravstvenega varstva ter zagotavljanje boljše
koordinacije med vsemi deli sistema zdravstvenega varstva, skladno s potrebami
pacientov. Poročilo kot ključno izhodišče za spremembe postavlja potrebe ljudi,
poudarja pa tudi nujnost krepitve upravljanja v sistemu zdravstvenega varstva
in vlaganja v načrtovanje in usposabljanje delovne sile, ki bo sposobna
izvajati storitve in programe po novih konceptih in modelih.
SPECIFIČNI CILJI:


Optimizacija zdravstvene oskrbe:
·  
  integrirana in celovita obravnava;
·  
  enaka dostopnost do kakovostne in varne oskrbe čim bližje
  prebivalcem;
·  
  usmerjenost v preventivno zdravstveno varstvo;
·  
  boljša povezanost med ravnmi zdravstvene dejavnosti in s
  socialnim varstvom;
·  
  upoštevane spreminjajoče se zdravstvene potrebe starajoče se
  populacije;
·  
  usmerjenost v uporabnika in njegovo opolnomočenje.


6.2.1  Celovito obvladovanje kroničnih bolezni in
stanj
Obvladovanje najbolj razširjenih kroničnih bolezni, ki
predstavljajo velik delež umrljivosti prebivalstva in veliko ekonomsko breme,
zahteva celovit pristop, ki bo vključeval ukrepe primarne preventive, zgodnje
odkrivanje bolezni in presejanje, diagnostiko in zdravljenje, rehabilitacijo in
paliativno oskrbo. V Sloveniji smo v preteklosti na nacionalni ravni sprejeli
nekaj strateških dokumentov za zagotavljanje celovitejšega pristopa in
integrirane obravnave nekaterih kroničnih bolezni (Pravilnik o preprečevanju
srčno-žilnih bolezni, Državni program obvladovanja raka, Nacionalni program
obvladovanja sladkorne bolezni, Strategija za preprečevanje in obvladovanje
okužbe s HIV), nimamo pa krovnega dokumenta, v katerem bi opredelili vizijo,
cilje, aktivnosti, ukrepe in kazalnike za spremljanje napredka na področju
obvladovanja kroničnih bolezni. Vertikalni pristopi, ki obravnavajo posamezno
bolezen, so razkrili pomanjkljivosti sistema zdravstvenega varstva in
zagotovili nekaj dobrih praks. Za enoten pristop k različnim kroničnim
boleznim, ki bi omogočal povezovanje med specialnostmi in med ravnmi za bolj
celovito/integrirano obravnavo v Sloveniji potrebujemo krovno strategijo za
obvladovanje kroničnih bolezni. Samo tako bomo lahko omogočili, da bo enake
pozornosti deležen bolnik s sladkorno boleznijo, rakom, nevrodegenerativno
boleznijo, duševno boleznijo ali katero koli drugo kronično boleznijo. Pomemben
element celovite obravnave je tudi opolnomočenje bolnika, da lahko najbolje
prispeva k obravnavi svoje bolezni.
Obvladovanje kroničnih bolezni in stanj je pomembna tema tudi
v razpravah na ravni EU. Na področju obvladovanja kroničnih bolezni, vključno z
rakom in nevrodegenerativnimi boleznimi, so bile sprejete številne zaveze tudi
na politični ravni, kot so npr. sklepi Sveta EU, ki jih upoštevamo tudi v
Sloveniji.
Aktivnost: Celovit pristop k obvladovanju kroničnih bolezni
Zagotovili bomo dobro
sodelovanje med vsemi deležniki, vključno z bolniki. Za področja obvladovanja
sladkorne bolezni in raka imamo že sprejete celovite programe, ki sledijo najboljšim
praksam na tem področju – tako doma kot v tujini. Na osnovi vrednotenja
izvajanja teh programov v prvih petih letih in izkušenj pri izvajanju programa
preprečevanja srčno-žilnih bolezni bomo te programe dopolnili in pripravili
periodične načrte za njihovo nadaljnje izvajanje. Dobre prakse pri
zagotavljanju celovite/integrirane obravnave bolnikov s kronično boleznijo bodo
izhodišče za razvoj na področju obvladovanja drugih kroničnih bolezni.


Ukrep 1 Strategija za
  obvladovanje kroničnih bolezni


Specifični cilji: S to aktivnostjo in ukrepi bomo prispevali k
integrirani in celoviti obravnavi; upoštevanju spreminjajočih se zdravstvenih
potreb starajoče se populacije; k usmerjenosti v pacienta in njegovo
opolnomočenje.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Integrirana in celovita obravnava 
 
Upoštevane spreminjajoče se zdravstvene potrebe starajoče se
  populacije 
 
Usmerjenost v uporabnika in njegovo opolnomočenje

Strategija za obvladovanje kroničnih bolezni, objavljena na spletni
  strani MZ

Število

0

2015

1

MZ

2018

Proračun RS, ZZZS


Akcijski načrti za izvajanje Strategije za obvladovanje kroničnih
  bolezni, objavljeni na spletni strani MZ

Število

0

2015

8

MZ

2025


Nosilec: MZ
6.2.2  Zdravstvena dejavnost na primarni ravni
Kakovostno organizirana zdravstvena dejavnost na primarni
ravni mora zagotavljati hiter in enostaven dostop do najširšega možnega nabora
storitev in omogočati celovito in kontinuirano obravnavo pacienta čim bližje
domu. K uspešnosti sistema zdravstvenega varstva najbolje prispeva takrat, ko
deluje kot koordinator oskrbe in se dobro povezuje z drugimi izvajalci
zdravstvene oskrbe, socialnim varstvom in javnim zdravjem.
V primerjavi z drugimi državami OECD imamo nižjo
preskrbljenost z zdravniki, vendar pa v primerjavi z nekaterimi državami EU v
Sloveniji zdravnik družinske medicine le izjemoma obravnava otroke. Ob timih
družinskih zdravnikov na primarni ravni s svojimi timi delujejo zobozdravniki,
pediatri in ginekologi, brez napotitve pa so dostopni tudi psihiatri.
Za krepitev zdravstvene dejavnosti na primarni ravni,
vključno s patronažno službo, potrebujemo predvsem oceno potreb po kadrovskih
in finančnih virih in strategijo razvoja primarne zdravstvene dejavnosti,
skladno s sodobnimi izzivi pa bo treba prenoviti tudi preventivne in druge
programe (glej poglavje 6.1.3) ter zagotoviti boljše povezovanje z drugimi
izvajalci zdravstvene oskrbe, vključno z lekarniškimi farmacevti ter socialnimi
službami in javnim zdravjem.
Za izboljšanje dostopa in kakovosti zdravstvene oskrbe
pacientov je bilo doslej na področju osnovne zdravstvene dejavnosti že
izvedenih nekaj aktivnosti. Leta 2011 smo na področju družinske medicine začeli
z uvajanjem t. i. referenčnih ambulant družinske medicine (RADM), ki
predstavljajo organizacijsko in vsebinsko nadgradnjo dela v ambulanti osebnega
zdravnika, saj se je timu za polovico delovnega časa pridružila diplomirana
medicinska sestra. Ta prispeva k celoviti obravnavi pacientov s stabilno
kronično boleznijo, vključno z izobraževanjem pacientov, in zagotavlja aktiven
pristop k preventivni dejavnosti (preventivni pregledi). Za RADM je značilen
prenos določenih aktivnosti z zdravnika na diplomirano medicinsko sestro
oziroma diplomiranega zdravstvenika, saj diplomirana medicinska sestra spremlja
paciente s kronično obstruktivno pljučno boleznijo, astmo, sladkorno boleznijo,
srčnim popuščanjem, depresijo, bolečinami v križu, arterijsko hipertenzijo in
kroničnim ledvičnim obolenjem. S pomočjo vprašalnikov svetuje glede dejavnikov
tveganja, kot so alkohol, kajenje, visok pritisk, holesterol, depresija. Na
področju obravnave kroničnih pacientov se že vzpostavljajo protokoli obravnave
kroničnih bolezni, ki so dogovorna pot obravnave pacientov med primarno in
sekundarno ravnjo. Trenutno deluje 585 tovrstnih ambulant in pomenijo pomemben
napredek v timski obravnavi pacientov v ambulanti družinske medicine. Kazalniki
kakovosti za spremljanje dela v RADM so dogovorjeni in predstavljajo dobro
osnovo za spremljanje uspešnosti programa v prihodnosti.
V letu 2013 je MZ pripravilo Javno mrežo primarne zdravstvene
dejavnosti v Republiki Sloveniji za področji ambulante splošne oziroma
družinske medicine in pediatrije na primarni ravni.29 Za določanje
mreže na primarni ravni je MZ upoštevalo združen sistem glavarine, ki se meri s
številom opredeljenih oseb, in sistem glavarinskih količnikov kot uteži, ki so
vezane na starostne skupine opredeljenih oseb. Cilj ministrstva je bil na
primarni ravni v obdobju 2014–2018 zagotoviti en tim specialistične ambulante
družinske medicine oziroma pediatrične ambulante na 1.500 prebivalcev. Za
doseganje kakovosti in varnosti ter enake dostopnosti prebivalstva pa naj
obremenitev zdravnika ne bi bistveno presegala 2.000 glavarinskih količnikov.
Do leta 2018 se bodo spremljale obremenitve ambulant na primarni ravni, na
podlagi teh podatkov pa se bo ugotovilo, ali je obstoječi sistem glavarinskih
količnikov še primeren, in se tako v sodelovanju z zdravniško stroko po potrebi
določilo nove.
Za izboljšanje dostopnosti in zadovoljevanje specifičnih
potreb prebivalcev v ruralnem okolju bo v okviru zdravstvene dejavnosti na
primarni ravni treba zagotoviti dovolj kapacitet in vzpostaviti pozitivne
spodbude za delo v teh okoljih. Na področju stomatologije, predšolskega in
šolskega zdravstvenega varstva ter reproduktivnega zdravstvenega varstva žensk
bo treba prenoviti preventivne programe. Za zagotavljanje dostopnosti do
kakovostne obravnave za ranljive skupine prebivalstva in zmanjševanje
neenakosti v zdravju bo ključen razvoj na področju patronažne dejavnosti.
Patronažno varstvo je bilo do neke mere kot prednostno
področje umeščeno že v Resolucijo o nacionalnem planu zdravstvenega varstva
2008–2013 "Zadovoljni uporabniki in izvajalci zdravstvenih storitev"
(Uradni list RS, št. 77/08). Že takrat je bilo ugotovljeno, da pomemben del
dejavnosti preventive, zdravljenja na domu in paliativne oskrbe ter dolgotrajne
oskrbe opravljajo patronažne medicinske sestre, ki so samostojne nosilke
dejavnosti.
Zobozdravstvena dejavnost na primarni ravni v Sloveniji je
kljub temu, da so zobozdravstvene storitve pravica iz obveznega zdravstvenega
zavarovanja in da so formalno dostopne, pomanjkljivo urejena. Financiranje ni
transparentno, kar je dediščina sprememb izpred 20 let. Zaradi pomanjkanja
epidemioloških podatkov ni podlag za načrtovanje in pripravo strategije zobozdravstvene
dejavnosti. Bolezni ustne votline so pomemben javnozdravstveni problem, saj
slabo ustno zdravje pomembno vpliva na splošno zdravje prebivalstva. Nekatere
bolezni ustne votline so povezane s kroničnimi boleznimi (npr. sladkorno
boleznijo). Bolečina, motnje pri žvečenju, hranjenju, komunikaciji, ki so lahko
posledica slabega ustnega zdravja, vplivajo tudi na kakovost življenja in
produktivnost. Zagotoviti je treba kakovostno zobozdravstveno dejavnost na vseh
ravneh, spremljano s kazalniki kakovosti. Uskladiti bomo morali potrebe
prebivalstva, pravice iz obveznega zdravstvenega zavarovanja, pravice iz
košarice pravic in razpoložljiva sredstva za zobozdravstveno dejavnost. Nujni
bodo posodobitev in poenotenje preventivne dejavnosti na področju zobozdravstva
za otroke in mladostnike in uvedba preventivne dejavnosti na področju odraslega
zobozdravstva. Izboljšati bo treba dostopnost do najosnovnejših protetičnih
nadomestkov za ogrožene skupine prebivalstva (starejši, socialno ogroženi …)
ter predvsem omogočiti pacientom z zmanjšanimi zmožnostmi in posebnimi
potrebami enakopravno obravnavo.
V Sloveniji je trenutno število zobozdravnikov nad povprečjem
EU, zato bo na področju splošnega zobozdravstva poleg enakomerne dostopnosti do
zobozdravnika s sprejemljivimi čakalnimi dobami treba načrtovati tudi število
zobozdravnikov in programov za izvajanje zobozdravstvene dejavnosti v skladu s
potrebami prebivalstva in zmožnostmi financiranja.
Aktivnost: Krepitev primarnega zdravstvenega varstva
S krepitvijo mreže na primarni
ravni zdravstvenega varstva bomo izboljšali dostopnost do zdravstvenih storitev
čim bližje prebivalcem in omogočili celostno obravnavo ter usmerjenost v
preventivno zdravstveno varstvo. Zagotovili bomo tudi boljšo povezanost
primarnega zdravstvenega varstva z drugimi izvajalci zdravstvene dejavnosti, s
socialnim varstvom in javnim zdravjem.


Ukrep 1 Sprejem strategije
  razvoja zdravstvene dejavnosti na primarni ravni
Ukrep 2 Evalvacija projekta
  RADM in širitev RADM v družinski medicini ter izdelava modela RADM za druge
  specialnosti na primarni ravni zdravstvenega varstva
Ukrep 3 Poročilo o obremenitvah
  ambulant na primarni ravni od leta 2013 do leta 2018 in predlog sprememb
  obstoječega sistema glavarinskih količnikov
Ukrep 4 Sprejem protokolov
  (pisnih dogovorov) o načinu sodelovanja med ravnmi, vključno z implementacijo
  modela vključevanja lekarniškega farmacevta in sodelovanja primarne
  zdravstvene dejavnosti s socialnim varstvom ter vzgojo in izobraževanjem
Ukrep 5 Projekt nadgradnje
  patronažnega varstva na primarni ravni (posvet in spremembe v organizaciji in
  financiranju – projekt)
Ukrep 6 Sprejem celovite
  strategije razvoja zobozdravstva v Sloveniji – z določitvijo mreže
  zobozdravstvene dejavnosti, opredelitvijo programa in prenovo modela
  financiranja zobozdravstvenih storitev


Specifični cilji: S to
aktivnostjo in ukrepi bomo prispevali k: dostopnosti do kakovostne oskrbe na
primarni ravni zdravstvenega varstva; učinkovitemu obvladovanju čakalnih vrst;
integrirani in celoviti obravnavi; upoštevanju spreminjajočih se zdravstvenih
potreb starajoče se populacije; usmerjenosti v uporabnika ter opolnomočenju
pacientov.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni
okvir

Vir sredstev za predvidene ukrepe


Integrirana in celovita obravnava
 
Enaka dostopnost do kakovostne in varne oskrbe čim bližje prebivalcem
 
Usmerjenost v preventivno zdravstveno varstvo
 
Boljša povezanost med ravnmi zdravstvene
dejavnosti in s socialnim varstvom
 
Upoštevane spreminjajoče se zdravstvene potrebe starajoče se
  populacije
 
Usmerjenost v uporabnika in njegovo opolnomočenje

Poročila o izvajanju Strategije razvoja zdravstvene dejavnosti na
  primarni ravni, objavljena na spletni strani

Število

0

2015

5

MZ, NIJZ

Sprejeta 2016, poročila na dve leti do 2025

ZZZS,
sredstva EU


Poročilo o obremenitvah ambulant na primarni ravni od leta 2013 do
  leta 2018 in predlog sprememb obstoječega sistema glavarinskih količnikov 

Število

0

2013

1

MZ

2018


Poročilo o evalvaciji referenčnih ambulant, objavljeno na spletni
  strani MZ

Število

0

2015

1

NIJZ

2018


Nosilec: MZ, ZZZS, MDDSZ, MIZŠ
6.2.3  Celovita/integrirana zdravstvena oskrba
Horizontalna in vertikalna povezanost obravnave v zdravstvu v
Sloveniji še vedno ni ustrezno zagotovljena. Horizontalna povezanost obravnave
se nanaša predvsem na sodelovanje različnih specialnosti in strok na isti
ravni, vertikalna povezanost pa zagotavlja usklajeno zdravstveno obravnavo med
različnimi ravnmi zdravstvene dejavnosti. Ključni cilj tovrstnega povezovanja
je celovit oziroma integriran pristop k pacientu v celotnem procesu obravnave
(diagnostika, zdravljenje, preprečevanje zapletov, rehabilitacija), ki
zagotavlja najboljši rezultat.
Čeprav obstaja vrsta primerov dobrih praks na posameznih
področjih, v Sloveniji v prakso še vedno niso vpeljana orodja, ki omogočajo
načrtovanje in izvajanje celovite/integrirane oskrbe, kot so klinične smernice,
klinične poti, koordinator obravnave in protokoli sodelovanja med ravnmi
zdravstvenega varstva in s socialnim varstvom.
Pomemben izziv na sekundarni ravni predstavlja premik
specialistične obravnave pacienta iz bolnišnice v specialistično ambulanto in
domače okolje. Tovrstna nadgradnja sistema zdravstvenega varstva je še zlasti
pomembna na področju paliativne dejavnosti, duševnega zdravja, obravnave
demence, geriatrične in dolgotrajne oskrbe.
Aktivnost: Zagotovitev celovitega/integriranega pristopa do
pacienta v celotnem procesu obravnave
Zagotovili bomo
celovit/integriran pristop (projekt) do pacienta v celotnem procesu obravnave
in uvedli funkcijo koordinatorja obravnave (case manager), ki bo bolniku
načrtoval obravnave, ga usmerjal in mu svetoval. Zagotovili bomo protokole
sodelovanja med različnimi specialnostmi in ravnmi (glej poglavje 6.2.2).
Vzpostavili bomo dosledno načrtovanje odpusta pacienta po končanem zdravljenju
in prehod v druge oblike obravnave, v kar bodo vključeni izbrani zdravnik in
diplomirana medicinska sestra v referenčni ambulanti, patronažna služba ter
socialno varstvo, kadar bo to primerno. Osnova za izboljšanje povezovanja bodo
opredeljena klinična pot, vzpostavljeni protokoli komunikacije med različnimi
ravnmi, specialnostmi in službami (vključno s socialnim varstvom) in
zagotovljen ustrezen informacijski sistem (poglavje 6.3). Zagotovili bomo
klinične smernice, ki bodo podpirale integrirano/celovito zdravstveno oskrbo
pacienta.


Ukrep 1 Projekt za
  celovit/integriran pristop do pacienta v celotnem procesu obravnave
Ukrep 2 Prenova usmeritev za
  vzpostavitev kliničnih poti
Ukrep 3 Nacionalne usmeritve za
  pripravo kliničnih smernic za posamezna področja medicinske obravnave


Specifični cilj: Z aktivnostjo in ukrepi na tem področju
prispevamo k integrirani in celoviti obravnavi.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni
okvir

Vir sredstev za predvidene ukrepe


Integrirana in celovita obravnava

Poročila o izvajanju projekta za celovito/integrirano obravnavo

Število 

0

2015

2

MZ

2017–2022

Proračun RS


Nosilci: MZ, RSK-ji
6.2.4  Rehabilitacija in reintegracija pacientov
Število invalidov druge in tretje kategorije je zelo visoko,
s staranjem delovne populacije pa se še pričakuje povečevanje invalidnosti.
Glavni vzrok za omejeno delazmožnost in socialno vključenost so kostno-mišične
bolezni. Za čimprejšnjo vrnitev v delovno in socialno okolje sta ključni
ustrezna rehabilitacija in reintegracija pacienta, ki večinoma še nista
integralni del celovite zdravstvene oskrbe in se ne načrtujeta vzporedno z
načrtovanjem zdravljenja oziroma nista predmet načrta odpusta. Programi
rehabilitacije in reintegracije se izvajajo na različnih ravneh zdravstvene
oskrbe. Poklicna rehabilitacija na primarni ravni in vračanje na delo sta
področji, kjer sodelovanje ponekod že poteka, vendar ni sistemsko urejeno.
Pri možganskih poškodbah se npr. soočamo s problemom nadaljevanja
akutne/postakutne obravnave oseb s pridobljeno možgansko poškodbo (PMP)
(bolnišnična obravnava) v podaljšani intenzivni rehabilitaciji ali dolgotrajni
rehabilitaciji z dnevnimi in celodnevnimi oblikami rehabilitacijskih obravnav,
podpornimi obravnavami ter storitvami v skupnosti. Socialna in zdravstvena
obravnava sta v dolgotrajni rehabilitaciji oseb s pridobljeno možgansko
poškodbo (PMP) sicer vsaka zase strokovno opredeljeni, vendar manjkata
opredelitev celovite obravnave z ustrezno povezavo med zdravstvom, socialnim
varstvom in šolstvom ter oblikovanje mreže storitev glede na regionalna
področja z ustrezno dostopnostjo do storitev dolgotrajne rehabilitacije.
Aktivnost: Zagotavljanje programov rehabilitacije in
reintegracije, skladno s potrebami prebivalstva
Programe rehabilitacije in
reintegracije bomo prilagodili, razvijali in širili glede na potrebe vseh
skupin prebivalstva, zagotovili spremljanje in, kadar je to potrebno, nadaljnje
zdravljenje. Preoblikovali bomo strokovne in kadrovske smernice in doktrino, ki
bodo predstavljale izhodišče za širitev rehabilitacijskih programov. Za
celovito rehabilitacijo in integracijo bomo vzpostavili rehabilitacijske time,
v katere se bodo vključevali strokovnjaki različnih specialnosti in strok.
Zagotovili bomo hitro in usklajeno rehabilitacijo z dobrim sodelovanjem v
interdisciplinarnem timu različnih strokovnjakov za čimprejšnje vračanje na
delo in socialno aktivacijo. Z razvojem skupnostne skrbi in mreže izvajalcev
dolgotrajne rehabilitacije za osebe s PMP bomo povezali programe zdravstvene in
socialne obravnave vseh izvajalcev, vključenih v mrežo, in jih približali
uporabniku. Zagotovili bomo prostorske kapacitete za rehabilitacijo oseb po
nevroloških obolenjih.


Ukrep 1: Analiza stanja in
  potreb po programih rehabilitacije in reintegracije
Ukrep 2: Smernice za programe
  rehabilitacije in reintegracije ter nadgradnja aktivnosti področja delovne
  rehabilitacije
Ukrep 3: Projekt dolgotrajne
  rehabilitacije oseb s PMP
Ukrep 4: Zagotovitev prostorskih
  kapacitet za rehabilitacijo in reintegracijo po nevroloških obolenjih in
  poškodbah glave ter zagotovitev prostorskih kapacitet za reintegracijo teh
  oseb po zaključeni rehabilitaciji


Specifični cilj: Z aktivnostmi in ukrepi na tem področju
prispevamo k: integrirani in celoviti obravnavi, ki bo zagotavljala čimprejšnjo
pacientovo družbeno in poklicno udejstvovanje; upoštevanju spreminjajočih se
zdravstvenih potreb starajoče se populacije; usmerjenosti v pacienta ter
opolnomočenju pacientov.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Integrirana in celovita obravnava

Analiza stanja in potreb po programih rehabilitacije in reintegracije,
  objavljena na spletnih straneh MZ

Število

0

2015

1

MZ

2017

Proračun RS, sredstva EU


Smernice za programe rehabilitacije in reintegracije, objavljene na
  spletnih straneh MZ, MDDSZ, ZZZS in ZZS

Število

0

2015

1

MZ

2020


Nosilec: MZ, ZZZS,
MDDSZ, Uri – Soča, UKC – KIMPDŠ
6.2.5  Organizacija nujne medicinske pomoči
Sedanja organizacija nujne medicinske pomoči (NMP) v
Sloveniji ne omogoča optimalne kakovosti in uspešnosti obravnave življenje
ogrožajočih akutnih zdravstvenih stanj. Nadgradnja sistema zdravstvenega varstva
za hitro in učinkovito obravnavo nujnih primerov, ki je v teku, temelji na
reorganizaciji NMP – tako na primarni kot tudi sekundarni ravni zdravstvene
dejavnosti. Vključuje vzpostavitev urgentnih centrov in enote dispečerske
službe zdravstva ter posledično pomeni reorganizacijo obstoječe mreže ekip
službe nujne medicinske pomoči. Področje ureja novi Pravilnik o službi nujne
medicinske pomoči (Uradni list RS, št. 81/15). S tem bodo zagotovljeni
optimalna organizacija službe nujne medicinske pomoči, hitra oskrba pacienta
ter učinkovito razpolaganje s kadrovskimi viri in opremo. Reorganizacija službe
nujne medicinske pomoči pomeni nujno odpravo razlik med regijami v
infrastrukturi za izvajanje NMP in zagotavlja uspešnost zdravljenja akutnih
obolenj, ki zahtevajo hitro obravnavo.
Aktivnost: Okrepitev službe nujne medicinske pomoči in
izboljšanje dostopnosti do nujne medicinske pomoči
Z umestitvijo urgentnih centrov
za odrasle in otroke v mrežo izvajalcev zdravstvene dejavnosti in
vzpostavitvijo enote dispečerske službe zdravstva bomo omogočili optimalno
hitrost in uspešnost obravnave življenje ogrožajočih akutnih stanj.


Ukrep 1 Projekt vzpostavitve
  delovanja mreže urgentnih centrov in enotne dispečerske službe zdravstva
  (dispečerskih centrov) za zagotavljanje zmogljive in hitre podatkovne ter
  transportne povezave med omenjenimi deležniki in z regijskimi centri za
  obveščanje, ki sprejemajo klice v sili na številki 112
Ukrep 2 Protokoli za povezovanje
  mreže urgentnih centrov z ostalimi zdravstvenimi dejavnostmi


Specifični cilj: Z aktivnostmi in ukrepi na tem področju bomo
zagotovili enako dostopnost do kakovostne in varne oskrbe čim bližje
prebivalcem.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir 
sredstev
za predvidene ukrepe


Enaka dostopnost do kakovostne in varne zdravstvene oskrbe čim bližje
  prebivalcem

Poročilo o izvajanju projekta vzpostavitve urgentnih centrov in
  dispečerskih centrov, objavljeno na spletni strani MZ

Število

0

2015

3

MZ

2016

Proračun RS, sredstva EU


Protokoli za povezovanje mreže urgentnih centrov z ostalimi
  zdravstvenimi dejavnostmi, objavljeni na spletni strani MZ

Število

0

2015

20

MZ

2019


Nosilec: MZ, ZZZS,
SZD, ZZS, RSK-ji
6.2.6 Dejavnost laboratorijske medicine
Dejavnost laboratorijske medicine je po veljavni zakonodaji
del zdravstvene dejavnosti. Po nekaterih podatkih iz tujine je več kot tri
četrtine kliničnih odločitev v zdravstvu vezanih na izvide laboratorijskih
preiskav. Področje laboratorijske medicine je torej izjemno pomembno za
zagotavljanje kakovostne obravnave pacientov in njihovo varnost kot tudi za obvladovanje
stroškov zdravstvene obravnave.
V Sloveniji je laboratorijska dejavnost razdrobljena,
rezultati laboratorijskih preiskav pogosto niso primerljivi med različnimi
izvajalci in za izvajanje posameznih vrst preiskav niso določeni nacionalni
referenčni centri. Mreža laboratorijev (znotraj ZD, splošnih bolnišnic (SB),
univerzitetnih kliničnih centrov (UKC) in samostojnih) ne ustreza potrebam po
zadostni koncentraciji preiskav in ustrezni kadrovski zasedbi. Področje
laboratorijskih preiskav/laboratorijske medicine je bilo do sprejetja
Pravilnika o pogojih, ki jih morajo izpolnjevati laboratoriji za izvajanje
preiskav na področju laboratorijske medicine, zanemarjeno in še posebej na
področju primarnega zdravstva podnormirano. Ukrepi izvajanja tega pravilnika so
se v zadnjih desetih letih izkazali za pomemben dejavnik dviga kakovosti in
varnosti in jih je smiselno nadgraditi s strateško vizijo, ki bo opredelila
tudi mednarodno usklajene, priznane in standardizirane postopke ugotavljanja
usposobljenosti laboratorijev. Zagotavljanje kakovosti na področju
laboratorijske dejavnosti v statistično opredeljenih regijah države ni
enakomerno. Nujno je, da so laboratorijski izvidi, ki omogočajo zdravniku
odločanje o ukrepih in terapiji, zanesljivi, primerljivi skozi daljše časovno
obdobje ter dostopni različnim zdravstvenim izvajalcem, ki obravnavajo bolnika.
Po podatkih EU se delež laboratorijskih preiskav v povprečju
na letni ravni povečuje za več kot 8 odstotkov, kar predstavlja razlog za
ukrepanje. Ukrepi za obvladovanje stroškov za laboratorijske preiskave morajo
temeljiti na: integraciji in povezovanju izvajalcev laboratorijske dejavnosti v
regijah; sodelovanju z naročniki diagnostičnih storitev; upoštevanju kadrovskih
normativov za minimalno laboratorijsko ekipo, ki lahko učinkovito podpira
obravnavo pacientov (24/7 oziroma 12/5); odgovornosti specialista ustrezne
laboratorijske smeri (na primarni ravni predvsem specialist medicinske
biokemije) za kakovost izvedbe laboratorijskih storitev.
Na področju mikrobiološke laboratorijske dejavnosti je nujno
opredeliti mrežo laboratorijev, ki je zaradi obvladovanja nalezljivih bolezni,
obvladovanja odpornosti mikroorganizmov in preprečevanja in obvladovanja okužb,
povezanih z zdravstveno oskrbo, v javnem interesu. Zagotoviti je treba
diagnostično javnozdravstveno pedagoško in raziskovalno dejavnost s ciljem
hitrega in učinkovitega odziva na izredne dogodke.
Aktivnost: Krepitev nacionalne mreže laboratorijev
Definirali bomo javno
laboratorijsko dejavnost za zdravstvo, mrežo izvajalcev, zmogljivosti in
standarde kakovosti. Vzpostavil bomo nacionalne referenčne centre za izvajanje
posameznih preiskav.


Ukrep 1 Strategija razvoja
  laboratorijske dejavnosti
Ukrep 2 Projekt vzpostavitve
  referenčnih centrov in mreže medicinskih laboratorijev


Specifični cilj: Z aktivnostmi
in ukrepi na tem področju bomo zagotovili enako dostopnost do kakovostne in
varne oskrbe čim bližje prebivalcem.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni
okvir

Vir sredstev za predvidene ukrepe


Enaka dostopnost do kakovostne in varne laboratorijske oskrbe čim
  bližje prebivalcem

Strategija razvoja laboratorijske dejavnosti, objavljena na spletnih
  straneh MZ

Število

0

2015

1

MZ

2018

Proračun RS, ZZZS, sredstva EU


Poročilo o izvedbi projekta vzpostavitve referenčnih centrov in mreže
  medicinskih laboratorijev

Število

0

2015

1

MZ

2022


Nosilec: MZ, NLZOH
6.2.7  Duševno zdravje
Duševne bolezni predstavljajo družbeno in ekonomsko breme, ki
naj bi po ocenah strokovnjakov v prihodnje še naraščalo. Kakovostni programi
krepitve duševnega zdravja, preprečevanja, zgodnjega odkrivanja in zdravljenja
duševnih motenj, psihoterapije, rehabilitacije in socialne integracije oseb s
težavami v duševnem zdravju še niso enako dostopni za vse skupine prebivalstva.
To še zlasti velja za ranljive skupine, kamor uvrščamo otroke in mladostnike,
starejše, revne, osebe z različnimi oblikami oviranosti, priseljence in etnične
manjšine, vključno z Romi, in nekatere druge skupine prebivalstva. Čeprav
obstaja nekaj primerov dobre prakse, skupnostna skrb v Sloveniji še ni ustrezno
umeščena v celovito in integrirano obravnavo pacientov s težavami v duševnem
zdravju. Manjka strateški pristop do zagotavljanja oskrbe pacientov s težavami
v duševnem zdravju, ki bo zagotavljal dobro povezanost različnih profilov
znotraj zdravstva in omogočal optimalno sodelovanje zdravstvenega varstva z
resorjem socialnega varstva in drugimi resorji na tem področju, tako da bo
pacient deležen celovite oskrbe in pomoči v okolju, kjer dela in živi.
Aktivnost: Razvoj in krepitev področja duševnega zdravja
Naredili bomo oceno potreb po celovitem zdravljenju in
obravnavi oseb s težavami v duševnem zdravju, ki bo izhodišče za načrtovanje
zmogljivosti in na podlagi katere se bodo lahko različne službe povezale in
zagotovile celovito zdravstveno in socialno obravnavo pacienta s težavami v
duševnem zdravju. Zdravljenje osebe s težavami v duševnem zdravju v hospitalni
in izvenhospitalni dejavnosti ter njegova psihosocialna in zaposlitvena
rehabilitacija v skupnosti bosta predstavljala sestavni del istega procesa. Da
bi zagotovili nepretrgano in učinkovito obravnavo oseb z duševnimi motnjami,
bomo razvijali povezovanje med primarno in sekundarno ravnjo zdravstvene
dejavnosti ter skupnostno skrb čim bližje domu uporabnika. Posebna pozornost bo
namenjena prehodu z različnih oblik institucionalne oskrbe do storitev v
skupnosti in pacientom s težavami v duševnem zdravju iz ranljivih skupin
prebivalstva, tudi v smislu boljše povezanosti med zdravstvom in socialnim
varstvom, šolstvom in nevladnimi organizacijami.
Izziv predstavlja tudi forenzična obravnava psihiatričnih
bolnikov, za katero bomo vzpostavili multidisciplinarni sistem obravnave po
modelu modernih evropskih psihiatričnih bolnišnic, ki ga bosta sestavljala
zdravljenje in poforenzična psihosocialna rehabilitacijska obravnava, za kar bo
potrebno tesno sodelovanje področja zdravstva, sociale in pravosodja. V tem
trenutku namreč beležimo opazen delež povratnikov, ki krožijo v sistemu
zdravstvene, socialne in skupnostne obravnave.
Pri krepitvi duševnega zdravja
in preprečevanju duševnih motenj bomo zagotovili promocijo duševnega zdravja v
različnih življenjskih obdobjih in okoljih, zlasti na primarni ravni zdravstvenega
varstva s poudarkom na ranljivih skupinah prebivalstva.


Ukrep 1 Ocena potreb po
  celovitem zdravljenju in obravnavi oseb s težavami v duševnem zdravju
Ukrep 2 Sprejem novega
  nacionalnega programa varovanja duševnega zdravja
Ukrep 3 Spremembe Zakona o
  duševnem zdravju
Ukrep 4 Protokol sodelovanja
  zdravstvenega varstva z izvajalci na področju socialnega varstva in
  izobraževanja
Ukrep 5 Razvoj programov
  integrirane skupnostne obravnave in podpore osebam z dolgotrajnimi težavami v
  duševnem zdravju
Ukrep 6 Smernice za programe in
  storitve, ki jih bodo izvajale nevladne organizacije, prostovoljci, svojci in
  drugi
Ukrep 7 Razvoj modela nacionalne
  mreže služb za duševno zdravje otrok in mladostnikov


Specifični cilj: Z aktivnostmi na tem področju bomo zagotavljali:
celovito/integrirano obravnavo pacienta z duševnimi motnjami; enako dostopnost
do kakovostne obravnave čim bližje prebivalcem; boljšo povezanost med ravnmi
zdravstvene dejavnosti in s socialnim varstvom in usmerjenost v uporabnika in
njegovo opolnomočenje.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Celovita/integrirana obravnava pacienta z duševnimi motnjami
 
Enaka dostopnost do kakovostne obravnave čim bližje prebivalcem
 
Boljša povezanost med ravnmi zdravstvene dejavnosti in s socialnim
  varstvom
 
Usmerjenost v uporabnika in njegovo opolnomočenje

Nacionalni program varovanja duševnega zdravja, objavljen v UL

Število

0

2015

1

MZ

2017

Proračun RS, sredstva EU


Poročila o izvajanju Nacionalnega programa varovanja duševnega
  zdravja, objavljena na spletni strani MZ

Število

0

2015

3

MZ

2025


Spremembe Zakona o duševnem zdravju, objavljene v UL

Število

0

2015

1

MZ

2018


Protokol sodelovanja z izvajalci na področju socialnega varstva in
  izobraževanja, objavljen na spletnih straneh MZ

Število

0

2015

1

MZ

2019


Smernice za programe in storitve, ki jih bodo izvajale nevladne
  organizacije, prostovoljci, svojci in drugi, objavljene na spletni strani MZ

Število

0

2015

1

MZ

2019


Poročilo o izvedbi modela nacionalne mreže služb za duševno zdravje
  otrok in mladostnikov, objavljeno na spletni strani MZ

Število

0

2015

1

MZ

2017


Nosilec: MZ, MDDSZ
6.2.8  Geriatrija
Nepovezana, različno dostopna in nedorečena je tudi
zdravstvena obravnava tistih, ki imajo hkrati več zdravstvenih problemov
(multimorbidnost), socialne in druge probleme, potrebujejo geriatrično
obravnavo, rehabilitacijo, paliativno oskrbo in dolgotrajno oskrbo na domu po
zaključenem zdravljenju ali pomoč pri skrbi za svojo kronično bolezen ter pri
dnevnih aktivnostih.
V Sloveniji nimamo vzpostavljenega sistema, ki bi zagotavljal
sistematično prepoznavanje (geriatrična ocena) in najbolj optimalno oskrbo
pacientov, ki so krhki, multimorbidni in izpostavljeni tveganju za razvoj
nezmožnosti ali izgubo avtonomije. Ti pacienti potrebujejo celovit pristop, ki
ga zagotavlja interdisciplinarni tim s ciljem izboljšanja posameznikove
funkcije in kakovosti bivanja. Pomen usklajenosti oskrbe je pri vodenju
geriatričnega pacienta še bistveno večji kot pri vodenju pacienta s kronično
boleznijo. Polifarmacija, ki je posledica multimorbidnosti, in na drugi strani
omejena mobilnost ter zmanjšane kognitivne funkcije geriatričnih pacientov so
pogosto vzrok za neskladno jemanje zdravil. Osebna dostava zdravil in hkratno
preverjanje in svetovanje za njihovo pravilno jemanje pomembno prispevajo k
podaljšanju samostojnosti takih pacientov ter dokazano zmanjšajo resnost in
pojavnost z zdravili povezanih problemov.
Med letoma 1966 in 1988 je v Ljubljani že deloval Inštitut za
gerontologijo in geriatrijo, drugod po Sloveniji pa gerontološki dispanzerji.
Danes oskrbo doma živečih in institucionaliziranih starih oseb vodijo
specialisti družinske medicine. Na sekundarni ravni so starostniki obravnavani
pri specialistih za posamezne organske sisteme. Poleg Centra za geriatrično
medicino v UKC Ljubljana na področju geriatrične medicine usmerjeno delujejo
gerontopsihiatrični oddelki v psihiatričnih bolnišnicah. Izobraževanje je na
dodiplomski ravni v obliki samostojnega predmeta na Medicinski fakulteti
Maribor (MF-MB) in v obliki integralnega poučevanja na Medicinski fakulteti
Ljubljana (MF-LJ). Podiplomskega izobraževanja z možnostjo pridobitve dodatne usposobljenosti
ali specializacije v Sloveniji ni.
Stroka je pripravila predlog razvoja geriatrične medicine v
Sloveniji, ki v prvi fazi predvideva ustanovitev in financiranje ustreznih enot
v UKC Ljubljana in UKC Maribor, v nadaljevanju pa tudi v drugih bolnišnicah,
kjer bo izkazan interes in izpolnjeni ustrezni prostorski in kadrovski pogoji.
Ker se s starostniki najprej in največ srečujejo zdravstveni delavci v
primarnem zdravstvenem varstvu, jim bo treba zagotoviti ustrezna znanja in
kapacitete za prepoznavanje in obravnavo krhkosti pri pacientih. Tudi na tem
področju bo ključno zagotoviti dobro horizontalno in vertikalno povezanost
znotraj zdravstva in sodelovanje s socialnim varstvom.
Aktivnost: Zagotavljanje celovite geriatrične obravnave
krhkih in multimorbidnih pacientov
Geriatrično obravnavo bomo
umestili v zdravstveno dejavnost na vseh ravneh zdravstvenega varstva in
zagotovili povezovanje s socialnim varstvom za boljše prepoznavanje in
zadovoljevanje potreb po tovrstni obravnavi.


Ukrep 1 Vzpostavitev
  geriatričnih oddelkov in drugih oblik geriatrične obravnave na sekundarni
  ravni zdravstvenega varstva (npr. ambulante za obravnavo padcev)
Ukrep 2 Smernice in protokol za
  obravnavo krhkosti oziroma ogroženosti za razvoj nezmožnosti in izgube
  avtonomije ter usposabljanje za izvajanje smernic
Ukrep 3 Protokoli povezovanja
  zdravstva in socialnega varstva z namenom čim daljšega bivanja teh pacientov
  v domačem okolju
Ukrep 4 Smernice za vzpostavitev
  individualizirane preskrbe z zdravili, vključno z njihovo dostavo in skrbjo
  za varno in pravilno jemanje za krhke in multimorbidne paciente – tako v
  institucionalni kot domači oskrbi


Specifični cilj: Z aktivnostjo in ukrepi na tem področju bomo
zagotovili za vse enako dostopnost do kakovostnih in varnih zdravstvenih
storitev, integrirano in celovito obravnavo in upoštevanje spreminjajočih se
zdravstvenih potreb starajoče se populacije.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Za vse enaka dostopnost do kakovostne in varne oskrbe čim bližje
  prebivalcem
 
Integrirana in celovita obravnava
 
Upoštevane spreminjajoče se zdravstvene potrebe starajoče se
  populacije

Poročilo o vzpostavitvi geriatričnega oddelka oziroma druge oblike
  geriatrične obravnave na sekundarni ravni, objavljeno na spletni strani MZ

Število

0

2015

3

MZ

2017

Proračun RS, ZZZS, sredstva EU 


Smernice in protokol, objavljeni na spletni strani SZD, poročilo o
  usposabljanjih, objavljeno na spletni strani SZD

Število

0

2015

1

ZDS

Smernice in protokol do 2020, usposabljanja do 2025


Protokol sodelovanja zdravstva in socialnega varstva, objavljen na
  spletnih straneh MZ in MDDSZ

Število

0

2015

1

MZ

2020


Nosilec: MZ, MDDSZ
6.2.9  Dolgotrajna oskrba
S staranjem prebivalstva se povečuje število oseb, ki imajo
več bolezni hkrati (multimorbidnost), upad funkcionalnih sposobnosti in
potrebujejo storitve dolgotrajne oskrbe oziroma pomoč pri osnovnih dnevnih
aktivnostih (umivanje, oblačenje, skrb za inkontinenco, vstajanje iz postelje,
hranjenje …) ter instrumentalnih dnevnih aktivnostih (na primer nakupovanje,
plačevanje položnic, upravljanje s telekomunikacijskimi napravami,
gospodinjstvo). Pomoč pri osnovnih in podpornih dnevnih aktivnostih potrebujejo
tudi osebe z različnimi oviranostmi, ki niso odvisne od starosti. Dolgotrajna
oskrba je izrazito medsektorsko področje, zato jo je mogoče urediti le s
sodelovanjem med zdravstvenim in socialnim varstvom in vključevanjem svojcev,
prostovoljcev, nevladnih organizacij in zasebnega sektorja.
V Sloveniji smo v letu 2013 za dolgotrajno oskrbo porabili
9,6 odstotka celotnih zdravstvenih izdatkov. Delež sredstev za dolgotrajno
oskrbo, ki se financira iz zdravstva, se veča bistveno hitreje kot celotni izdatki
za zdravstveno varstvo (v letu 2003 8,1 odstotkov), večina sredstev pa se
zagotavlja iz javnih virov (SURS 2015, Izdatki in viri za zdravstveno varstvo).
Pomembno hitreje se povečujejo stroški za socialni del dolgotrajne oskrbe, ki
se pretežno krijejo iz zasebnih virov (v letu 2013 75 %).
Slovenija glede vključenosti ljudi v dolgotrajno oskrbo
zaostaja za povprečjem OECD, vendar se delež vključenih postopoma veča. Delež
populacije nad 65 let, ki je vključen v dolgotrajno oskrbo, je po podatkih SURS
v letu 2011 znašal 11,9 odstotkov (povprečje OECD 12,9 odstotkov). 35 odstotkov
prejemnikov dolgotrajne oskrbe je institucionaliziranih, 34 odstotkov je
deležnih dolgotrajne oskrbe na domu, približno 30 odstotkov pa prejema zgolj
dodatek za pomoč in postrežbo, da lahko plačajo pomoč na domu, in 1 odstotek je
tistih, ki so v institucijah deležni zgolj dnevne oskrbe. Pri tem gre 78
odstotka (2013) sredstev za dolgotrajno oskrbo za institucionalne oblike
dolgotrajne oskrbe, 22 odstotka za dolgotrajno oskrbo na domu. V skandinavskih
državah je ta delež obrnjen, v povprečju v EU pa je razmerje okoli 50: 50. V
Sloveniji je v obdobju 2000-2011 delež izdatkov za dolgotrajno oskrbo na domu
(patronaža, denarni prejemki, storitve pomoči na domu), ki se financira iz javnih
sredstev, v primerjavi z 19 državami OECD rasel najpočasneje. Večina držav je v
navedenem obdobju pospešila javna vlaganja v dolgotrajno oskrbo na domu, v
Sloveniji pa se še vedno največ investira v institucionalno oskrbo (UMAR,
Poročilo o razvoju 2015).
Ključni izziv v Sloveniji je zato vzpostavitev celovitega in
integriranega sistema dolgotrajne oskrbe, s poudarkom na
de-institucionalizaciji in razvoju skupnostnih oblik bivanja in varstva.
Neustrezna je tudi kadrovska struktura za dolgotrajno oskrbo na primarni ravni,
v domovih za starejše občane, v drugih socialnih zavodih, kakor tudi za
zagotavljanje dolgotrajne oskrbe v domačem okolju. Na področju dolgotrajne
oskrbe prepoznavamo potrebo po povečanju mreže patronažne službe ter
sodelovanju strokovnjakov različnih specialnosti, ki sodelujejo na področju
dolgotrajne oskrbe. Zlasti v domačem okolju bo treba zagotoviti večjo
povezanost socialne in zdravstvene obravnave. S finančnimi viri, ki so že na
voljo za zagotavljanje dolgotrajne oskrbe, ne bo mogoče ustrezno urediti in
razvijati dostopne, usklajene in kakovostne dolgotrajne oskrbe, v kateri bodo
upoštevane naraščajoče potrebe in sodobni pristopi in oblike delovanja, ki so
usmerjene na zagotavljanje nege in pomoči na domu.
Velik izziv pri zagotavljanju dolgotrajne oskrbe predstavlja
tudi porast oseb z demenco. Zdravljenje demence zahteva neprestano vključenost
ter sodelovanje svojcev, kasneje pa tudi dolgotrajno oskrbo. Zgodnja
diagnostika, izobraževanje svojcev in zdravljenje pacientov z blagim upadom
umskih sposobnosti oziroma demenco pomembno upočasni napredovanje bolezni,
izboljša pa tudi kakovost življenja pacientov in svojcev ter zmanjša število
bolnišničnih sprejemov in odloži premestitev bolnih v domsko oskrbo.
V reševanje problematike posledic demence se vključujeta
predvsem MZ in Ministrstvo za delo, družino, socialne zadeve in enake možnosti
RS (MDDSZ), zato je ključno stalno medsebojno sodelovanje in povezovanje, tako
med ministrstvi kot med pristojnimi inštitucijami na obeh področjih. V prihodnosti
so med pomembnejšimi nalogami krepitev storitev v domačem okolju in ustanovitev
centrov za demenco (dnevna oskrba, informacije o zdravljenju in drugo), kjer
osebe z demenco in njihovi svojci dobijo pomoč na enem mestu s pomočjo
zdravstvenega in socialnega tima.
Aktivnost: Vzpostavitev sistema dolgotrajne oskrbe
V prihodnje bomo zagotovili
celovito ureditev financiranja in izvajanja storitev socialne in zdravstvene
pomoči za osebe, ki so dolgotrajno odvisne od pomoči drugih. Sistem dolgotrajne
oskrbe, ki vključuje tudi osebno asistenco, bo temeljil na enotnem ocenjevanju
potreb in dostopu do storitev ter usklajenem izvajanju dejavnosti v različnih
oblikah. Vzpostavili bomo pogoje za razvoj različnih oblik dolgotrajne oskrbe
in podpore samostojnemu bivanju v domačem okolju in zagotovili povezovanje
resorja zdravstva in socialnega varstva in vključevanje lokalne skupnosti in
nevladnih organizacij. Hkrati si bomo z namenom čim daljšega bivanja v domačem
okolju prizadevali tudi za zagotovitev pogojev za zdrav način življenja in
socialno vključenost v vseh življenjskih obdobjih, tudi v starosti. Zagotovili
bomo dostopnost do informacij o storitvah in pomoči iz nevladnega, javnega in
zasebnega sektorja na enem mestu.


Ukrep 1 Sprejem Zakona o
  dolgotrajni oskrbi in osebni asistenci (MDDSZ)


Ukrep 2 Razvoj modelov
  skupnostnih oblik dolgotrajne oskrbe, vključno s spodbujanjem preventive,
  zgodnje rehabilitacije in uporabe IKT na področju dolgotrajne oskrbe in
  osebne asistence


Ukrep 3 Izvedba pilotnega
  projekta enotne vstopne točke za dolgotrajno oskrbo in osebno asistenco in
  koordinacije obravnave v skupnosti za uporabnike storitev dolgotrajne oskrbe
  in osebne asistence


Ukrep 4 Vzpostavitev enotne
  informacijske točke za dolgotrajno oskrbo in enotnega postopka ugotavljanja
  potreb po tuji pomoči in oskrbi


Specifični cilj: Z aktivnostmi in ukrepi na tem področju bomo
zagotovili za vse enako dostopnost do kakovostnih in varnih zdravstvenih
storitev, integrirano in celovito obravnavo, upoštevanje spreminjajočih se zdravstvenih
potreb starajoče se populacije.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Enaka dostopnost do kakovostne in varne oskrbe čim bližje prebivalcem

Sprejem Zakona o dolgotrajni oskrbi in osebni asistenci, objavljen v
  UL 

Število

0

2015

1

MDDSZ

2016

MDDSZ, ZZZS, MZ, sredstva EU


Integrirana in celovita obravnava
 
Upoštevane spreminjajoče se zdravstvene potrebe starajoče se populacije

Protokol sodelovanja s socialnim varstvom, vključno z izobraževanjem
  za delo na tem področju, objavljen na spletni strani MZ in MDDSZ

Število

0

2015

1

MZ, MDDSZ

2016, izobraževanje do leta 2020

 


Poročilo o izvedbi pilotnega projekta implementacije dolgotrajne
  oskrbe v praksi, objavljeno na spletni strani MZ in MDDSZ

Število

0

2015

1

MZ, MDDSZ

2018


Enotna informacijska točka za dolgotrajno oskrbo, vzpostavljena na
  spletni strani MZ in MDDSZ

Število

0

2015

1

MZ, MDDSZ

2018


Nosilec: MDDSZ, MZ,
ZZZS, lokalne skupnosti
Aktivnost: Ureditev področja obravnave pacientov z demenco
Za kakovostno obravnavo demence
bomo zagotovili celovit pristop, usklajeno delovanje različnih zdravstvenih
profilov, sodelovanje različnih ravni zdravstvenega varstva in povezovanje s
socialnim varstvom.


Ukrep 1 Sprejem strategije za
  obravnavo pacientov z demenco
Ukrep 2 Protokol sodelovanja s
  socialnim varstvom, vključno z izobraževanjem za delo na tem področju
Ukrep 3 Pilotni projekt implementacije dolgotrajne
  oskrbe pacientov z demenco


 


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Enaka dostopnost do kakovostne in varne oskrbe čim bližje prebivalcem
 
Integrirana in celovita obravnava
 
Upoštevane spreminjajoče se zdravstvene potrebe starajoče se
  populacije

Strategija za obravnavo pacientov z demenco, objavljena na spletni
  strani MZ

Število

0

2015

1

MZ

2016

MDDSZ, MZ, ZZZS, lokalne skupnosti


Protokol sodelovanja s socialnim varstvom, vključno z izobraževanjem
  za delo na tem področju, objavljen na spletni strani MZ in MDDSZ

Število

0

2015

1

MZ

2017


Poročilo o izvedbi Pilotnega projekta implementacije dolgotrajne
  oskrbe pacientov z demenco, objavljeno na spletni strani MZ, MDDSZ

Število

0

2015

1

MZ

2021


Nosilec: MDDSZ, MZ,
ZZZS, lokalne skupnosti
6.2.10  Paliativna oskrba
Paliativna oskrba se izvaja v sodelovanju zdravstvenega in
socialnega varstva in mora biti dostopna vsem, ki jo potrebujejo. Izvaja se v
skladu z državnim programom za paliativo. Je aktivna celostna pomoč pacientom
vseh starosti z napredovalo kronično neozdravljivo boleznijo in njihovim
bližnjim – slednjim tako v času bolezni kot v procesu žalovanja. Paliativna
oskrba ni opredeljena z določenim obolenjem, temveč temelji na oceni stanja
pacienta s katero koli napredovalo kronično boleznijo, oceni verjetne napovedi
njegove bolezni in oceni specifičnih potreb pacienta in njegovih bližnjih.
Oskrba se lahko začenja že zgodaj po diagnozi napredovale kronične
neozdravljive bolezni in se nadaljuje v procesu umiranja, smrti in žalovanja.
Namen paliativne oskrbe je izboljšati kakovost življenja
pacientom in njihovim bližnjim s preventivnimi ukrepi in lajšanjem trpljenja
tako, da ga zgodaj prepoznamo, ustrezno ocenimo in obravnavamo. Paliativno
oskrbo izvajajo multidisciplinarni paliativni tim in prostovoljci na vseh
ravneh zdravstvenega varstva, in sicer v socialnovarstvenih zavodih in na domu.
Na primarni ravni se paliativna oskrba izvaja na pacientovem
domu, v institucionalnem varstvu in dnevnem varstvu. Timi osnovne oskrbe se
oblikujejo na ravni sodelujočih zdravstvenih domov, socialnovarstvenih ustanov,
centrov za socialno delo in hospicev. V obravnavo pacienta na primarni ali
sekundarni ravni se lahko vključijo tudi mobilni timi.
Paliativna oskrba je kljub državnemu programu paliativne
oskrbe še vedno marsikje v Sloveniji nepovezana, različno dostopna in
nedorečena. Najpogostejše pomanjkljivosti paliativne oskrbe na primarni ravni
zdravstvenega varstva so: nezadostna priprava pacienta na odpust iz bolnišnice,
slaba ocena pacientovih telesnih, psiholoških, socialnih in duhovnih potreb ter
ciljev, neustrezna in prepozna obravnava simptomov, nezadostna informiranost
pacienta (seznanitev s prognozo bolezni), pomanjkanje informacij o pacientu,
pomanjkljiva koordinacija med službami in izvajalci, nepokritost izvajanja
paliativne oskrbe prek celega dneva vse dni v tednu, nezadostna psihološka,
socialna in duhovna podpora pacientu in njegovim bližnjim.
Aktivnost: Zagotavljanje dostopnosti do paliativne oskrbe
Poenotili in uredili bomo
področje paliativne oskrbe, ki bo dostopna vsem, ki jo potrebujejo. Izboljšali
bomo kakovost obravnave in omogočiti celosten pristop vsem pacientom s kronično
napredovano neozdravljivo boleznijo in njihovim bližnjim. Zagotovili bomo vsem
pacientom enako dostopnost do storitev paliativne oskrbe ter omogočili
pravočasno obravnavo pacientov v okolju, kjer živijo. Vrednotenje in izvajanje
paliativne oskrbe na vseh ravneh bomo umestili v redni program storitev
zdravstvenega varstva.


Ukrep 1 Evalvacija državnega
  programa za paliativo
Ukrep 2 Kriteriji za vključitev
  pacientov v določene programe paliativne obravnave
Ukrep 3 Pilotni projekt izvajanja
  paliativne oskrbe


Specifični cilj: Z aktivnostmi in ukrepi na tem področju bomo
zagotovili za vse enako dostopnost do kakovostnih in varnih zdravstvenih
storitev; integrirano in celovito obravnavo; upoštevali spreminjajoče se
zdravstvene potrebe starajoče se populacije; uresničili usmerjenost v pacienta
in njegovo opolnomočenje.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Za vse enaka dostopnost do kakovostne in varne oskrbe čim bližje
  prebivalcem
 
Integrirana in celovita obravnava
 
Upoštevane spreminjajoče se zdravstvene potrebe starajoče se
  populacije
 
Usmerjenost v uporabnika in njegovo opolnomočenje

Evalvacija državnega programa za paliativo, objavljena na spletni
  strani MZ

Število

0

2015

1

MZ

2017

ZZZS, sredstva EU, MDDSZ, MZ


Seznam kriterijev za vključitev pacientov v paliativno oskrbo,
  objavljen na spletni strani MZ

Število

0

2015

1

MZ

2017


Poročilo o izvedbi pilotnega projekta izvajanja paliativne oskrbe,
  objavljeno na spletni strani MZ

Število

0

2015

1

MZ

2024


Nosilec: MZ, MDDSZ,
ZZZS, NVO
6.2.11  Preskrba z zdravili in medicinskimi
pripomočki ter lekarniška dejavnost
Preskrbo z zdravili na splošno lahko ocenjujemo kot dobro in
sorazmerno stopnji razvitosti in potreb javnega zdravstva kot tudi kupni moči
sistema javnega financiranja zdravil v Republiki Sloveniji. Slovenija po
podatkih OECD porabi za zdravila 358 EUR na prebivalca letno (razpon v 25
državah članicah EU je bil leta 2012 od 195 EUR na Danskem do 550 EUR v
Belgiji). Za Slovenijo omenjeni znesek predstavlja 1,8 odstotka BDP, kar jo v
okviru držav članic EU (povprečje 1,5 odstotka) uvršča na proporcionalno mesto
ob upoštevanju njenih makroekonomskih parametrov. Približno polovica teh stroškov
je krita z javnimi sredstvi.30 Podatki kažejo, da se poraba zdravil
nenehno povečuje, delež zasebnih sredstev, namenjenih zdravilom, pa bistveno
presega tistega, ki ga prebivalci tudi sicer namenjajo za zdravstvene storitve,
kar je vsaj delno odraz ukrepov razbremenjevanja javnih izdatkov za zdravila,
izvedenih v preteklih letih.
Razvrščanje novih zdravil na liste zdravil31
poteka redno. Težave pri dostopnosti do zdravil se pojavljajo na dveh ravneh –
oteženi sta dostopnost do novih in dragih inovativnih zdravil in dostopnost do
starih zdravil, ki izginjajo s trga. Dostopnost do novih in dragih inovativnih
zdravil omejujejo finančna sredstva, dostopnost do že uveljavljenih starejših
zdravil pa je motena predvsem zaradi majhnega trga in ukinjanja proizvodnje na
svetovni ravni. Slovenija ima vse značilnosti majhnega trga, ki se kažejo v:
razmeroma majhnem naboru zdravil, ki so v prometu (približno 6.000
avtoriziranih, od tega 4.000 v sistemu javnega financiranja); dokaj nizki
stopnji konkurence med različnimi proizvajalci originalnih, generičnih in
podobnih bioloških zdravil; stalnih tveganjih za nastanek motenj v preskrbi z
zdravili; začasnih in trajnih odhodih zdravil s trga, ki so posledica
proizvajalčevih poslovnih odločitev. JAZMP zato stalno obravnava in odloča o
izrednem pravnem statusu nekaterih zdravil, ker jih proizvajalci v Republiki
Sloveniji ne registrirajo oziroma jih registrirajo pozno, to pa ima negativen
vpliv na njihovo dostopnost.32
Glede prihoda novih zdravil in njihovega vključevanja v sistem
zdravstvenega varstva smo primerljivi z drugimi članicami EU. Postopki za vstop
zdravila na tržišče se med državami članicami razlikujejo, cenovna politika je
razdrobljena, izmenjava informacij o cenah zdravil pa je omejena in
neučinkovita. Preprečevanje vstopa na trg ponarejenim zdravilom v legalno
distribucijsko verigo v Sloveniji ureja novi Zakon o zdravilih v skladu z
evropsko direktivo.
Pomembno področje preskrbe z zdravili predstavljajo ukrepi za
obvladovanje stroškov za zdravila, ki lahko dolgoročno vplivajo na preskrbo z
zdravili. Nelojalna konkurenca bi lahko dolgoročno povzročila erozijo trga in
nenadzorovano rast cen zdravil v Republiki Sloveniji. Prav tako se Slovenija
kot majhen trg stalno srečuje s tveganji za nastanek motenj v preskrbi z zdravili
in dostopu do novih in dragih inovativnih zdravil.
Pacienti med zdravljenjem v bolnišnici prejemajo določena
zdravila, s katerimi morajo nadaljevati zdravljenje po odpustu iz bolnišnice
ali pa morajo po operativnem posegu uporabljati določen medicinski pripomoček,
ki ga še ne poznajo (npr. stoma, kateter). S krajšanjem ležalne dobe in čedalje
zahtevnejšim zdravljenjem se povečuje tudi tveganje za zgodnje
rehospitalizacije zaradi težav, povezanih z zdravili. Brezšivna (neprekinjena)
oskrba pacienta z zdravili in medicinskimi pripomočki, ki pomeni velik napredek
za varnejše in učinkovitejše zdravljenje, še ni vzpostavljena. Sedanja
lekarniška dejavnost v bolnišnicah ni podprta z ustrezno informacijsko
tehnologijo, ki bi takšno oskrbo omogočala. Zagotavljanje pravilne in varne
uporabe zdravil zahteva nadgradnjo oziroma razširitev farmacevtske obravnave še
na primarno raven, medtem ko bo na sekundarni in terciarni ravni že obstoječo
obravnavo treba razširiti.
Sočasno jemanje več zdravil (polifarmakoterapija) pomeni
jemanje več kot pet različnih zdravil hkrati. Običajna je pri osebah, ki imajo
več bolezni hkrati. V Sloveniji je v porastu predvsem pri starejših kroničnih
pacientih. Eno od pomembnih vodil pri zdravljenju z zdravili mora biti, da se z
zdravili zdravijo le tiste bolezni in simptomi, pri katerih ima pacient
nedvoumno korist, le-ta pa mora biti večja od morebitnega tveganja za razvoj
neželenih učinkov posameznih zdravil ali interakcij med njimi. Sočasno
zdravljenje z več različnimi zdravili v mnogih primerih zelo zmanjša varnost
zdravljenja pacienta in poveča možnost razvoja resnih zdravstvenih zapletov, ki
zmanjšajo kakovost pacientovega življenja, poslabša pacientovo zdravstveno
stanje, posledično poveča število hospitalizacij ali celo ogroža preživetje.
Slednje pa ima za posledico tako zdravstveno kot tudi ekonomsko škodo. Ta škoda
na letni ravni je ocenjena na 25 milijonov EUR in predstavlja 3–4 odstotke vseh
hospitalizacij. Poseben problem predstavlja kopičenje že izdanih, neporabljenih
zdravil v domačem okolju, kar konča kot odpadek.
Lekarniška dejavnost je v Republiki Sloveniji glede na ostale
države članice srednje regulirana. Z nekaterimi korekcijami te regulacije bi
lahko preprečili odliv sredstev iz lekarniške dejavnosti, ustvarjanje oligopolnih
struktur in izkrivljanje konkurence ter okrepili osebno profesionalno
odgovornost farmacevta za pravilno in varno uporabo zdravil.
Aktivnost: Zagotovitev pravilne in varne uporabe zdravil ter
boljše dostopnosti ob hkratni stroškovni učinkovitosti na področju porabe
zdravil
Z različnimi ukrepi bomo
zagotovili racionalno rabo zdravil in boljšo dostopnost do kakovostne
farmacevtske oskrbe. Več pozornosti bomo namenili problemom, ki izhajajo iz
specifike majhnega trga, suboptimalne izkoriščenosti resursov in neuravnotežene
regulacije. Vzpostavili bomo sistem preskrbe z redkimi zdravili, in sicer ne
glede na to, ali gre za nova zdravila s centraliziranim dovoljenjem za promet
ali za stara, uveljavljena zdravila, ki so zaradi majhnega obsega prometa v Sloveniji
nedosegljiva, in okrepili ukrepe za preprečevanje nelojalne konkurence ter
osebno profesionalno odgovornost farmacevta za pravilno in varno uporabo
zdravil. Nadgradili bomo tudi dejavnost klinične farmacije in vključili
klinične farmacevte v procese uporabe zdravil na vseh ravneh zdravstvene
obravnave (primarni, sekundarni in terciarni). Zagotovili bomo tudi
optimizacijo predpisovanja in izdajanja zdravil.


Ukrep 1 Nov Zakon o lekarniški
  dejavnosti z določitvijo kriterijev in meril za določitev lekarniške mreže
Ukrep 2 Zagotovitev
  informacijske podpore pri predpisovanju, spremljanju, učinkovitosti, varnosti
  porabe in stroškov dragih inovativnih zdravil


Specifični cilji: Z uresničevanjem aktivnosti in ukrepov na
tem področju bomo zagotovili: za vse enako dostopnost do kakovostne in varne
zdravstvene oskrbe čim bližje prebivalcem; integrirano in celovito obravnavo;
upoštevane spreminjajoče se zdravstvene potrebe starajoče se populacije;
usmerjenost v uporabnika in njegovo opolnomočenje.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Za vse enaka dostopnost do kakovostne in varne oskrbe čim bližje
  prebivalcem
 
Integrirana in celovita obravnava
 
Upoštevane spreminjajoče se zdravstvene potrebe starajoče se
  populacije
 
Usmerjenost v uporabnika in njegovo opolnomočenje

Sprememba Zakona o lekarniški dejavnosti, objavljena v UL

Število

0

2015

1

MZ

2016

MZ, ZZZS


Informacijska podpora lekarnam, ki omogoča brezšivno (neprekinjeno)
  oskrbo

Število

0

2015

število

MZ

2022


Nosilec: MZ, ZZZS,
Lekarniška zbornica Slovenije, Združenje zdravstvenih zavodov
6.2.12 Zdravilstvo
Ob dejstvu da 60–80 odstotkov pacientov s kronično boleznijo
išče pomoč tudi pri komplementarni oziroma alternativni medicini, je ta na
področju zagotavljanja ustrezne kakovosti in varnosti pomanjkljivo urejena.
S sprejemom Zakona o zdravilstvu v letu 2007 se je v
Republiki Sloveniji zdravilstvo tudi uradno reguliralo, določili so se pogoji
za izvajanje zdravilstva, metode in sistemi ter tudi nadzor nad izvajanjem
zakona. Zakon v praksi ni nikoli povsem zaživel. V Sloveniji zdravniki, ki
izvajajo zdravniško službo, zaenkrat ne morejo opravljati zdravilske
dejavnosti.
Iz poročila projekta EU Cambrella (vključuje podatke 39 držav
članic EU) je razvidno, da v večini držav članic komplementarno medicino
oziroma alternativno medicino izvajajo le osebe, ki imajo primarno pridobljeno
zdravstveno ali celo medicinsko izobrazbo. Nekatere metode, kot so akupunktura,
homeopatija, kiropraktika, osteopatija in tradicionalna kitajska medicina, pa
lahko izvajajo le zdravniki. Zakon o zdravilstvu trenutno omogoča opravljanje
večino metod zdravilcem, ki opravijo le izpit iz zdravstvenih vsebin. Treba ga
je posodobiti in ga tako približati ureditvi alternativnega zdravljenja v
drugih državah članicah EU.
Aktivnost: Ureditev zdravilstva
Na podlagi analize praks v EU
bomo pripravili nov Zakon o zdravilstvu.


Ukrep 1 Novi Zakon o
  zdravilstvu


Specifični cilj: Na tem področju bomo z aktivnostmi in ukrepi
zagotovili usmerjenost v pacienta in njegovo opolnomočenje.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Usmerjenost v uporabnika in njegovo opolnomočenje

Novi Zakon o zdravilstvu, objavljen v UL

Število

0

2015

1

MZ

2018

MZ


Nosilec: MZ
6.2.13 Čezmejno zdravstveno varstvo
Ob upoštevanju nacionalne zakonodaje in evropskega pravnega
reda, ki omogoča dostop pacientom do varnega in kakovostnega čezmejnega
zdravstvenega varstva, je ključno, da Slovenija zagotovi te možnosti
zdravljenja pacientov v drugih državah in čim bolje izkoristi strokovne
priložnosti na področjih sodelovanja med zdravstvenimi sistemi, npr. na
področju evropskih referenčnih mrež, obravnave redkih bolezni, pri vrednotenju
zdravstvenih sistemov in e-zdravju ter pri priznavanju receptov, izdanih v
drugi državi članici EU.
Direktiva o uveljavljanju pravic pacientov pri čezmejnem
zdravstvenem varstvu pa še posebej poudarja preglednost pravic za paciente ter
kakovost in varnost storitev zdravstvenega varstva, zato je na nacionalni ravni
nujno okrepiti informiranje na tem področju. Na podlagi te direktive bo
Slovenija zagotavljala pacientom iz drugih držav članic ustrezne informacije,
še posebej tiste, ki so potrebne za sprejemanje ozaveščenih odločitev, vključno
o možnostih zdravljenja, o razpoložljivosti, kakovosti in varnosti
zdravstvenega varstva, o cenah zdravstvenih storitev ter o sistemu zavarovanja
poklicne odgovornosti. Pregledne objave izidov zdravljenja oziroma podatkov o
kakovosti in varnosti zdravljenja so tudi nujna osnova za uveljavitev
t. i. centrov odličnosti za ''evropske paciente'' zdravstvenih storitev na
posameznih področjih, na katerih se strokovno že uveljavljamo v mednarodnem
prostoru. Strokovno povezovanje in sodelovanje z namenom večje koristi za
pacienta je zlasti pomembno na obmejnih območjih držav članic EU.
Še posebej je čezmejno zdravstveno varstvo pomembno za
obravnavo redkih bolezni. Med redke bolezni uvrščamo bolezni, ki prizadenejo
manj kot pet oseb na 10.000 prebivalcev in je zato sodelovanje na ravni EU
smiselno tako z vidika zagotavljanja kakovostne zdravstvene oskrbe kot tudi z
vidika obvladovanja stroškov.
Aktivnost: Informiranje o čezmejnem zdravstvenem varstvu in
vzpostavitev referenčnih centrov
Zagotovili bomo kakovostno informiranje pacientov o čezmejnem
zdravstvenem varstvu za domače in tuje paciente; sodelovanje pri zagotavljanju
čezmejnega zdravstvenega varstva na obmejnih območjih in sodelovanje pri
zagotavljanju čezmejnega zdravstvenega varstva na regionalni in lokalni ravni
ter prek IKT in z drugimi oblikami čezmejnega sodelovanja. Prepoznali bomo
priložnosti za slovenske izvajalce zdravstvene dejavnosti.
Spodbujali bomo postopno
imenovanje slovenskih referenčnih centrov, ki bodo nato lahko kandidirali za
člane evropskih referenčnih mrež, katerih cilj je izboljšati dostop do
diagnoze, zdravljenja in izvajanja visokokakovostnega in visoko specializiranega
zdravstvenega varstva za paciente, katerih zdravstveno stanje zahteva posebno
koncentracijo virov ali strokovnega znanja, hkrati pa bodo tudi osrednje točke
za medicinsko usposabljanje in raziskave, širjenje informacij in ocenjevanje.


Ukrep 1 Vzpostavitev nacionalne
  kontaktne točke za obveščanje o čezmejnem zdravstvenem varstvu


Specifični cilj: S to
aktivnostjo in ukrepi bomo zagotovili za vse enako dostopnost do kakovostne in
varne oskrbe čim bližje prebivalcem.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Za vse enaka dostopnost do kakovostne in varne oskrbe čim bližje
  prebivalcem

Poročilo o delovanju nacionalne kontaktne točke, objavljeno na spletni
  strani ZZZS 

Število 

1 

2015 

4

ZZZS

2017 

MZ


Nosilec: MZ, ZZZS
Aktivnost: Izboljšano zdravstveno varstvo pacientov z redkimi
boleznimi
Redke bolezni so večinoma vezane na genetski zapis, izrazijo
se že v otroški dobi in so praviloma neozdravljive. Pogosto zahtevajo
prilagoditev celotnega pacientovega življenja bolezni, ki ga bo spremljala prek
vseh življenjskih obdobij. Zgodnje usmerjeno presejanje za nekatere redke
bolezni ni zagotovljeno. Referenčni center bi predstavljal specializirano
referenčno točko z najvišjo stopnjo strokovne usposobljenosti za obravnavo
pacienta in svetovanje zdravstvenim delavcem, ki zanj skrbijo v njegovem
lokalnem okolju.
Prizadevamo si, da aktivnosti na področju redkih bolezni
izvajamo v luči Poročila o izvajanju Sporočila Komisije o redkih boleznih:
Izzivi za Evropo [COM(2008) 679 final] in sprejetih Priporočil Sveta z
dne 8. junija 2009 o evropskem ukrepanju na področju redkih bolezni
(2009/C 151/02).
Zagotovili bomo celovito zgodnje
presejanje za redke bolezni, celovito obravnavo v referenčnih centrih in
podporo za izboljšanje kakovosti življenja pacientov, vključno z možnostjo
prejemanja zdravila doma v sodelovanju resorjev zdravstva, šolstva in
izobraževanja ter socialnega varstva.


Ukrep 1 Ustanovitev
  referenčnega centra za obravnavo pacientov z redkimi boleznimi
Ukrep 2 Izdelava kazalnikov
  kakovosti obravnave pacientov z redkimi boleznimi
Ukrep 3 Medresorsko sodelovanje
  s socialnim varstvom in izobraževalnim sistemom


Specifični cilji: Z aktivnostmi
in ukrepi na tem področju bomo zagotovili za vse enako dostopnost do
kakovostnih in varnih zdravstvenih storitev; integrirano in celovito obravnavo;
usmerjenost v pacienta in njegovo opolnomočenje.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Za vse enaka dostopnost do kakovostne in varne oskrbe čim bližje
  prebivalcem
 
Integrirana in celovita obravnava
 
Usmerjenost v uporabnika in njegovo opolnomočenje

Referenčni center/točka v Sloveniji oziroma vzpostavljena povezava z
  referenčnimi centri v EU, objava na spletni strani MZ

Število

0

2015

2

MZ, ZZZS

2018

MZ, ZZZS


Nosilec: MZ, ZZZS
6.2.14 Izboljšano zdravstveno varstvo otrok s posebnimi
potrebami
Otroci s posebnimi potrebami so otroci, ki so gibalno
ovirani, otroci z različnimi stopnjami okvare čutil (vida, sluha), motnjami v
duševnem razvoju, otroci, ki imajo različne razvojne in vedenjske motnje.
Število otrok s posebnimi potrebami je v porastu, kar je delno odraz boljše
prepoznave, natančnejše klasifikacije, boljšega preživetja otrok, ki se rodijo
prezgodaj, in še nekaterih dejavnikov. Socialno-ekonomske determinante
pogojujejo različne izide otrokove oviranosti in vodijo v neenakost v zdravju.
Z izboljšano primarno preventivo lahko zmanjšamo pojavnost razvojnih motenj in
bolezenskih stanj, vendar ne v vseh primerih. Učinkovita sekundarna preventiva
zazna otrokove težave dovolj zgodaj, da je podana možnost razvoja otroka v
smeri doseganja najboljšega možnega zdravja.
Avtizem denimo je ena od duševnih bolezni, ki v zadnjem
obdobju skokovito narašča (Wingate M et al., 2014), zdravstvena obravnava otrok
ne sledi naraščajočim potrebam, zdravstveni program za odrasle še ni vzpostavljen.
Na področju avtizma je velikega pomena zgodnja obravnava, saj je mogoče z
ustreznimi terapijami bistveno olajšati simptome avtizma in izboljšati kakovost
življenja osebe z avtizmom, s tem pa tudi pozitivno vplivati na funkcionalno
delovanje družine. Z ustreznimi terapijami lahko tako tudi pomembno znižamo
stroške nadaljnje oskrbe osebe z avtizmom. Področje avtizma v Sloveniji
pokrivajo MZ, MDDSZ in MIZŠ.
Obstoječa mreža razvojnih ambulant ni dovolj povezana s
službami in institucijami, ki delujejo na področjih socialnega varstva ter
vzgoje in izobraževanja. Klinične poti in obravnave otrok z motnjami v razvoju
in protokoli o sodelovanju služb s področja zdravstva, šolstva in
izobraževanja, socialnega varstva za celostno obravnavo otrok s posebnimi potrebami
niso dovolj opredeljeni.
Aktivnost: Izboljšano zdravstveno varstvo otrok s posebnimi
potrebami
Z boljšo preventivo bomo
zmanjšali pojavnost razvojnih motenj in v primeru teh motenj zagotovili zgodnje
prepoznavanje in ustrezno obravnavo. Zagotovili bomo povezovanje razvojnih
ambulant z službami in institucijami na področju šolstva in izobraževanja ter
socialnega varstva za celovito obravnavo teh pacientov in zagotovili klinične
poti obravnave in strokovne time, ki bodo nudili podporo staršem, skrbnikom in
otroku s posebnimi potrebami.


Ukrep 1 Ocena presejalnih programov za prepoznavo otrok s
  posebnimi potrebami
Ukrep 2 Vzpostavljanje strokovnih timov, ki nudijo oporo
  staršem, skrbnikom in otroku s posebnimi potrebami za optimalno vodenje
  bolezenskega stanja
Ukrep 3 Izdelava kazalnikov kakovosti obravnave otrok, ki
  majo posebne potrebe
Ukrep 4 Vzpostavitev protokolov za sodelovanje s socialnim
  varstvom in izobraževalnim sistemom
Ukrep 5 Implementacija smernic »Smernice za celostno
  obravnavo oseb s spektroavtističnimi motnjami«
Ukrep 6 Izvedba pilotnega projekta vzpostavitve enotnih
  vstopnih točk za celostno zgodnjo obravnavo otrok s posebnimi potrebami na
  podlagi obstoječe mreže razvojnih ambulant


Specifični cilji: Z aktivnostmi in ukrepi na tem področju bomo
zagotovili za vse enako dostopnost do kakovostne in varne oskrbe čim bližje
prebivalcem; integrirano in celovito obravnavo; usmerjenost v pacienta in
njegovo opolnomočenje.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Vir sredstev za predvidene ukrepe


Za vse enaka dostopnost do kakovostne in varne oskrbe čim bližje
  prebivalcem
 
Integrirana in celovita obravnava
 
Usmerjenost v uporabnika in njegovo opolnomočenje

Poročilo o usposabljanju strokovnih timov za oporo staršem in
  skrbnikom, objavljeno na spletni strani MZ

število

 

0

1

MZ

2017

Proračun RS, sredstva EU 


Enotna vstopna točka za celostno zgodnjo obravnavo otrok s posebnimi
  potrebami

število

 

0

1

MZ

2018


Klinična pot za obravnavo otrok z motnjami v razvoju

število

 

0

7

MZ

2017


Protokoli sodelovanja služb s področja zdravstva, šolstva in
  izobraževanja ter socialnega varstva, objavljeni na spletnih straneh MZ in
  MDDSZ ter MIZŠ

število

 

0

3

MZ

2019


Nosilci: MZ, MDDSZ,
MIZŠ
6.3  Povečanje uspešnosti sistema zdravstvenega
varstva – vodenje in upravljanje zdravstvenega varstva
Področje vodenja in upravljanja v zdravstvu v Sloveniji –
kljub nekaterim poskusom izboljšanja v preteklih letih – ni urejeno tako, da bi
v največji meri prispevalo k večji učinkovitosti in uspešnosti sistema
zdravstvenega varstva. Zdravstvena zakonodaja ne nudi dovolj podpore za
učinkovito uveljavitev upravljanja in vodenja sistema zdravstvenega varstva na
nacionalni ravni, omejene pa so tudi pristojnosti vodstev posameznih
zdravstvenih zavodov glede organizacije in financiranja ter predvsem
nagrajevanja uspešnosti posameznih izvajalcev zdravstvene dejavnosti. Manjkajo
učinkoviti sistemi spremljanja učinkovitosti in kakovosti izvajanja zdravstvene
dejavnosti oziroma so razpršeni po različnih institucijah, ki se v praksi ne
povezujejo.
Brez ustreznega sistema načrtovanja, organiziranja,
nadziranja, vodenja in upravljanja na nacionalni ravni sistem zdravstvenega
varstva ni dovolj prožen oziroma se ne zmore uspešno prilagajati razvojnim
potrebam in možnostim. Poleg tega pacientu nista povsod zagotovljena enaka
kakovost in obseg tako preventivne kot kurativne obravnave, kar vse generira
neenakosti v zdravju. ZZVZZ v 6. členu določa, da se v NPZV določijo merila za
mrežo javne zdravstvene službe. Kot merilo se je v preteklosti upoštevala
predvsem geografska dostopnost do primarnega zdravstvenega varstva in
specialistične dejavnosti. Glede na podatke v Sloveniji pa ugotavljamo tako
neenakosti v zdravju kot neenakosti v kakovosti obravnave med posameznimi
skupinami prebivalstva. Zato bomo morali sprejeti merila, ki upoštevajo
specifične potrebe različnih skupin prebivalstva (starejši, nezaposleni,
migranti, etnične skupine, revni – ne glede na to, na katerem območju Slovenije
živijo). Načrtovanje in usmerjanje razvoja, vključno z izobraževanjem kadrov,
je eden od temeljnih dejavnikov kakovosti javnega sistema zdravstvenega
varstva. Nacionalni načrt za razvoj in upravljanje kadrov v javnem sistemu
zdravstvenega varstva je podlaga za načrtovanje mreže javne zdravstvene službe
in mora izhajati iz obstoječega stanja ter opredelitve razvojnih potreb.
Načrtovanje kadrovskih virov naj sledi cilju enake dostopnosti do kakovostnih
zdravstvenih storitev, ki jo pogojujeta razpoložljivost in visoka
usposobljenost zdravstvenega osebja.
Premajhno je povezovanje izvajalcev zdravstvene dejavnosti z
namenom večje specializacije, racionalizacije pri obravnavah pacientov in
zmanjševanja administrativnih obremenitev. Koncentracija znanja v visoko
specializiranih centrih, mrežno sodelovanje specialistov, doseganje visokih
standardov glede količine in zahtevnosti obravnavanih primerov so pogoj za
izboljševanje uspešnosti zdravljenja in zagotavljanje enake dostopnosti do
kakovostne in varne obravnave za vse.
Netransparentna prepletanja javnega in zasebnega v zdravstvu
predstavljajo izziv predvsem v smislu zagotavljanja enake dostopnosti do
primerne in kakovostne obravnave.
Za vzpostavitev celovitega upravljanja in nenehno
izboljševanje kakovosti in varnosti v zdravstvu, kot ga predvideva tudi
Direktiva o uveljavljanju pravic pacientov pri čezmejnem zdravstvenem varstvu,
potrebujemo ustrezno institucionalno umestitev tega področja v sistem
zdravstvenega varstva in uvedbo ključnih orodij, ki bodo omogočala spremljanje
kakovosti in varnosti in enako dostopnost do kakovostnih in varnih storitev
vsem pacientom. Pregledne objave izidov zdravljenja oziroma podatkov o
kakovosti in varnosti zdravljenja so tudi nujna osnova za uveljavitev
t. i. centrov odličnosti za "evropske paciente" oziroma
"izvoza" zdravstvenih storitev na posameznih področjih, na katerih se
strokovno že uveljavljamo v mednarodnem prostoru.
Za oceno uspešnosti delovanja sistema zdravstvenega varstva
(HSPA – Health System Performance Assessment) in za argumentirano načrtovanje
ter odločanje o prioritetah v zdravstvu v Sloveniji bo nujno zagotoviti
potrebne strukturne in druge pogoje. Učinkovitost, kakovost, dostopnost in s
tem uspešnost sistema zdravstvenega varstva bomo vrednotili s sistemom HSPA.
Vodenje, upravljanje in nadzor v javnih zdravstvenih zavodih
v Sloveniji niso ustrezno urejeni. Poslovodstvo nima dovolj pooblastil in
orodij za vodenje, neustrezno je tudi nagrajevanje vodstvenih delavcev. Organi
upravljanja (sveti zavodov) zaradi pomanjkanja kompetenc marsikje ne opravijo
svoje vloge.
Oviro predstavlja tudi sedanji plačni sistem, ki teži k
uravnilovki in premalo nagrajuje uspešnost zaposlenih v zdravstvu. Dodatno
nagrajevanje je vezano le na delovno dobo in stalnost v javnem sektorju. Za
uveljavitev večje učinkovitosti in kakovosti zaposlenih v zdravstvu je plačni
sistem treba spremeniti tako, da bo omogočal nagrajevanje po uspešnosti
opravljenega dela.
Upravljanje s čakalnimi dobami je eno od področij, kjer so
možne izboljšave, ki bi pomembno prispevale k dostopnosti do kakovostnih in
varnih storitev, zadovoljstvu uporabnikov in posledično večji uspešnosti
sistema zdravstvenega varstva.
V podporo vodenju in upravljanju bo v Sloveniji nujno
nadaljevati s prizadevanji za celovito informacijsko in komunikacijsko podporo
v zdravstvu (e-recept, e-karton, e-napotnice ipd.), ki bo omogočala učinkovito
spremljanje v sistemu zdravstvenega varstva, zdravstvene delavce razbremenila
nepotrebne administracije in omogočala informirano odločanje.
Nedorečen in razpršen je tudi nadzor nad izvajalci v
zdravstvu (nadzor nad poslovanjem – sveti zavodov, upravni nadzor – MZ,
strokovni nadzor ZZS, finančni nadzor ZZZS), hkrati pa je za boljšo odzivnost
sistema na zahteve pacientov ključna boljša vključenost pacientov v procese
odločanja, ki trenutno ni ustrezna.
SPECIFIČNI CILJI


Povečanje uspešnosti sistema
  zdravstvenega varstva:
·   
  mreže izvajalcev zdravstvene dejavnosti, ki se hitro odzivajo
  na spremenjene potrebe prebivalcev in omogočajo celovito/integrirano
  obravnavo pacientov;
·   
  specializacija ustanov za zagotavljanje visoke kakovosti
  zdravstvenih storitev;
·   
  jasna razmejitev med javnim in zasebnim izvajanjem javne
  zdravstvene službe in zasebne zdravstvene dejavnosti;
·   
  večja odgovornost in učinkovitost upravljanja v zdravstvu;
·   
  učinkovito načrtovanje in upravljanje človeških virov v
  zdravstvu, vključno z modelom zagotavljanja kadrov na deficitarnih področjih
  zdravstvenega varstva in v depriviranih okoljih;
·   
  delujoč sistem nenehnega izboljševanja kakovosti in varnosti
  zdravstvene oskrbe;
·   
  nagrajevanje zaposlenih v zdravstvu po uspešnosti in kakovosti;
·   
  enaka in pravična dostopnost do zdravstvenih storitev ter
  skrajšanje čakalnih dob;
·   
  enotna in učinkovita informacijska podpora spremljanju in
  upravljanju v zdravstvu in dostopni podatki za zdravstveno oskrbo pacientov
  in poslovanje;
·   
  posodobitev funkcionalnih prostorov za izvajanje zdravstvene
  dejavnosti s ciljem najbolj smotrne izrabe ter sledenje tehnološkemu napredku
  pri investiranju v drago medicinsko opremo;
·   
  dvig komunikacijske kulture v zdravstvu;
·   
  enostaven, pregleden in učinkovit način partnerskega
  dogovarjanja.


6.3.1  Mreža javne zdravstvene službe
Resolucija 2008–2013 je podala nekatera splošna merila za
upravljanje mreže javne zdravstvene službe. Konkretnih nosilcev in rokov za
določitev mreže ter drugih jasnih planskih opredelitev glede razvoja potrebnih
zmogljivosti (ob kadrih še prostori, oprema idr.) za izvajanje zdravstvene
dejavnosti na primarni, sekundarni in terciarni ravni, ki bi sledile
zdravstvenim potrebam prebivalstva in finančno-ekonomskim možnostim, ni
vsebovala. Zato v državi tudi v preteklem razvojnem obdobju nismo prišli do
dogovorjene mreže javne zdravstvene službe. Sprejem ali opuščanje zdravstvenih
programov kot tudi modifikacije zdravstvenih nosilcev so se izvajali na
neargumentiran način, prepuščeni presoji posameznih izvajalcev in plačnika,
brez sistemskega nadzora, predvsem pa brez predhodne analize dejanskih potreb
po posameznih zdravstvenih programih in storitvah. Utemeljenost fizične oziroma
geografske razporeditve izvajalcev zdravstvene dejavnosti pravzaprav ni bila
nikdar resno preverjena, temveč prepuščena posameznim predlagateljem. Glavni
motiv in gonilo razprav o ''mreži'' je bilo tekmovanje različno močnih
izvajalcev za posamezne programe, ki pa največkrat niso imeli zagotovljenih
ustreznih kadrovskih in prostorskih virov ter medicinske opreme.
Pri sprejemanju vsakoletnega splošnega dogovora so pogajalci,
v odsotnosti celovitega načrtovanja, nase vzeli pravico upravljanja z mrežo, ki
jo zakonodaja nalaga le nosilcu zdravstvene politike – MZ. Čeprav so se
partnerji glede določenih razvojnih vprašanj (npr. uvajanje t. i.
''referenčnih ambulant'' na primarni ravni, korekcije in širitve preventivnih
programov idr.) odločali s konsenzom, se je zaradi pritiskov posameznih
interesnih skupin velik delež razvojnih vprašanj reševal s pomočjo arbitraže.
Merila za postavitev mreže so:
→ število
prebivalcev, njihova starostna in spolna struktura in projekcije gibanja prebivalstva
posameznega območja;
→ zdravstveno stanje in potrebe prebivalstva;
→ geografska in prometna dostopnost;
→ posebne potrebe ranljivih skupin in
demografsko ogroženih območij.
Poslovno povezovanje in povezovanje temeljnih procesov za
večjo uspešnost sistema zdravstvenega varstva bo pripeljalo do specializacije
ustanov za posamezna področja, kjer se bodo lahko koncentrirali in učinkovito
uporabili vsi viri, vključno s kadri in opremo, ter se bosta dosegli višja
kakovost storitev in nižja cena/enoto.
Aktivnost: Razvoj mreže javne zdravstvene službe z vidika
dostopnosti in spreminjajočih se potreb prebivalstva
Mrežo javne zdravstvene službe,
zdravstvene programe in storitve bomo načrtovali skladno s potrebami
prebivalstva in zmogljivostjo obstoječega sistema zdravstvenega varstva.
Načrtovanje mreže izvajalcev zdravstvene dejavnosti bo za primarno zdravstveno
raven temeljilo na principu povečevanja dostopnosti do kakovostne zdravstvene
oskrbe, za sekundarno raven zdravstvene dejavnosti pa ob dostopnosti tudi na
principu zagotavljanja visoke kakovosti bolnišnične in ambulantne
specialistične dejavnosti. Dostopnost do kakovostnih in varnih zdravstvenih
storitev za vse bo ključno izhodišče za specializacijo javnih zdravstvenih
zavodov na posameznih področjih, kjer se soočamo z manj pogostimi boleznimi in
stanji.


Ukrep 1 Analiza potreb
  prebivalstva in zmogljivosti sistema zdravstvenega varstva
Ukrep 2 Vzpostavitev modela
  izračuna, izvajanja in spremljanja meril za mrežo izvajalcev zdravstvene
  dejavnosti, zdravstvene programe in storitve, ki se financirajo iz javnih
  sredstev
Ukrep 3 Določitev kriterijev za
  specializacijo in kriterijev za združevanje javnih zdravstvenih zavodov


Specifični cilj: S to aktivnostjo in ukrepi bomo prispevali k:
takšnim mrežam izvajalcev zdravstvene dejavnosti, ki se hitro odzivajo na
spremenjene potrebe prebivalcev in omogočajo celovito/integrirano obravnavo
pacientov; specializaciji ustanov za zagotavljanje visoke kakovosti
zdravstvenih storitev; enaki dostopnosti do kakovostnih in varnih zdravstvenih
storitev; integrirani in celoviti obravnavi pacientov; večji povezanosti
izvajalcev zdravstvene dejavnosti za doseganje sinergij s strokovnega in
organizacijskega vidika.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Mreže izvajalcev zdravstvene dejavnosti, ki se hitro odzivajo na
  spremenjene potrebe prebivalcev in omogočajo celovito obravnavo pacientov
 
Specializacija ustanov za zagotavljanje visoke kakovosti zdravstvenih
  storitev

Poročilo o analizi potreb prebivalstva in zmogljivosti sistema
  zdravstvenega varstva, objavljeno na spletni strani MZ

Število

0

2015

1

MZ

2018

Proračun RS, ZZZS


Model meril za mrežo, objavljen na spletni strani MZ

Število

0

2015

1

MZ

2021


Sprejeti kriteriji za specializacijo, objavljeni na spletni strani MZ

Število

0

2015

1

MZ

2018


Sprejetje kriterijev za združevanje, objavljeni na spletni strani MZ

Število

0

2015

1 

MZ

2018


Nosilec: MZ
6.3.2  Upravljanje kadrovskih virov v zdravstvu
Načrtovanje kadrovskih virov v državi ne poteka kot usklajen
proces med vsemi ključnimi deležniki in ne temelji na ocenah potreb
prebivalstva. Nenačrtovano povečevanje števila visokih zdravstvenih šol lahko
denimo pripelje do neravnovesja na trgu delovne sile, lahko pa predstavlja tudi
priložnost v primeru nadaljnjega prenosa kompetenc med zdravstvenimi profili
(npr. referenčne ambulante) ali uvajanja novih aktivnosti v zdravstvu (npr.
dolgotrajna oskrba, skupnostna obravnava pacientov z duševnimi motnjami ipd.).
Primerjave z državami EU kažejo, da imamo v Sloveniji manj
zdravnikov in farmacevtov kot v povprečju v državah EU. V preteklem obdobju smo
pri zdravnikih stanje urejali s povečevanjem vpisa na MF-LJ in MF-MB in
poenostavljanjem postopka priznavanja kvalifikacij oziroma olajševanjem pogojev
za pridobitev licence tujih zdravnikov.
V luči zagotavljanja dostopnosti do kakovostne zdravstvene
oskrbe za vse prebivalce Slovenije je še posebej aktualno – glede na primerjave
z državami EU in večje potrebe zaradi porasta kroničnih bolezni – ugotovljeno
pomanjkanje zdravnikov na primarni ravni zdravstvenega varstva. In to ne glede
na to, da v Sloveniji poleg zdravnikov splošne/družinske medicine za prebivalstvo
skrbijo še pediatri in ginekologi. Na zagotavljanje ustrezne oskrbe je
pozitivno vplivala uvedba t. i. referenčnih ambulant za oskrbo pacientov s
kronično boleznijo (480 delujočih ambulant), ki predstavlja pomembno kadrovsko
popolnitev na primarni ravni, in sicer z visoko izobraženimi medicinskimi
sestrami.
Po razpoložljivih kadrovskih virih smo v Sloveniji blizu
povprečja držav EU na področju zobozdravnikov in medicinskih sester oziroma
tehnikov, po številu farmacevtov in diplomiranih medicinskih sester pa pod
povprečjem. Kadrovsko politiko v zdravstvu bo treba na novo urediti, vključno s
sistemom specializacij, v katerem bodo opredeljene tudi nove specializacije
glede na potrebe. V ta namen bo treba zagotoviti ustreznejše zakonske podlage
in ustrezneje opredeliti pristojnosti MZ in drugih institucij na nacionalni
ravni. Glede na to, da je izobraževanje za pridobitev poklicev v zdravstvu
večinoma financiramo iz javnih sredstev – tako kot tudi specializacije in
drugih oblike usposabljanja – bo treba vzpostaviti boljši nadzor na tem
področju.
Aktivnost: Načrtovanje kadrovskih virov v zdravstvu glede na
potrebe prebivalstva
S predvideno reformo sistema zdravstvenega varstva in
izhodiščnimi ukrepi bomo v prihodnjih petih letih zagotovili ustrezen način
načrtovanja kadrovskih virov v zdravstvu, ki bo temeljil na potrebah
prebivalstva in upošteval spreminjajočo se demografsko strukturo. Načrt bo
poleg zdravstvenih delavcev vključeval tudi zdravstvene sodelavce, kot so
klinični psihologi, psihologi, delovni terapevti, fizioterapevti, logopedi in
drugi, saj menimo, da je pomemben tudi njihov razvoj znotraj zdravstva.
Pri načrtovanju zdravstvenih kadrov bomo sledili tudi
Akcijskemu načrtu za zdravstvene delavce v EU (SWD(2012) 93), delu delovne
skupine za zdravstvene kadre EU pri Komisiji ter izsledkom skupnega ukrepa EU
(Joint Action on Health Workforce Planning and Forecasting), pri katerem tudi
sodelujemo.
Posebna pozornost bo namenjena uravnoteženju zdravstvenega
kadra – tudi s prenosom določenih kompetenc in odgovornosti med poklicnimi
skupinami in uvajanjem novih vsebin v skladu z razvojem medicine in drugih
zdravstvenih strok.
Potrebe javne zdravstvene mreže
bodo pomembno merilo za izobraževanje in usposabljanje zdravstvenih delavcev.
Za boljšo preglednost potreb in kapacitet bomo vzpostavili nacionalni register
vseh zdravstvenih delavcev. Poleg formalnega izobraževanja je treba zagotoviti
sistematično sprotno izobraževanje za potrebe delovnega mesta, ki bo sledilo
spremenjenim potrebam v okolju.


Ukrep 1 Vzpostavitev sistema spremljanja kadrovskih potreb
  v sistemu zdravstvenega varstva in nacionalnega registra zdravstvenih
  delavcev
Ukrep 2 Sprejem Nacionalnega načrta razvoja in upravljanja
  kadrovskih virov v zdravstvu in ustrezne zakonodaje
Ukrep 3 V sodelovanju z lokalnimi skupnostmi uvedba spodbud
  za delo v območjih, ki so za zaposlitev manj privlačna
Ukrep 4 Sprememba načrtovanja, organiziranja, izvajanja in
  nadzora specializacij
Ukrep 5 Doizobraževanje srednjih medicinskih sester


Specifični cilj: S to aktivnostjo in ukrepi bomo dosegli
učinkovito načrtovanje in upravljanje človeških virov v zdravstvu, vključno z
modelom zagotavljanja kadrov na deficitarnih področjih zdravstvenega varstva in
v depriviranih okoljih.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Učinkovito načrtovanje in upravljanje človeških virov v zdravstvu,
  vključno z modelom zagotavljanja kadrov na deficitarnih področjih zdravstvenega
  varstva in v depriviranih okoljih

Register zdravstvenih delavcev, dostopen na spletni strani MZ

Število

0

2015

1

MZ

2022

Proračun RS


Nacionalni načrt kadrovskih virov v zdravstvu, objavljen na spletni
  strani MZ

Število

0

2015

1

MZ

2021


Poročilo o uvedbi spodbud za delo v območjih, ki so za zaposlitev manj
  privlačna, objavljeno na spletni strani MZ 

Število

0

2015

1

MZ

2021


Sprememba načrtovanja, organiziranja, izvajanja in nadzora
  specializacij, objavljena na spletni strani MZ

Število

0

2015

1

MZ

2021


Poročilo o doizobraževanju srednjih medicinskih sester na spletni
  strani MZ

Število

0

2015

1

MZ

2025


Nosilec: MZ,
zbornice in združenja (ki imajo javna pooblastila)
6.3.3  Javno-zasebno partnerstvo
Netransparentna prepletanja izvajanja javne zdravstvene
službe in zasebne zdravstvene dejavnosti predstavljajo izziv predvsem v smislu
zagotavljanja enake dostopnosti do primerne in kakovostne zdravstvene oskrbe.
Dejavnost izvajalcev je v Sloveniji opredeljena kot možno
dopolnilo dejavnosti javnih zdravstvenih zavodov, predvsem takrat, ko dejavnost
javnih zdravstvenih zavodov ne pokrije vseh zdravstvenih potreb prebivalstva v
okviru javne zdravstvene službe. Vrsto let že potekajo prizadevanja, da bi
sistem podeljevanja koncesij v zdravstvu potekal bolj pregledno in namensko, v
skladu z Zakonom o javno-zasebnem partnerstvu. Po mnenju pacientov so nejasne
meje med izvajanjem javne zdravstvene službe in zasebne zdravstvene dejavnosti,
slaba regulacija ter različna in s tem povezana korupcijska tveganja ene od
največjih slabosti sedanjega sistema zdravstvenega varstva. Zato so
pričakovanja glede sistemskih sprememb za boljše upravljanje javno-zasebnega
modela izvajanja zdravstvene dejavnosti zelo velika, med njimi so predvsem
naslednja:
-       
podeljevanje koncesij ne sme ogroziti dejavnosti in nadaljnjega obstoja
javnih zdravstvenih zavodov in njihovih nalog ter funkcij, ki jih imajo po
zakonu; iz tega razloga bo pred podelitvijo koncesije zahtevana predložitev
analize posledic s strani javnega zdravstvenega zavoda, MZ pa bo na podlagi
tega izdalo končno soglasje ali nesoglasje;
-       
storitve, ki se opravljajo v okviru javne zdravstvene službe, morajo
biti jasno razmejene od zasebne zdravstvene dejavnosti;
-       
statusno preoblikovanje koncesionarja ne bo dovoljeno; v primerih, ko bi
koncesionar želel statusno spremembo, bo koncesija prenehala in se bo ponovil
razpis za koncesijo, na katerega se bodo lahko prijavili vsi izvajalci zasebne
zdravstvene dejavnosti (ob izpolnjevanju zakonskih pogojev);
-       
koncesije se bodo podeljevale za omejeno časovno obdobje, in sicer glede
na vrsto dejavnosti; za že podeljene koncesije pa se bo omejilo obdobje
trajanja.
Aktivnost: Ureditev podeljevanja koncesij in razmejitev
izvajanja javne zdravstvene službe in zasebne zdravstvene dejavnosti
V prihodnje bomo koncesije podeljevali glede na opravljeno
analizo, kjer bodo upoštevana merila za mrežo in trenutne možnosti izvajalcev
zdravstvene dejavnosti na določenem območju. Koncesije bodo podeljene glede na
potrebe prebivalcev tam, kjer javni zdravstveni zavod nima zadostnih kadrovskih
in prostorskih zmožnosti. Izdelali bomo revizijo upravičenosti in zakonitosti
že podeljenih koncesij. Koncesije bodo podeljene na osnovi javnega razpisa za
omejeno časovno obdobje, odvisno od vrste zdravstvene dejavnosti.
Treba je preprečiti
nepravilnosti pri izvajanju javne zdravstvene službe, kadar se le-ta izvaja
tudi v t. i. tržni dejavnosti, in zagotoviti večjo transparentnost in
jasno razmejevanje med javnim in zasebnim v smislu vodenja ločenih prihodkov iz
naslova javne zdravstvene službe in tržne dejavnosti.


Ukrep 1 Sprejem kriterijev za
  podeljevanje, podaljševanje in odvzem koncesij oziroma ureditev koncesijskih
  razmerij ter ureditev učinkovitega nadzora nad koncesionarji, vključno s
  sistemom obravnave pritožb pacientov
Ukrep 2 Priprava zakonskih
  sprememb na področju podeljevanj, podaljševanj in odvzemanja koncesij, ki
  bodo upoštevale tudi sistemske ukrepe
Ukrep 3 Ocena obstoječih pravil
  in določitev pogojev za izvajanje t. i. tržne dejavnosti v javnih zdravstvenih
  zavodih in priprava sprememb tega področja
Ukrep 4 Zakonska ureditev in
  poostren nadzor glede izvajanja javne zdravstvene službe ob hkratnem
  izvajanju t. i. tržne dejavnosti
Ukrep 5 Postavitev pravil, kjer
  pacient lahko od izvajalcev zasebne zdravstvene dejavnosti prestopi v sistem
  javnega zdravstva zdravstvene službe samo ob ustrezni napotitvi s strani
  izbranega osebnega zdravnika kot vratarja (gatekeeper) v sistem zdravstvenega
  varstva


Specifični cilj: S to aktivnostjo in ukrepi bomo prispevali k
jasni razmejitvi med javnim in zasebnim izvajanjem javne zdravstvene službe in
zasebne zdravstvene dejavnosti.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Jasna razmejitev med javnim in zasebnim izvajanjem javne zdravstvene
  službe in zasebne zdravstvene dejavnosti

Sprejem kriterijev za podeljevanje, podaljševanje in odvzem koncesij 

Število

0

2015

1

MZ

2016

Proračun RS


Spremenjena zakonodaja, objavljena v UL 

Število

0

2015

1

MZ

2021


Pogoji za izvajanje t. i. tržne dejavnosti v javnih zdravstvenih
  zavodih, objavljeni na spletni strani MZ

Število

0

2015

1

MZ

2016


Pravila prestopa iz zasebne zdravstvene dejavnosti v sistem javnega
  zdravstva, objavljena na spletni strani MZ

Število

0

2015

1

MZ

2021


Nosilec: MZ
6.3.4 Celovito upravljanje in nenehno izboljševanje
kakovosti in varnosti
V Sloveniji je bilo v preteklem obdobju sprejetih in
uveljavljenih veliko sistemskih pobud in ukrepov na področju zagotavljanja
kakovosti in varnosti, ki pa se navkljub visoko zastavljenim ciljem v praksi
niso udejanjile. Prve aktivnosti segajo v leto 2001, ko je bila izdana
publikacija Kakovost v sistemu zdravstvenega varstva v RS. Leta 2002 je bil na
MZ oblikovan Oddelek za kakovost. Sledili sta vzpostavitev sistema za poročanje
in učenje iz opozorilnih nevarnih dogodkov ter izdaja številnih publikacij,
priročnikov in usmeritev, ki naj bi vzpodbudile uvajanje in izboljševanje
kakovosti v zdravstvenih organizacijah. MZ je v letu 2010 sprejelo Nacionalno
strategijo kakovosti in varnosti v zdravstvu (2010–2015), na osnovi katere je
bil v Priročniku o kazalnikih kakovosti (2011) sprejet tudi ustrezen sistem
nacionalnih kazalnikov kakovosti. V strategiji so bili prepoznani štirje
strateški cilji: razvoj sistematičnega vodenja kakovosti, razvoj kulture
varnosti, vzpostavitev sistema izobraževanja s področja kakovosti in varnosti
ter razvoj sistemov za izboljšanje učinkovitosti zdravstvene obravnave. Istega
leta je nastal dokument Model vzpostavitve sistema akreditacije zdravstvenih
ustanov, ki je predstavljal priporočilo za akreditacije zdravstvenih ustanov v
Sloveniji. Akreditacijo je spodbujal tudi Splošni dogovor med partnerji 2011,
na podlagi katerega so se v proces pridobivanja mednarodno priznane
akreditacije v letih od 2012 do 2014 vključile vse slovenske bolnišnice.
Akreditacijo je v tem času od skupno 25 bolnišnic pridobilo 14 le-teh.
Upravljanje kakovosti in varnosti v zdravstvu v Sloveniji pa
kljub številnim pobudam in strategiji še vedno ni ustrezno regulirano in
vzpostavljeno. Predvsem niso jasno opredeljeni nosilci upravljanja kakovosti in
varnosti na nacionalni ravni in na ravni posameznih organizacij (bolnišnic in
drugih zdravstvenih zavodov) niti ni zagotovljeno financiranje ključnih
aktivnosti sistema celovite kakovosti in varnosti. Obstoječi kadrovski viri in
druge zmogljivosti za upravljanje, spremljanje in analizo kakovosti in varnosti
so nezadostni tako na nacionalni ravni kot tudi na ravni bolnišnic in drugih
zdravstvenih organizacij.
Postopki spremljanja in vrednotenja procesov v zdravstvu z
vidika kakovosti in varnosti v zdravstvenih organizacijah še niso ustrezno
dokumentirani in razširjeni. Kultura kakovosti in varnosti še ni vzpostavljena,
o čemer pričajo tudi zadrege ob varnostnih zapletih.
Poseben razvojni problem predstavlja oblikovanje strokovnih
smernic, standardov kakovosti, kliničnih poti oziroma doktrine zdravljenja na
posameznem področju oziroma specialnosti. Priprava strokovnih smernic ne poteka
enotno in usklajeno z vidika racionalne (učinkovite in kakovostne) izvedbe
programov zdravstvenih storitev, optimalne delitve dela med primarno ravnjo in
ostalimi ravnmi zdravstvenega varstva, kategorizacije bolnišnic oziroma zmogljivosti
na sekundarni ter terciarni ravni.
Glede na izjemen pomen kontinuiranega opredeljevanja in
dograjevanja kliničnih smernic za upravljanje kakovosti in varnosti bi bilo
treba natančneje opredeliti institucionalni okvir oziroma pristojnosti in
odgovornosti poglavitnih nosilcev te aktivnosti: MZ, ZS, SZD, razširjenih
strokovnih kolegijev za posamezne stroke, nosilcev terciarne dejavnosti za
posamezne stroke, strokovnih zbornic, NIJZ, ZZZS in JAZMP.
Pomemben pokazatelj zagotavljanja celovite kakovosti in varnosti
v zdravstvu je tudi obvladovanje protimikrobne odpornosti. V Sloveniji na ravni
MZ od leta 2005 deluje večdisciplinska Komisija za smotrno rabo protimikrobnih
zdravil. Komisija za smotrno rabo protimikrobnih zdravil v skladu s pravilnikom
o obveznem poročanju o porabi protimikrobnih zdravil v bolnišnicah izvaja
nadzor nad predpisovanjem protimikrobnih zdravil v bolnišnicah. Komisija tudi
organizira posvete in ocenjuje porabo protimikrobnih zdravil. Vsaka bolnišnica
ima skladno s pravilnikom uvedene ukrepe za smotrno rabo protimikrobnih
zdravil, najpogosteje gre za omejitve predpisovanja nekaterih antibiotikov, v
uporabi pa so tudi druge intervencije. ZZZS na podlagi strokovnih priporočil
regulira predpisovanje antibiotikov na recept z omejitvami na nekatere
indikacije. Vzporedno potekajo aktivnosti preprečevanja in obvladovanja z
zdravstvom povezanih okužb.
V Sloveniji smo že vzpostavili sistem spremljanja kazalnikov
kakovosti, predvsem v bolnišnicah, vendar zbrani kazalniki niso prepoznani kot
orodje za nenehno izboljševanje. V procese upravljanja kakovosti bo v prihodnje
treba vključiti vse ključne akterje sistema, tudi uporabnike.
Pomembno vlogo pri zagotavljanju celovite kakovosti in
varnosti imajo tudi zbornice in združenja, in sicer s podeljenim javnim
pooblastilom, izvajanjem strokovnih nadzorov, svetovanjem in skrbjo za višjo
raven znanja zdravstvenih delavcev.
Boljše upravljanje kakovosti in varnosti na nacionalni ravni
je eden od temeljnih razvojnih izzivov tudi zaradi izvajanja Direktive o uveljavljanju
pravic pacientov pri čezmejnem zdravstvenem varstvu ter priporočil Sveta o
varnosti pacientov, vključno s preprečevanjem in obvladovanjem okužb, povezanih
z zdravstveno oskrbo (2009/C 151/01). Direktiva o uveljavljanju pravic
pacientov pri čezmejnem zdravstvenem varstvu zahteva zagotavljanje podatkov o
kakovosti za paciente, kar narekuje vzpostavitev javno dostopnih podatkov o
delovanju, kakovosti in varnosti slovenskih izvajalcev zdravstvenih storitev.
Aktivnost: Zagotavljanje kakovosti in varnosti zdravstvene
oskrbe
Zagotovili bomo sistem celovite
kakovosti v zdravstvu s kazalniki in poročili, ki bodo dostopni široki skupini
uporabnikov – tako izvajalcem zdravstvene dejavnosti, pacientom in plačniku.
Omogočili bomo spremljanje kakovosti posameznih izvajalcev zdravstvene
dejavnosti in zagotovili dostopnost do ključnih kazalnikov kakovosti posameznih
izvajalcev uporabnikom. Hkrati bomo spremljali tudi zadovoljstvo uporabnikov.


Ukrep 1 Spremembe zakonodaje za določitev pogojev in
  pristojnosti zagotavljanja nenehnega izboljševanja kakovosti in varnosti
  zdravstvene oskrbe ter osredotočanja na pacienta in ureditev pristojnosti
  posameznih institucij v zdravstvu za nadzor nad kakovostjo
Ukrep 2 Posodobitev nabora kazalnikov kakovosti, ki se
  spremljajo na nacionalni ravni, vključno s kazalniki zadovoljstva
  uporabnikov, ter njihova javna objava
Ukrep 3 Posodobitev sistema spremljanja in izvajanja
  ukrepov za opozorilne nevarne dogodke ter druge škodljive dogodke
Ukrep 4 Sprejem Nacionalne strategije smotrne rabe
  protimikrobnih zdravil in obvladovanja protimikrobne odpornosti v humani in
  veterinarski medicini
Ukrep 5 Vzpostavitev sistema izobraževanja in usposabljanja
  s področja kakovosti in varnosti ter osredotočenja na pacienta in svojce s
  podporo raziskavam na tem področju
Ukrep 6 Sprejem Nacionalne strategije za preprečevanje in
  obvladovanje okužb v zdravstvu
Ukrep 7 Izobraževanje o načinu komuniciranja v zdravstvu, s
  poudarkom na komuniciranju s pacientom
Ukrep 8 Zagotovitev kadrovskih in finančnih virov za razvoj
  sistema kakovosti in nadzor


Specifični cilj: S to aktivnostjo in ukrepi bomo prispevali k
delujočemu sistemu nenehnega izboljševanja kakovosti in varnosti zdravstvene
oskrbe.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Delujoč sistem nenehnega izboljševanja kakovosti in varnosti
  zdravstvene oskrbe 

Spremembe zakona, objavljene v UL

Število

0

2015

1

MZ

2017

Proračun RS


Sprejete strategije, objavljene na spletni strani MZ

Število

0

2015

2

MZ

2017


Prenovljen nabor kazalnikov kakovosti in njihova objava na spletni
  strani MZ

Število

1

2015

3

MZ

2016


Poročilo o posodobitvi sistema spremljanja OND

Število

1

2015

1

MZ

2016


Poročilo o izvedenih izobraževanjih na področju kakovosti in varnosti

Število

0

2015

5

MZ

2025


Poročilo o izvedenih izobraževanjih na področju komunikacije v
  zdravstvu

Število

0

2015

3

MZ

2025


Poročilo o kadrovskih in finančnih virih za razvoj sistema kakovosti,
  objavljeno na spletni strani MZ

Število

0

2015

1

MZ

2018


Nosilec: MZ
6.3.5  Upravljanje in vodenje
Osnovno orodje za učinkovito upravljanje sistema
zdravstvenega varstva je strateški okvir, ki ga v našem primeru predstavlja
pričujoča resolucija o nacionalnem planu zdravstvenega varstva.
V sistemu zdravstvenega varstva se prepleta delo številnih
deležnikov, katerih vloge včasih niso dovolj jasno opredeljene. Zato je nujno,
da se posamezne vloge deležnikov za uspešno izvajanje ciljev in ukrepov iz tega
dokumenta v sistemu zdravstvenega varstva jasno opredelijo.
Za oceno uspešnosti delovanja sistema zdravstvenega varstva
(HSPA – Health System Performance Assessment) in za argumentirano načrtovanje
ter odločanje o prioritetah v zdravstvu v Sloveniji bo nujno zagotoviti
potrebne strukturne in druge pogoje. Učinkovitost, kakovost, dostopnost in s
tem uspešnost sistema zdravstvenega varstva bomo vrednotili s sistemom HSPA.
Vodenje, upravljanje in nadzor v javnih zdravstvenih zavodih
ni ustrezno urejeno. Neustrezno je nagrajevanje vodstvenih delavcev.
Organi upravljanja (sveti zavodov) zaradi pomanjkanja
kompetenc marsikje ne opravijo svoje vloge. Sveti zavodov imajo po Zakonu o
zavodih upravljavsko in nadzorno funkcijo. Za izboljšanje upravljanja javnih
zdravstvenih zavodov je ključno zagotoviti, da so člani svetov ustrezno
usposobljeni za opravljanje svoje funkcije.
Aktivnost: Krepitev upravljanja
Za uspešno uresničevanje ciljev
in ukrepov tega dokumenta je ključna okrepitev upravljanja celotnega sistema
zdravstvenega varstva.


Ukrep 1 Jasna opredelitev vlog deležnikov v sistemu
  zdravstvenega varstva v ZZVZZ in zagotovitev enakopravnejše sestave v
  upravnem organu ZZZS
Ukrep 2 Uvedba sistema spremljanja po metodologiji HSPA
  (Health System Performance Assessment)
Ukrep 3 Kadrovska okrepitev MZ
Ukrep 4 Sodelovanje in opolnomočenje pacientov pri
  oblikovanju zdravstvenih politik


Specifični cilj: S to aktivnostjo in ukrepi bomo prispevali k
večji odgovornosti in učinkovitosti upravljanja v zdravstvu.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Večja odgovornost in učinkovitost upravljanja v zdravstvu

Sprememba ZZVZZ

Število

0

2015

1

MZ

2016

Proračun MZ


HSPA poročilo, objavljeno na spletni strani MZ

Število

0

2015

4

MZ

2022


Poročilo o kadrovski okrepitvi MZ, objavljeno na spletni strani MZ

Število

0

2015

1

MZ

2018


Poročilo o sodelovanju in opolnomočenju pacientov pri oblikovanju
  politik

Število

0

2015

1

MZ

2020


Nosilec: MZ
Aktivnost: Optimizacija vodenja javnih zdravstvenih zavodov
V javnih zdravstvenih zavodih je
nujno optimizirati vodenje, in sicer s povečanjem pooblastil vodstvu, boljšim
nadzorom, spremenjenim načinom nagrajevanja za uspešnost vodstva in zaostrenimi
pogoji glede zahtev po strokovnosti in izkušnjah vodstvenih kadrov ter njihove
odgovornosti. Prav tako bomo uvedli kriterije za člane svetov zavodov s ciljem
bolj strokovnega in učinkovitega upravljanja.


Ukrep 1 Vzpostavitev kriterijev
  za člane svetov zavodov s ciljem bolj strokovnega in učinkovitega upravljanja
Ukrep 2 Uvedba nagrajevanja za
  uspešnost vodenja


Specifični cilj: S to aktivnostjo in ukrepi bomo prispevali k
večji odgovornosti in učinkovitosti upravljanja v zdravstvu.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Večja odgovornost in učinkovitost upravljanja v zdravstvu

Sprejeti zakon, ki bo urejal področje poslovodenja v zdravstvu,
  objavljen v UL 

Število

0

2015

1

MZ

2018

Proračun MZ


Poročilo o nagrajevanju za uspešnost vodenja

Število

0

2015

1

MZ

2018


Nosilec: MZ
6.3.6  Nagrajevanje po uspešnosti
Čeprav ima plačni sistem javnega sektorja vgrajene določene
mehanizme nagrajevanja delovne uspešnosti, pa je praksa pokazala, da je
tovrstno nagrajevanje premalo povezano z rezultati dela na podlagi vnaprej
dogovorjenih kriterijev oziroma meril. Za doseganje večje učinkovitosti in
kakovosti je treba izvesti ustrezne spremembe, ki bodo omogočale nagrajevanje
po uspešnosti opravljenega dela. Vlada RS je že sprejela izhodišča o
izboljšavah plačnega sistema javnega sektorja in odpravi njegovih anomalij, na
podlagi katerega se bo v dejavnosti zdravstva vzpostavil sistem
stimulativnejšega in bolj fleksibilnega nagrajevanja zaposlenih v odvisnosti od
rezultatov dela (posameznika, tima oziroma zavoda) ter zmanjšalo avtomatizme,
ki neodvisno od delovnih rezultatov povečujejo obseg sredstev za plače.
Aktivnost: Nagrajevanje po uspešnosti
Za doseganje večje učinkovitosti
in kakovosti dela vseh zaposlenih v sistemu zdravstvenega varstva bomo
spremenili plačni sistem tako, da bo omogočal nagrajevanje po uspešnosti
opravljenega dela.


Ukrep 1 Izvedba pilotnega
  projekta modela nagrajevanja po uspešnosti v enem zdravstvenem domu in eni
  bolnišnici
Ukrep 2 Spremembe zakonodaje v
  podporo nagrajevanju po uspešnosti v zdravstvu ob sočasnem spremljanju, ali
  se ob tem zdravstvene storitve izvajajo kakovostno in varno


Specifični cilj: S to aktivnostjo in ukrepi bomo prispevali k
nagrajevanju zaposlenih v zdravstvu po uspešnosti in kakovosti.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Nagrajevanje po uspešnosti in kakovosti

Poročilo o izvedbi pilotnega projekta, objavljeno na spletni strani MZ

Število

0

2015

1

MZ

2018

MZ


V zakonodajo vključen model za nagrajevanje po uspešnosti, objavljen v
  UL

Število

0

2015

1

MZ

2019

MZ


Nosilec: MZ, MJU
6.3.7  Čakalne dobe
S problemom čakalnih dob se soočajo vse razvite države.
Čakalnih dob ni možno skrajšati zgolj z dodajanjem finančnih sredstev, temveč s
preglednostjo celotnega procesa vzpostavitve čakalne dobe in nadzorom nad
pravilnim umeščanjem ter upravljanjem čakalnih vrst. Treba je stalno
analizirati vzroke za čakalne dobe in odpravljati razloge za njihovo prekomerno
nastajanje. Izvajalci zdravstvenih storitev morajo izvajati strokovno upravljanje
čakalnih dob in prilagajati storitve spreminjajočim se potrebam. Pri tem morajo
pravilno upravljati čakalne sezname, zahtevajo se ustrezno znanje skrbnikov,
organiziranost postopka, način komunikacije z deležniki, sprotno analiziranje,
kreiranje ciljnih ukrepov, ustrezne evidence ter dostop do podatkov in
izmenjave podatkov ob spoštovanju kliničnih poti na ravni izvajalca kot tudi na
ravni države za obravnavo posameznega zdravstvenega problema ali bolezni.
Čakalne dobe so posledica spleta različnih vzrokov, od
katerih je financiranje samo eden izmed njih. Večina od njih se nanaša na
neprimerne modele financiranja, pomanjkanje finančnih virov, slabo učinkovitost
in organiziranost izvajalcev, slabe kakovosti storitev, prekomerno napotovanje
med različnimi ravnmi izvajalcev zdravstvenih storitev, slabo upravljanje
čakalnih seznamov, neutemeljene pritiske pacientov po zdravstvenih storitvah in
nepotrebne zdravstvene preglede zaradi administrativnih postopkov na področju
socialnih pravic ali negativnih finančnih spodbud izvajalcev. Čakalne dobe
vplivajo na kakovost sistema zdravstvenega varstva s posledicami, ki jih
povzročajo. Zaradi prekomernih čakalnih dob prihaja do povečanja tveganja pri
zdravljenju, višjih stroškov zdravljenja, daljše odsotnosti z dela in iz
družinskega kroga, daljše in zahtevnejše rehabilitacije in slabšega stanja
pacientov po zdravljenju.
Predolge čakalne dobe ne vplivajo neugodno samo na pacienta,
temveč tudi predstavljajo dodatno breme za sistem zdravstvenega varstva s
finančnega in organizacijskega vidika. Prav tako imajo slab vpliv na širšo
družbo – tudi na gospodarstvo, kadar je tak pacient zaposlen.
Aktivnost: Krajšanje čakalnih dob (ČD)
Zagotovili bomo učinkovito
spremljanje čakalnih dob in transparentno umeščanje na čakalne sezname ter
dodatno financiranje v primeru upravičenega povečanja potreb. Nadgradili bomo
sistem za obvladovanje neupravičenega napotovanja in uvrščanja v čakalne
sezname ter uvedli informacijski sistem, ki bo podpiral delo zdravnikov in
drugega zdravstvenega osebja pri njihovih odločitvah glede poteka zdravljenja.


Ukrep 1 Izvedba analize vzrokov
  in posledic za nastajanje čakalnih dob
Ukrep 2 Priprava in izvedba
  pilotnega projekta, na osnovi katerega se bodo sprejeli ukrepi za
  obvladovanje čakalnih dob
Ukrep 3 Spremembe Zakona o
  pacientovih pravicah in Pravilnika o najdaljših dopustnih čakalnih dobah za
  posamezne zdravstvene storitve in o načinu vodenja čakalnih seznamov
Ukrep 4 Vpeljava sistema CDSS (Clinical Decision Support
  System)


Specifični cilj: Z aktivnostmi na tem področju bomo zagotovili
enako in pravično dostopnost do zdravstvenih storitev ter skrajšanje čakalnih
dob.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Enaka in pravična dostopnost do zdravstvenih storitev ter skrajšanje
  čakalnih dob

Analiza vzrokov in posledic za ČD

Število

0

2015

1

MZ

2016

Proračun MZ, ZZZS


Poročilo o izvedbi pilotnega projekta, objavljeno na spletni strani MZ

Število

0

2015

1

MZ

2017


Sprememba Zakona o pacientovih pravicah, objavljena v UL

Število

0

2015

1

MZ

2018


Poročilo o vpeljavi sistema CDSS

Število

0

2015

1

MZ

2020


Nosilec: MZ, ZZZS,
NIJZ
6.3.8  Razvoj IKT v zdravstvu
Informatizacija sistema zdravstvenega varstva (e-zdravje)
zajema informacijske sisteme in storitve, ki skupaj z organizacijskimi
spremembami in razvojem novih veščin pripomorejo k napredku zdravstva, njegovim
izboljšavam glede dostopnosti do zdravstvene oskrbe, kakovosti storitev ter
njegovi učinkovitosti in produktivnosti. Rešitve podpirajo napredek v
zdravstveni dejavnosti, omogočajo boljše upravljanje in širjenje zdravstvenega
znanja ter pomagajo zdravstveni dejavnosti, temelječi na dokazih.
Projekt eZdravje konec leta 2015 vzpostavlja enoten
zdravstveni informacijski sistem, ki s pomočjo povezovanja z informacijskimi
sistemi različnih ponudnikov omogoča interoperabilnost in izmenjavo podatkov. S
prenovo Zakona o zbirkah podatkov s področja zdravstvenega varstva smo vzpostavili
zakonske podlage za zbirke podatkov eZdravja (Centralni register podatkov o
pacientih, eRecept, eNapotnica in eNaročanje, Telekap, Register teleradioloških
preslikav itd.) in njihovo povezovanje. Nacionalna uvedba eRecepta poteka,
eNapotnica in eNaročanje pa se bosta uvedla v začetku leta 2016.
Vsebinsko bi bilo smiselno sredstva in napore usmeriti v
zagotovitev enotnega informacijskega sistema za izvajalce zdravstvene
dejavnosti, pri čemer pa se je treba pri tem nujno izogniti nevarnosti ''vendor
lock-in'' (vezanost na enega ponudnika). V ta namen je treba razviti sistem za
certificiranje rešitev za uporabo v sistemu zdravstvenega varstva in predvsem
zagotoviti mehanizme, da je prehod od enega ponudnika na drugega ponudnika
sistema zdravstvenega varstva dejansko možen.
Glede na usmeritve EU (zelena knjiga o mZdravju) je treba
pozornost nameniti tudi hitro razvijajočemu področju mZdravja, kjer bi predvsem
morali zagotoviti, da imajo uporabniki sistema zdravstvenega varstva na voljo
informacije o tem, katera od mnogih mobilnih aplikacij, ki so na voljo, je
dejansko medicinsko in strokovno preverjena.
Aktivnost: Izboljšanje dostopnosti do kakovostnih podatkov v
zdravstvu ob sočasnem razvoju novih načinov spremljanja zdravstvenega stanja s
pomočjo sodobne informacijske podpore
Izboljšali bomo dostopnost do
kakovostnih podatkov in informacij v zdravstvu. Za optimizacijo sistema
zdravstvenega varstva bomo zagotovili naprednejšo uporabo informacijske
tehnologije v zdravstvu. Z ustrezno zdravstveno informacijsko infrastrukturo
bomo omogočili vzpostavitev elektronskih povezav med zdravstvenimi izvajalci
ter izmenjavo zdravstvenih dokumentov na nacionalni ravni, s tem pa
učinkovitejšo organizacijo dela zdravstvenih izvajalcev. Z uvedbo e-zdravja
bomo povečali vključenost uporabnikov – pacientov za vpogled do lastnih
zdravstvenih podatkov.


Ukrep 1 Prenova Zakona o zbirkah podatkov s področja
  zdravstvenega varstva
Ukrep 2 Nadgradnja elektronskega zdravstvenega kartona
Ukrep 3 Poenotenje informacijske podpore pri zdravstvenih
  izvajalcih
Ukrep 4 Nadgradnja sistema eZdravje
Ukrep 5 Povezljivost IKT eZdravja, ZZZS, drugih nacionalnih
  IKT, socialne in drugih relevantnih IKT
Ukrep 6 Uvedba enotnih standardov elektronske izmenjave
  podatkov v zdravstvu


Specifični cilj: Z aktivnostmi na tem področju bomo zagotovili
enotno in učinkovito informacijsko podporo spremljanju in upravljanju v
zdravstvu in dostopne podatke za obravnavo pacientov in poslovanje.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Enotna in učinkovita informacijska podpora spremljanju in upravljanju
  v zdravstvu/dostopni podatki za zdravstveno oskrbo pacientov in poslovanje

Sprejeti zakon o zbirkah podatkov v zdravstvu, objavljen v UL

Število

0

2015

1

MZ

2021

Proračun MZ


Poročilo o uvedbi e-kartona, poenotenju informacijske podpore pri
  izvajalcih, nadgradnji e-zdravja in povezljivosti IKT na spletni strani MZ

Število

0

2015

1

MZ

2021


Enotni standardi elektronske izmenjave podatkov v zdravstvu,
  objavljeni na spletni strani MZ

Število

0

2015

1

MZ

2021


Nosilec: MZ, NIJZ
6.3.9  Upravljanje z investicijami
Načrtovane aktivnosti uvajanja novih zdravstvenih tehnologij
in posodabljanja obstoječih so tesno povezane z investicijami v obliki naložb v
objekte, opremo, izobraževanje in usposabljanje, razvoj novih tehnologij,
izboljšanje kakovosti dejavnosti itd. Zdravstvena infrastruktura mora biti
urejena po veljavnih standardih, smernicah in predpisih, da zagotavlja primerno
stopnjo kakovosti, varnosti in zanesljivosti. Urejeno stanje je predpogoj za
izvajanje zdravstvene dejavnosti, uporabo zdravstvenih tehnologij in metod
zdravljenja.
Vse investicije v zdravstveno infrastrukturo bodo temeljile
na analizi in oceni potreb.
Na podlagi obstoječega stanja slovenske zdravstvene
infrastrukture izhaja, da starejši dotrajani prostori v zdravstvenih objektih
postajajo vse manj primerni za izvajanje zdravstvenih in spremljajočih
dejavnosti, tudi z vidika potresne, požarne, poplavne varnosti, slabih pogojev
bivanja, kot so pomanjkljive sanitarije, omejenosti, arhitekturne
neustreznosti, neučinkovitosti obstoječih logističnih povezav in notranjega
prometa, dragega vzdrževanja, energetske potratnosti itd. Investicijska
vlaganja v obnavljanje ali nadomestne novogradnje so nujni. Zaradi omejenih
finančni sredstev bo v investicijski dokumentaciji treba dokazati ustrezne
učinke in določiti uspešnost investicije. V ta namen bo treba pripraviti
dolgoročen strateški program posodobitve slovenske zdravstvene infrastrukture.
Področje investicij v javne zdravstvene zavode z vidika financiranja je
ministrstvo delno uredilo v novem Zakonu o investicijah v javne zdravstvene
zavode, katerih ustanovitelj je Republika Slovenija (Uradni list RS, št.
90/15).
Slovensko zdravstvo se po obdobju finančne krize in
varčevalnih ukrepov, ki so najbolj prizadeli investicijsko področje in
nenadomeščanje medicinskih aparatur, sooča tudi z višanjem povprečne starosti
dragih medicinskih naprav, ki je že blizu pričakovane dobe koristnosti. Ob
naraščanju števila preiskav in s tem izboljšanju diagnostičnih postopkov
obstaja tveganje, da število naprav ne bo odražalo dejanskih potreb, starost
naprav pa ne razvoja na področju medicinske tehnologije. Kot drago opremo je
treba šteti najmanj naslednje aparature: MR, CT, PET-CT, linearni
pospeševalnik.
Aktivnost: Povečanje učinkovitosti in uspešnosti
investicijskih projektov z medicinsko opremo
Izboljšali bomo raven učinkovitosti in uspešnosti pri ravnanju
z investicijskimi projekti, da bomo lahko dolgoročno uredili zdravstveno
infrastrukturo, ki ustvarja podlago za izvajanje obstoječih in uvajanje novih
zdravstvenih tehnologij ter izvajanje zdravstvene dejavnosti.
Eden pomembnejših delov v
celoviti zdravstveni oskrbi je poleg ustreznega kadra medicinska oprema. V
naslednjem obdobju bo ministrstvo vzpostavilo boljše načrtovanje nabav predvsem
drage medicinske opreme ob sočasni vzpostavitvi tehničnih smernic za to opremo.


Ukrep 1 Priprava dolgoročnega strateškega
  programa posodobitve slovenske zdravstvene infrastrukture z nacionalnim
  načrtom investicij v JZZ
Ukrep 2 Izdelava študije potreb
  po dragih napravah v Sloveniji
Ukrep 3 Izdelava in vzdrževanje
  standardov drage medicinske opreme
Ukrep 4 Vzpostavitev vodenja
  ustrezne evidence drage medicinske opreme


Specifični cilj: Z aktivnostmi na tem področju bomo zagotovili
posodobljene funkcionalne prostore za izvajanje zdravstvene dejavnosti s ciljem
najbolj smotrne izrabe ter sledenje tehnološkemu napredku pri investiranju v
drago medicinsko opremo.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Posodobitev funkcionalnih prostorov za izvajanje zdravstvene
  dejavnosti s ciljem najbolj smotrne izrabe ter sledenje tehnološkemu napredku
  pri investiranju v drago medicinsko opremo

Sprejet strateški program posodobitve slovenske zdravstvene
  infrastrukture, objavljen na spletni strani MZ

Število

0

2015

1

MZ

Do 2021

MZ


Študija potrebne količine dragih naprav v RS, objavljena na spletni
  strani MZ

Število

0

2015

1

MZ


Sprejeti standardi drage medicinske opreme, objavljeni na spletni
  strani MZ

Število

0

2015

1

MZ


Evidenca drage medicinske opreme, objavljena na spletni strani MZ

Število

0

2015

1

MZ


Nosilec: MZ, NIJZ
6.4  Solidarno, pravično in vzdržno financiranje
zdravstvenega varstva
Že v obdobju pred krizo je bila rast javnofinančnih izdatkov
za zdravstvo v Sloveniji relativno nizka v primerjavi s sorodnimi državami EU.
To lahko pomeni, da smo bili učinkoviti pri obvladovanju javnih izdatkov za
zdravstvo, po drugi strani pa je to tudi odraz prepočasnega uvajanja novih
tehnologij, slabše opremljenosti izvajalcev zdravstvene dejavnosti in zaostankov
v številu zdravnikov (UMAR, 2012). V obdobju krize so se skladno z zahtevo po
doslednem uravnoteženem poslovanju brez zadolževanja ZZZS izvajali zniževanje
cen zdravstvenih storitev, stroge proračunske omejitve (zniževanje sredstev za
investicije in za izvajanje javne službe), omejevanje cen zdravil, omejevanje
zaposlovanja in drugi ukrepi. Vse to je imelo za posledico naraščanje
kumulativnih izgub pri izvajalcih zdravstvenih storitev in poslabšanje njihove
likvidnosti. Na zmanjšanje deleža javnih izdatkov v skupnih izdatkih za
zdravstvo v Sloveniji je deloma vplival tudi prenos dela teh izdatkov na
dopolnilno zdravstveno zavarovanje.
Javni izdatki (večinoma sredstva ZZZS oziroma obveznega
zdravstvenega zavarovanja, manjši delež proračunska sredstva) so se v kriznem
obdobju zaradi manjših prihodkov ZZZS in prenosa določenih obveznosti na
dopolnilno zdravstveno zavarovanje znižali z 2,45 milijarde EUR v letu 2009
(6,8 odstotka BDP) na 2,39 milijarde EUR v letu 2014 (6,4 odstotka BDP).
Projekcije nakazujejo, da bodo v Sloveniji, če ne bomo ukrepali, izdatki za
zdravstvo naraščali znatno hitreje od rasti BDP.
V dopolnilno zdravstveno zavarovanje je zaradi velikega
obsega storitev, ki zahtevajo doplačila, vključenih več kot 95 odstotkov
zavezancev za doplačila. Financiranje dopolnilnega zdravstvenega zavarovanja,
kot je zasnovano zdaj, pa ne temelji na principu pravičnosti in solidarnosti,
saj so premije regresivne in predstavljajo nesorazmerno večje breme za socialno
ranljivo prebivalstvo kot za srednji oziroma višji razred. Premije za
dopolnilno zdravstveno zavarovanje so previsoke glede na izplačane škode
(zdravstvene storitve), zavarovalnice ustvarjajo dobiček tudi zaradi varčevanja
v zdravstvu – nižanja cen zdravstvenih storitev.
Pri preoblikovanju dopolnilnega zdravstvenega zavarovanja
bomo morali upoštevati:
-       
da je zaradi globine in obsega sedanjega sistema doplačil k zdravstvenim
storitvam (vključno z zdravili in medicinskimi pripomočki) prehod na nov sistem
treba izvesti postopno oziroma zmanjšati finančna tveganja na najmanjšo možno
mero;
-       
da se mora z uvedbo nadomestnega vira zagotoviti dovolj široka
populacija zavezancev za plačilo;
-       
da se morajo pri virih financiranja zdravstva zagotoviti njihova
fleksibilnost in dolgoročna vzdržnost in večja razpršenost;
-       
naraščajoče izdatke za dolgotrajno oskrbo.
Trenutni sistem plačil zdravstvenih storitev ni dovolj
pregleden. Izvajalcem zdravstvene dejavnosti pogosto financiramo predvsem
kapacitete, ne glede na njihovo izkoriščenost, ali drugače povedano – denar ne
sledi pacientu. Obračunske sisteme bo treba nadgraditi in zagotoviti, da bosta
upoštevani tudi učinkovitost in kakovost.
Sistem partnerskega dogovarjanja in sprejemanja splošnega
dogovora je zastarel in neučinkovit, saj temelji na praksi iz 80. let prejšnjega
stoletja, ko so se uporabljale precej drugačne medicinske tehnologije. Pri tem
mehanizmu sploh ne gre več za dogovarjanje, saj se partnerji skladno s pravili
dogovorijo o relativno majhnem deležu predlogov, posledično pa o večini
predlogov o spremembah in dodatnih programih odloča Vlada Republike Slovenije.
Z vidika solidarnosti in pravičnosti financiranja,
zagotovitve finančne vzdržnosti sistema in njegove proticiklične naravnanosti
bo treba odpraviti anomalije, ki se kažejo v:
-       
neupravičenih razlikah v bremenih plačevanja prispevkov za obvezno
zdravstveno zavarovanje med posameznimi kategorijami zavezancev;
-       
neobremenjevanju nekaterih dohodkov s prispevki za zdravstvo;
-       
neporavnavanju obveznosti in neučinkoviti izterjavi prispevkov.
Dopolnilno zdravstveno zavarovanje ni progresivno in s tem
pravično, saj vsi zavarovanci plačujejo enako premijo. Pri tem nastajajo tudi
visoki administrativni stroški v sistemu. Tveganje doplačil, ki jih dopolnilno
zavarovanje pokriva, je tako veliko in razširjeno, da posledično v resnici ne
gre več za prostovoljno zavarovanje, temveč je v praksi za večino zavarovancev
dejansko obvezno.
Za razvoj slovenskega zdravstva bo odločujoče tudi, ali bomo
uspešno zagotovili nove javnofinančne vire in njihovo transparentno
razdeljevanje za preventivno dejavnost, uvajanje novih tehnologij, raziskovanje
ter izobraževanje in razvoj v zdravstvu.
SPECIFIČNI CILJI


Pravično, solidarno in vzdržno
  financiranje zdravstvenega varstva:
·    enakomerna
  in pravična obremenitev zavarovancev s prispevki;
·    večja
  razpršenost virov za financiranje zdravstvenega varstva za zmanjšanje
  ranljivosti sistema zdravstvenega varstva, npr. v času ekonomske krize;
·    s
  pravicami čim bolj polno obvezno zdravstveno zavarovanje, ki je očiščeno
  vsebin, ki vanj ne sodijo (kot npr. specializacije zdravnikov, pripravništvo
  ipd.);
·    uvajanje
  oziroma opuščanje metod zdravljenja na osnovi preglednega sistema, ki
  upošteva finančno vzdržnost sistema zdravstvenega varstva in dokazano
  učinkovitost medicinskih tehnologij in načinov obravnave (HTA);
·    enostaven,
  pregleden in učinkovit način partnerskega dogovarjanja;
·    uvedba
  novih obračunskih modelov pri financiranju izvajalcev zdravstvene dejavnosti;
·    plačevanje
  izvajalcev po uspešnosti in kakovosti.


6.4.1  Solidarnost in pravičnost financiranja
Pri financiranju iz javnih virov je problematična trenutna
prevelika odvisnost od prihodkov iz naslova prispevne stopnje zaposlenih, kar
povzroča precejšnje finančne pretrese pri makroekonomskih nihanjih v obdobjih
gospodarskih kriz in negativen vpliv na prihodke ZZZS ob povečani
nezaposlenosti.
Prispevno osnovo za obvezno zdravstveno zavarovanje bi lahko,
ob upoštevanju dejanskega finančnega stanja zavarovanca, razširili na vse
oblike dela (in na vse vrste prejemkov posameznika, tudi pasivne). Hkrati je
treba tudi zmanjšati precejšnje razlike v prispevni stopnji. Trenutno imamo
izjemno asimetrično obremenitev različnih kategorij zavarovancev. Medtem ko
zaposlena populacija za obvezno zdravstveno zavarovanje v povprečju plačuje 203
EUR na mesec, za isti obseg pravic druge kategorije plačujejo bistveno manj. Ob
tem pa so nekatere kategorije prebivalcev, predvsem osebe v negotovih
zaposlitvenih pogojih in določene kategorije priseljencev, zaradi
socialno-ekonomske prikrajšanosti izpostavljene tveganju, da ne zmorejo bremena
za plačevanje prispevkov OZZ in zato do pravic iz OZZ ne morejo dostopati.
Aktivnost: Izenačevanje bremen in zaostritev odgovornosti pri
plačevanju prispevkov za obvezno zdravstveno zavarovanje
Okrepili bomo solidarnost pri
plačevanju prispevkov za obvezno zdravstveno zavarovanje. S prispevki za
zdravstveno zavarovanje morajo biti obremenjeni vsi prihodki fizičnih oseb. Ob
tem bomo zagotovili, da bodo vse kategorije zavezancev čim bolj enakomerno
obremenjene s plačili prispevkov. Zaostrili bomo tudi odgovornost za redno
poravnavanje obveznosti in zagotovili učinkovitejšo izterjavo prispevkov.


Ukrep 1 Spremembe zakonodaje za
  zmanjšanje nekaterih neupravičenih razlik pri plačevanju prispevkov med
  posameznimi kategorijami zavezancev
Ukrep 2 Širitev prispevne osnove
  tudi na pasivne dohodke
Ukrep 3 Prenova sistemske
  ureditve vključevanja oseb brez urejenega zdravstvenega zavarovanja v obvezno
  zdravstveno zavarovanje
Ukrep 4 Izboljšava sistema za
  učinkovitejšo izterjavo neplačanih prispevkov za zdravstveno zavarovanje


Specifični cilj: S to aktivnostjo in ukrepi bomo prispevali k
enakomerni in pravični obremenitvi zavarovancev s prispevki.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Enakomerna in pravična obremenitev zavarovancev s prispevki

Novi Zakon o zdravstvenem varstvu in zdravstvenem zavarovanju,
  objavljen v UL

Število

0

2015

1

MZ

2016

Proračun RS, ZZZS


Zmanjšanje deleža neplačanih prispevkov

Delež zmanjšanja

0

2015

50 %

MZ

2016


Nosilec: MZ, MF
6.4.2  Vzdržnost financiranja sistema
zdravstvenega varstva
Finančna kriza je pokazala, da v Sloveniji nimamo ustreznega
mehanizma, ki bi zagotavljal stabilnost sistema zdravstvenega varstva ob
povečanju brezposelnosti v času gospodarske krize. Po mednarodnih primerjavah
izstopamo tudi po zelo nizkem deležu proračunskih sredstev za zdravstvo (3,2
odstotka v tekočih izdatkih in 6,6 odstotka, vključno z investicijami v letu
2013), tudi v primerjavi z državami s podobnimi sistemi. Povečanje financiranja
iz davčnih virov lahko pomembno prispeva k zagotavljanju dolgoročne stabilnosti
sistema zdravstvenega varstva, še posebej v času gospodarskih kriz.
Čeprav zakonodaja (Zakon o omejevanju porabe alkohola, Zakon
o omejevanju uporabe tobačnih izdelkov) mestoma že omogoča porabo dela sredstev
od pobranih trošarin za tobačne izdelke in alkoholne pijače, doslej ta možnost
v praksi ni bila uveljavljena. V prihodnje bo potrebno zagotoviti sredstva za
financiranje programov zdravstvenega varstva in za razvoj v zdravstvu (terciar,
raziskovalna dejavnost, izpopolnjevanje), tako kot je praksa drugod po Evropi.
Razvoj novih zdravstvenih tehnologij in zdravil, bioloških
zdravil, cepiv, krvnih pripravkov, medicinske opreme in pripomočkov, predvsem
pa boljša osveščenost pacientov ter omejenost finančnih virov, namenjenih za
zdravstveno varstvo, kažejo na vedno večje potrebe po vzpostavitvi sistema za
določanje prednostnih nalog v zdravstvu in učinkovito porabo sredstev.
V svetu je že uveljavljena metoda vrednotenja zdravstvenih
tehnologij (HTA), ki jo v Sloveniji komaj začnemo uvajati. Bolj protokoliran
proces za presojo metod in postopkov zdravljenja na državni ravni smo
vzpostavili šele pred leti, ko je MZ sprejelo poseben pravilnik, ki ga
uporablja Zdravstveni svet (ZS) kot najvišji strokovni posvetovalni organ
ministra, pristojnega za zdravje, za ocenjevanje vlog za uvajanje novih metod
in postopkov zdravljenja. Prav tako se HTA uporablja pretežno za uvajanje novih
tehnologij zdravljenja, ne pa tudi za vrednotenje oziroma sprejemanje odločitev
o opuščanju zastarelih tehnologij zdravljenja. Treba je zagotoviti strukturno
podporo in vzpostaviti pregleden sistem HTA, v katerem bi jasno ločili
strokovne in odločevalske procese in se s tem izognili nepotrebnim konfliktom
interesov ali celo koruptivnim tveganjem. Zdravstveni svet bi ohranil ključno
odločevalsko vlogo ob koncu procesa HTA, tj. ob pregledu in kritični presoji
prioritetnega seznama predlaganih novih tehnologij.
S tem bo Slovenija izvajala tudi Sklepe Sveta o inovacijah v
korist pacientov, kjer je še posebej navedeno, naj države članice izvajajo
strategijo ocenjevanja zdravstvenih strategij (HTA), ki jo je sprejela mreža
HTA, in da gre za poglobljeno sodelovanje na ravni EU na področju ocenjevanja
zdravstvenih tehnologij.
Aktivnost: Zagotavljanje dolgoročne finančne vzdržnosti
sistema zdravstvenega varstva
Zaradi nujnosti zagotavljanja
dolgoročne vzdržnosti sistema zdravstvenega varstva bomo zagotovili stabilnejše
vire financiranja in vpeljali proticiklične mehanizme – tudi ob upoštevanju, da
v tem trenutku v zdravstvenem sistemu ni dovolj sredstev, da bi zagotovili tudi
financiranje dolgotrajne oskrbe. Zaradi uvedbe novih finančnih virov se bo v strukturi
javnofinančnega financiranja zdravstvenega varstva zmanjšal delež iz naslova
prispevkov iz osebnih dohodkov na račun povečanja v ostalih javnofinančnih
virih, s čimer bomo prispevali k večji pestrosti virov za financiranje
zdravstvenega varstva. Prenesli bomo nezdravstvene izdatke iz zdravstvene
blagajne v državni proračun.


Ukrep 1 Novi Zakon o
  zdravstvenem varstvu in zdravstvenem zavarovanju
Ukrep 2 Opredelitev dela
  trošarin na alkohol in tobak za preventivno zdravstveno varstvo
Ukrep 3 Povečanje proračunskih
  virov za izobraževanje, raziskovalno dejavnost in razvoj v zdravstvu


Specifični cilj: S to aktivnostjo in ukrepi bomo prispevali k
večji pestrosti virov za financiranje zdravstvenega varstva za zmanjšanje
ranljivosti sistema zdravstvenega varstva, npr. v času gospodarske krize ali v
primeru akutno večjih obremenitev.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Večja pestrost virov za financiranje zdravstvenega varstva za
  zmanjšanje
ranljivosti sistema zdravstvenega varstva, npr. v času ekonomske krize

Novi Zakon o zdravstvenem varstvu in zdravstvenem zavarovanju,
  objavljen v UL

Število

0

2015

1

MZ

2016

Proračun RS


Poročilo o zagotovitvi dela trošarin za preventivno zdravstveno
  varstvo

Število

0

2015

10

MF

Do 2025

 


 

Poročilo o virih za izobraževanje, raziskovalno dejavnost in razvoj v
  zdravstvu

Število

0

2015

8

MZ

Do 2025

 


Nosilec: MZ, MF
Aktivnost: Ohranitev široke košarice pravic iz obveznega
zdravstvenega zavarovanja in njeno razvojno prilagajanje
Analiza sistema zdravstvenega
varstva je pokazala, da košarica pravic iz OZZ nudi visoko stopnjo zdravstvene
varnosti in zagotavlja relativno nizko stopnjo neenakosti. Glede na naraščajoče
potrebe prebivalstva je za ohranitev dostopnosti do široke košarice pravic
le-to nujno prilagajati tehnološkemu napredku in dokazanim potrebam po
zdravstvenih storitvah. Ohranili bomo košarico pravic in jo prilagajali glede
na nove potrebe prebivalstva ter dokaze o učinkovitosti, kakovosti in varnosti
posameznih zdravstvenih tehnologij. Urediti je treba tudi postopke določanja
pravic v OZZ na transparenten način in z jasno določitvijo vlog posameznih
deležnikov.


Ukrep 1 Sprememba postopkov načrtovanja,
  spremljanja in vrednotenja pravic iz obveznega zdravstvenega zavarovanja v
  Zakonu o zdravstvenem varstvu in zdravstvenem zavarovanju
Ukrep 2 Preoblikovanje postopka
  partnerskega dogovarjanja


Specifični cilj: S to aktivnostjo in ukrepi bomo prispevali k:
s pravicami čim bolj polnemu zdravstvenemu zavarovanju, ki bo očiščeno vsebin,
ki vanj ne sodijo; enostavnemu, preglednemu in učinkovitemu načinu partnerskega
dogovarjanja; uvajanju oziroma opuščanju metod zdravljenja na osnovi
preglednega sistema, ki upošteva sistem zdravstvenega varstva, dokazano
učinkovitost medicinskih tehnologij in načinov obravnave in finančno vzdržnost.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


S pravicami čim bolj polno obvezno zdravstveno zavarovanje, ki je
  očiščeno vsebin, ki vanj ne sodijo (specializacije zdravnikov, pripravništvo,
  terciar)
Enostaven, pregleden in učinkovit način partnerskega dogovarjanja

Novi Zakon o zdravstvenem varstvu in zdravstvenem zavarovanju,
  objavljen v UL

Število

0

2015

1

MZ

2016

Proračun RS


Nosilec: MZ, ZZZS
Aktivnost: Vrednotenje zdravstvenih tehnologij
Vpeljali bomo pregleden sistem
na celotnem področju uvajanja novih zdravstvenih tehnologij in opuščanja starih
ter zagotovili optimalno izrabo. MZ bo nosilec dejavnosti HTA in koordinator
mreže HTA, v katero so vključeni strokovnjaki za HTA, NIJZ, razširjeni
strokovni kolegiji posameznih strok, terciarna dejavnost, ZZZS itd. Določili
bomo postopek in nosilce za izvajanje HTA in zagotovili vključevanje Slovenije
v področna mreženja na ravni EU.


Ukrep 1 Novi Zakon o
  zdravstvenem varstvu in zavarovanju
Ukrep 2 Zagotovitev kadrovskih
  in finančnih virov za vrednotenje zdravstvenih tehnologij


Specifični cilj: S to aktivnostjo in ukrepi bomo uredili
uvajanje oziroma opuščanje metod zdravljenja na osnovi preglednega sistema, ki
upošteva finančno vzdržnost sistema zdravstvenega varstva in dokazano
učinkovitost medicinskih tehnologij in načinov obravnave (HTA).


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Uvajanje oziroma opuščanje metod zdravljenja na osnovi preglednega
  sistema, ki upošteva finančno vzdržnost sistema zdravstvenega varstva in
  dokazano učinkovitost medicinskih tehnologij in načinov obravnave

Novi Zakon o zdravstvenem varstvu in zdravstvenem zavarovanju,
  objavljen v UL 

Število

0

2015

1

MZ

2016

Proračun RS


Poročilo o kadrovskih in finančnih virih za HTA, objavljeno na spletni
  strani MZ

Število

0

2015

3

MZ

2017–2025


Nosilec: MZ
6.4.3 Zdravstveno zavarovanje
Izziv predstavlja obstoječa ureditev zdravstvenega
zavarovanja, kjer je treba ponovno preučiti trenutno strukturo in
institucionalno ureditev javnega in zasebnega financiranja zdravstvenega
varstva. Sistem zdravstvenega zavarovanja kot celota potrebuje izboljšave na
področjih pravičnosti financiranja in solidarnosti.
Aktivnost: Preoblikovanje sistema doplačil oziroma
dopolnilnega zdravstvenega zavarovanja
Dopolnilno zdravstveno
zavarovanje bomo preoblikovali v smeri večje učinkovitosti z vidika uporabnika
in na način, ki bo povečal solidarnost in zmanjšal potrebo po doplačevanju
zdravstvenih storitev. S spremenjenim dopolnilnim zavarovanjem ne bomo dodatno
povečevali efektivne obremenitve stroškov dela, temveč bo nova oblika dajatve
bremenila zavezance iz razpoložljivega (neto) dohodka.


Ukrep 1 Izdelava modela
  nadomestitve dopolnilnega zdravstvenega zavarovanja


Specifični cilj: S to aktivnostjo in ukrepi bomo prispevali k
bolj enakomerni in pravični obremenitvi zavarovancev s prispevki.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri sredstev za predvidene ukrepe


Enakomerna in pravična obremenitev zavarovancev s prispevki

Novi Zakon o zdravstvenem varstvu in zdravstvenem zavarovanju,
  objavljen v UL

Število

0

2015

1

MZ

2016

ZZZS, proračun RS


Nosilec: MZ, ZZZS
6.4.4 Nadzor nad porabo v zdravstvu
Nujno je, da se stroški v zdravstvu sprotno obvladujejo in da
se pravočasno identificirajo anomalije v sistemu, ki omogočajo neupravičeno
odtekanje sredstev za zdravstvo.
Aktivnost: Boljši nadzor nad porabo v sistemu zdravstvenega
varstva
Za dolgoročno stabilizacijo sistema bomo s strukturnimi
spremembami zagotovili večjo učinkovitost zdravstvene oskrbe, vključno z
boljšim obvladovanjem stroškov v zdravstvu.
V ta namen bomo uvedli redne
analize porabe na posameznih področjih, nadgradili veljavne obračunske modele,
uveljavili spodbude za bolj učinkovito in kakovostno izvedbo zdravstvenih
programov ter okrepili sistem spremljanja in nadzora nad obračunom.


Ukrep 1 Vzpostavitev kontinuiranega spremljanja in nadzor
  porabe po posameznih področjih
Ukrep 2 Prenova obračunskih modelov financiranja
  zdravstvenih storitev
Ukrep 3 Izdelava modela plačevanja izvajalcev zdravstvene
  dejavnosti po uspešnosti in izbranih kazalnikih kakovosti


Specifični cilj: S to aktivnostjo in ukrepi bomo prispevali k
uvedbi novih obračunskih modelov pri financiranju izvajalcev zdravstvene
dejavnosti.


Specifični cilj

Kazalniki učinka

Merska enota

Izhodiščna vrednost

Izhodiščno leto

Ciljna vrednost v letu 2025

Vir podatka

Časovni okvir

Viri 
sredstev 
za predvidene ukrepe


Uvedba novih obračunskih modelov pri financiranju izvajalcev
  zdravstvene dejavnosti
Nagrajevanje po uspešnosti

Podzakonski akt novega Zakona o zdravstvenem varstvu in zdravstvenem
  zavarovanju, objavljen v UL

Število

0

2015

1

MZ

2021

Proračun MZ, sredstva EU 


Model nagrajevanja po uspešnosti, opredeljen v splošnem dogovoru

Število

0

2015

1

MZ

2025


Nosilec: MZ, MJU,
ZZZS
7  IZVAJANJE NACIONALNEGA PLANA ZDRAVSTVENEGA
VARSTVA
Izvajanje Resolucije temelji na sodelovanju med partnerji v
zdravstvu in zunaj zdravstva. Eden od ključnih partnerjev je civilna družba,
vključno z združenji pacientov, katere naloga je, da skrbnike in izvajalce
Resolucije informira o potrebah uporabnikov/pacientov in opozarja na morebitne
zastoje v izvajanju. Prav uporabniki/pacienti so tisti, ki morajo imeti in tudi
imajo največji interes, da zastavljene cilje tudi dosežemo.
Za zagotavljanje koordinacije in sodelovanja vseh partnerjev
pri izvajanju Resolucije in za spremljanje napredka bo pri MZ imenovana koordinacijska
skupina, ki bo pripravljala obdobne usklajene izvedbene načrte za izvajanje
Resolucije in poročila o uspešnosti izvajanja nacionalnega plana, ki bodo
predstavljena Vladi Republike Slovenije, strokovni in splošni javnosti in bodo
podlaga za načrtovanje prihodnjih izvedbenih načrtov. Poročila o uspešnosti
izvajanja bodo vključevala tudi izbrane kazalnike doseganja rezultatov, kot so
opredeljeni po prednostnih področjih.
Za spremljanje napredka na področju zdravja in blagostanja
smo izbrali kazalnike, s katerimi pokrivamo pogosto uporabljene dimenzije
zdravja. To so kazalniki izidov zdravja z vidika umrljivosti, obolevnosti,
preživetja in samoocene zdravja, kazalniki dostopnosti do zdravstvenega varstva
s finančnega in organizacijskega vidika, kazalniki razširjenosti dejavnikov
tveganja za zdravje in izvajanja preventive ter kazalniki izbranih značilnosti
financiranja in kadrovske pokritosti zdravstvenega sistema. Pri izbiri
kazalnikov smo upoštevali merilo kakovosti in časovne razpoložljivosti podatka
znotraj države, primerljivost v mednarodnih naborih kazalnikov ter povezanost s
področji aktivnosti, ki jih obravnava resolucija.
Glede na merilo primerljivosti v
mednarodnih naborih kazalnikov so izhodišče predstavljali kazalniki ECHI,
katerih uporabnost za primerjavo z drugimi državami smo dodatno preverili v
dokumentih, ki predstavljajo doslej usklajene in sprejete kazalnike v skupnem
ocenjevalnem okviru za sklop Zdravje (JAF Health), ki po metodi odprte
koordinacije poteka v podskupini za indikatorje Odbora za socialno zaščito
Evropske komisije (SPC). V tem okviru so izbrani kazalniki, ki jasno
pokažejo učinke ukrepov in so bili do medsebojne primerljivosti med državami v
dolgoletnih postopkih razviti v SZO, Evrostatu in OECD ter številnih evropskih
projektih.
V nabor so uvrščeni tudi v državi razpoložljivi kazalniki za
spremljanje uresničevanja šestih ciljev strategije Zdravje 2020 SZO.
K mednarodno primerljivim kazalnikom smo dodali tudi
kazalnike, ki so v Sloveniji uveljavljeni in ustrezne kakovosti ter kažejo na
ključne probleme zdravja in zdravstvenega sistema v Sloveniji in ki se v
določenih segmentih razlikujejo od prioritet v evropskem prostoru (smrti zaradi
samomora, raba alkohola, dolgo čakanje na medicinske posege).
Vse izbrane kazalnike v Sloveniji že spremljamo in jih
poročamo na skupnem vprašalniku Evrostat-SZO-OECD oziroma jih bo mogoče
spremljati na podlagi obstoječih zbirk podatkov in informacij.
Želene ciljne vrednosti so postavljene ob upoštevanju
nacionalnih in evropskih usmeritev za izboljšanje zdravja. Upoštevali smo, kam
nas izhodiščne vrednosti postavljajo znotraj držav EU. Tako so ciljne vrednosti
kazalnikov, kjer dosegamo boljše vrednosti v Evropi, manj ambiciozne od ciljnih
vrednosti pri kazalnikih, kjer smo pod povprečjem EU. Sledili smo usmeritvam
glede ciljev političnega ukrepanja in poskusili oceniti, kako bodo na določene
kazalnike vplivale spreminjajoče se razmere v državi, na katere zdravstvo in
zdravstvena politika nimata neposrednega vpliva. Kazalniki so v prilogi 1 in 2.
Za lažje razumevanje besedila, pa je v prilogi 3 pojmovnik.
Št. 500-01/15-30/15
Ljubljana, dne 29. marca 2016
EPA 972-VII
Državni zbor
Republike Slovenije
dr. Milan Brglez l.r.
Predsednik

Priloga 1: Izbrani
kazalniki doseganja rezultatov po prednostnih področjih
Priloga 2: Kazalniki
izida
Priloga 3: Pojmovnik
_______________
1 UREDBA (EU) št. 282/2014 EVROPSKEGA PARLAMENTA IN
SVETA z dne 11. marca 2014 o vzpostavitvi tretjega programa za ukrepe Unije na
področju zdravja (2014–2020) in razveljavitvi Sklepa št. 1350/2007/ES, http://eur-lex.europa.eu/legal-content/SL/TXT/PDF/?uri=CELEX:32014R0282&from=EN.
2 Listina Evropske unije o temeljnih pravicah
(2010/C 83/02), Uradni list Evropske unije, C 83/389.
3 Evropska socialna listina, Uradni list RS, št.
24/1999, z dne 10. aprila 1999.
4 EK, Sporočilo Komisije o učinkovitih, dostopnih in
prožnih zdravstvenih sistemih, http://ec.europa.eu/health/healthcare/docs/com2014_215_final_sl.pdf.
5 Sklepi Sveta glede razmisleka o sodobnih, odzivnih
in vzdržnih zdravstvenih sistemih (2013), Sklepi Sveta o skupnih vrednotah in
načelih zdravstvenih sistemov Evropske unije (2006), Sklepi Sveta: na poti k
sodobnim, odzivnim in vzdržnim zdravstvenim sistemom (2011).
6 http://www.pisrs.si/Pis.web/pregledPredpisa?id=ZAKO213,
gl. poglavje 1. Zavarovane osebe, 2. Pravice iz obveznega zavarovanja.
7 Poslovno poročilo ZZZS 2014 – poglavje 1.3
Vključevanje in urejanje zavarovanj zavarovanih oseb, http://www.zzzs.si/zzzs/info/egradiva.nsf/0/9b52139ed62405f7c1257dfd00573af8/$FILE/Poslovno
%20poro %C4 %8Dilo %20ZZZS %20za %20leto %202014_april %.
8 7. člen ZZVZZ.
9 Buzeti T in ostali, Neenakosti v zdravju v
Sloveniji, Inštitut za varovanje zdravja Republike Slovenije, 2011.
10 Health at a Glance: Europe 2014.
11 Health at a Glance: Europe 2014.
12 Direktiva 2011/24/EU Evropskega parlamenta in
Sveta o uveljavljanju pravic pacientov pri čezmejnem zdravstvenem varstvu,
dostopna na spletni strani:
http://eurlex.europa.eu/LexUriServ/LexUriServ.do?uri=OJ:L:2011:088:0045:0065:EN:PDF.
13 Health at Glane: Europe 2015
14 Alcohol in the European Union, Consumption, harm
and policy approaches, Edited by: Peter Anderson, Lars Moller and Gauden Galea,
WHo 2012
15 Status Report on alcohol and health in 35
European countries 2013, WHO 2013
16 Wimo A, Winblad B, Jönsson L. An estimate of the
total worldwide societal costs of dementia in 2005. Alzheimer Dement. 2007,
Kirschstein R. (2002). Disease-specific estimates of direct and
indirect costs of ilness and NIH support.
17 Urad Republike Slovenije za makroekonomske
analize in razvoj – UMAR, Poročilo o razvoju 2015, Ljubljana, 2015
18 Ramovš J (ur.) (2013). Staranje v Sloveniji:
raziskava o potrebah, zmožnostih in stališčih nad 50 let starih prebivalcev
Slovenije. Ljubljana: Inštitut Antona Trstenjaka za gerontologijo in
medgeneracijsko sožitje.
19 http://www.oecd.org/els/health-at-a-glance-europe-23056088.htm.
20 Poročilo o razvoju, UMAR, 2012. Dostopno na:
http://www.umar.gov.si/fileadmin/user_upload/publikacije/pr/2012/PoR_2012.pdf.
21 Poročilo o razvoju 2015, UMAR, april 2015 in
ažurirani podatki z objavo SURS, Izdatki in viri financiranja zdravstva
2003–2013, julij 2015 in OECD Health Data 2015.
22 UREDBA (ES) št. 883/2004 EVROPSKEGA PARLAMENTA IN
SVETA z dne 29. aprila 2004 o koordinaciji sistemov socialne varnosti 
(http://eur-lex.europa.eu/LexUriServ/LexUriServ.do?uri=CONSLEG:2004R0883:20130108:SL:HTML)
in UREDBA (ES) št. 987/2009 EVROPSKEGA PARLAMENTA IN SVETA z dne 16. septembra
2009 o določitvi podrobnih pravil za izvajanje Uredbe (ES) št. 883/2004 o
koordinaciji sistemov socialne varnosti 
(http://eur-lex.europa.eu/LexUriServ/LexUriServ.do?uri=CONSLEG:2009R0987:20130108:SL:HTML).
23 DIREKTIVA 2011/24/EU EVROPSKEGA PARLAMENTA IN
SVETA z dne 9. marca 2011 o uveljavljanju pravic pacientov pri čezmejnem
zdravstvenem varstvu (http://eur-lex.europa.eu/LexUriServ/LexUriServ.do?uri=OJ:L:2011:088:0045:0065:sl:PDF).
24 Dvostranski sporazumi o socialnem zavarovanju med
Republiko Slovenijo in Republiko Makedonijo, Bosno in Hercegovino, Republiko
Srbijo in Črno goro ter Sporazum o zagotavljanju zdravstvenega varstva med
Vlado Republike Slovenije in Vlado Avstralije.
25  Sredstva EU se v tem in vseh
nadaljnjih navajanjih nanašajo na sedanjo in prihodnjo finančno perspektivo.
26 WHO EUR/RC65/8, Final report on implementation of
the Tallinn Charter – summary.
27 The Tallinn Charter: Health systems for Health
and Wealth,
http://www.euro.who.int/__data/assets/pdf_file/0008/88613/E91438.pdf.
28 Božidar V. Načela Ljubljanske listine in stališča
Svetovne zdravstvene organizacije v zdravstvenem varstvu starejših ljudi,
http://www.inst-antonatrstenjaka.si/slike/481-1.pdf.
29
http://www.mz.gov.si/fileadmin/mz.gov.si/pageuploads/mreza_na_primarni__sekundarni_in_terciarni_ravni/Mreza_za_ZS_13-11-2013-lektorirano.pdf.
30 OECD Health Statistics, Pharmaceutical Market,
OECD, Pariz, 2015 [online], [datum ogleda 7. 8. 2015] Dostopno na:
http://www.oecd-ilibrary.org/social-issues-migration-health/data/oecd-health-statistics/oecd-health-data-pharmaceutical-market_data-00545-en?isPartOf=/content/datacollection/health-data-en.
31 Liste zdravil (pozitivna, vmesna ali bolnišnična)
določajo delež kritja cene zdravila iz sredstev obveznega zdravstvenega
zavarovanja.
32 Position Paper and Recommendations (Platform on
access to medicines in Europe – Project Group on Facilitating the supply of
medicinal products in small markets), Evropska komisija, 2013, Bruselj,
[online], [datum ogleda 7. 8. 2015] Dostopno na:
http://ec.europa.eu/DocsRoom/documents/7625?locale=en.