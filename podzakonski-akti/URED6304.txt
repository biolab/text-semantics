I. SPLOŠNE DOLOČBE
1. člen
(področje in namen uredbe)
(1) S to uredbo se določata priprava in obravnava
investicijske dokumentacije za vse investicijske ukrepe s področja državnih
cest in javne železniške infrastrukture, ki se financirajo po predpisih o
javnih financah.
(2) Ta uredba določa metodologijo priprave in ocenjevanja
investicij s področja državnih cest in javne železniške infrastrukture, ki
vključuje:
1.     
vrsto in obvezno vsebino investicijske dokumentacije,
2.     
postopke in udeležence pri pripravi investicijske dokumentacije in
ocenjevanju investicij,
3.     
metodološke osnove za vrednotenje in ocenjevanje investicij,
4.     
najnižja merila za ugotavljanje učinkovitosti investicij, ki se izvaja v
vseh fazah projektnega ciklusa, ki so podlaga za odločanje o investicijah in
njihovo uvrstitev v načrt razvojnih programov.
(3) Ta uredba se uporablja za ugotavljanje prednosti in
slabosti posameznih predlogov projektov oziroma pri odločanju o izbiri
izvedljivih projektov, katerih rezultati bodo prispevali k razvoju državnih
cest in javne železniške infrastrukture in jih bo mogoče nadzirati v vseh fazah
projektnega ciklusa.
(4) Za vsa vprašanja priprave oziroma obravnave investicijske
dokumentacije, ki s to uredbo niso posebej urejena, se uporablja veljavna
Uredba o enotni metodologiji za pripravo in obravnavo investicijske
dokumentacije na področju javnih financ (Uradni list RS, št. 60/06, 54/10 in
27/16).
2. člen
(pomen izrazov)
(1) Posamezni izrazi, uporabljeni v tej uredbi, pomenijo:
1.     
investicijska dokumentacija so sistematično urejeni dokumenti, ki
opisujejo osnovne značilnosti investicije in investicijo v celoti in iz katerih
je razvidno, kaj se dogaja z investicijo v celotnem investicijskem ciklusu. Je
podlaga za odločanje v investicijskem procesu ter vsebuje vse prvine in
izračune, ki so potrebni za ocenitev finančno-tržnih, ekonomskih in drugih
posledic odločitve o investiciji;
2.     
eksterni stroški prometa so stroški, ki jih udeleženci v cestnem prometu
povzročajo družbi in okolju ter niso nadomeščeni s povratno transakcijo. Glavni
viri teh stroškov so prometne nesreče, zastoji, onesnaževanje zraka, hrup in
podnebne spremembe;
3.     
kazalnik je številčni podatek, ki izraža stanje ali nakazuje razvoj
kakega pojava ali merila (npr. povprečni letni dnevni promet);
4.     
merilo je tista odločilna lastnost investicijskega projekta, ki je
podlaga za vrednotenje, primerjanje ali presojanje;
5.     
naročnik je pravna oseba, ki izvaja naloge v zvezi z načrtovanjem in
izvedbo investicijskega projekta;
6.     
obnova je večje obnovitveno delo na podsistemu ali delu podsistema, s
katerim se ne spreminja celotno delovanje podsistema;
7.     
prostorska dokumentacija je sistematično urejen sestav besedilnega in
grafičnega dela prostorskega akta in obveznih prilog v skladu s predpisi, ki
urejajo prostorsko načrtovanje;
8.     
tehnična dokumentacija je sistematično urejen sestav listin, slikovnega
gradiva, načrtov in besedil oziroma sestavin, kot so jamstva, spričevala,
potrdila, seznami, sheme, navodila in podobne sestavine, ki določajo pravila za
uporabo oziroma obratovanje in vzdrževanje objekta ali naprav; pri graditvi
vključuje dokumentacijo, določeno z zakonom, ki ureja graditev objektov
(projekt izvedenih del, projekt za vzdrževanje in obratovanje objekta ter
projekt za vpis v uradne evidence).
(2) Izrazi, ki niso opredeljeni v tej uredbi, pomenijo enako,
kot je določeno v predpisih, ki urejajo pravila cestnega in železniškega
prometa, prostorskega načrtovanja in graditev objektov.
3. člen
(področje uporabe)
(1) Ta uredba se uporablja v postopku izdelave investicijske
dokumentacije in pri sprejemanju odločitev o:
-       
investicijah v nadgradnjo obstoječe ali graditev nove javne železniške
infrastrukture,
-       
investicijah v večje obnovitveno delo na železniškem podsistemu ali delu
železniškega podsistema, s katerim se spreminja delovanje železniškega
podsistema,
-       
investicijah v železniško infrastrukturo, ki jih sofinancira država,
-       
novogradnji, nadomestni gradnji, rekonstrukciji, investicijskem vzdrževanju,
nakupu in vgradnji ali posodobitvi cestne opreme in naprav ter graditvi in
obnovi spremljajočih objektov na državnih cestah.
(2) Ta uredba se uporablja pri izdelavi investicijske
dokumentacije v celotnem investicijskem ciklusu, ki vključuje faze načrtovanja,
izvedbe in obratovanja investicije.
(3) Ta uredba se uporablja pri pripravi in obravnavi
investicijske dokumentacije, pri pripravi predloga načrta razvojnih programov
ter pri investicijah, ki zahtevajo državna poroštva, in investicijah, ki so
sofinancirane s sredstvi Evropske unije.
4. člen
(mejne vrednosti)
(1) Mejne vrednosti, ki določajo pripravo in obravnavo
posamezne vrste investicijske dokumentacije po tekočih cenah z vključenim
davkom na dodano vrednost, so:
1.     
za investicijske projekte z ocenjeno vrednostjo do 300.000 eurov je
treba zagotoviti dokument identifikacije investicijskega projekta, in sicer pri
pripravi predloga načrta razvojnih programov;
2.     
za investicijske projekte z ocenjeno vrednostjo od 300.000 do 500.000
eurov je treba zagotoviti najmanj dokument identifikacije investicijskega
projekta;
3.     
za investicijske projekte z ocenjeno vrednostjo nad 500.000 eurov je
treba zagotoviti dokument identifikacije investicijskega projekta in
investicijski program;
4.     
za investicijske projekte z ocenjeno vrednostjo nad 2.500.000 eurov je
treba zagotoviti dokument identifikacije investicijskega projekta,
predinvesticijsko zasnovo in investicijski program.
(2) Če je bila izdelana in potrjena predinvesticijska zasnova
za celovit projekt ter so cilji in ključne predpostavke iz tega projekta ostali
nespremenjeni, ni treba znova izdelovati predinvesticijske zasnove za posamezne
investicijske projekte, čeprav njihova ocenjena vrednost presega 2.500.000
eurov.
(3) Če gre za investicijska vzdrževalna dela in vzdrževalna
dela v javno korist na obstoječi cestni infrastrukturi, ki ne spreminjajo delov
infrastrukture in jo ohranjajo, se predinvesticijska zasnova in investicijski
program ne izdelata.
(4) Če gre za več podobnih investicij ali druge smiselno
povezane posamične ukrepe manjših vrednosti oziroma dejavnosti, ki so po
vsebini, zasnovi in obsegu zaključena celota, se lahko združijo v program, za
katerega veljajo isti postopki in merila kot za posamični investicijski
projekt.
5. člen
(diskontna stopnja)
Za vrednotenje se uporablja diskontna stopnja, ki je
predpisana z 8. členom Uredbe o enotni metodologiji za pripravo in obravnavo
investicijske dokumentacije na področju javnih financ.
6. člen
(vrste investicij)
(1) Investicije v javno železniško infrastrukturo so z
gradbenotehničnega vidika, ki ga zahteva posamezna investicija, opredeljene
kot:
1.     
gradnje: gradnja je izvedba del, s katerimi se zgradi nov podsistem ali del
podsistema:
- 
gradnja novih prog (glavne, regionalne, hitre proge),
- 
gradnja drugega tira k enotirni progi,
- 
gradnja obvoznih prog,
- 
gradnja gradbenih inženirskih objektov in stavb;
2.     
nadgradnje: nadgradnja je sprememba železniškega podsistema ali dela
podsistema, ki izboljša celotno delovanje podsistema:
- 
rekonstrukcija progovnih odsekov in postaj,
- 
vgradnja sodobnih sistemov signalnovarnostnih naprav,
- 
vgradnja sodobnih sistemov telekomunikacijskih naprav,
- 
elektrifikacija prog,
- 
uvedba centralnega vodenja prometa,
- 
izvedba daljinskega vodenja vozne mreže,
- 
izvedba avtomatskega zavarovanja železniško-cestnih nivojskih prehodov,
- 
izvedba poslovnih in tehničnih informacijskih sistemov;
3.     
obnove: obnova je večje obnovitveno delo na podsistemu ali delu
podsistema, s katerim se ne spreminja celotno delovanje podsistema:
- 
obnova zgornjega ustroja,
- 
obnova spodnjega ustroja,
- 
obnova vozne mreže,
- 
obnova signalnovarnostnih in telekomunikacijskih naprav,
- 
obnova gradbenih inženirskih objektov in stavb.
(2) Investicije v državne ceste so z gradbenotehničnega
vidika in glede na vrsto upravnega postopka, ki ga zahteva posamezna
investicija, opredeljene kot:
1.     
novogradnja: izvedba del, s katerimi se zgradi nova cesta ali se na
obstoječi cesti zgradi nova cesta z drugačno namembnostjo od obstoječe (npr.
novogradnja cest in objektov, gradnja obvoznic in kolesarskih poti);
2.     
nadomestna gradnja: izvedba del, ko se na mestu poprej odstranjenega
objekta ali v njegovi neposredni bližini, vendar na isti gradbeni parceli,
zgradi nov objekt, s katerim se bistveno ne spremenijo namembnost, zunanjost,
velikost in vplivi na okolje prejšnjega – odstranjenega – objekta (npr. gradnja
nadomestnih mostov);
3.     
rekonstrukcija: izvedba del, s katerimi se spremenijo tehnične
značilnosti obstoječe ceste zaradi spremenjene namembnosti ali potreb in ki
povzročijo spremembo zmogljivosti in izboljšave lastnosti ceste; vključujejo
preureditev že obstoječih cest in objektov, opreme in naprav ter graditev ali
nabavo novih sredstev v sklopu že obstoječe ceste ali objekta (npr. modernizacija
makadamskih vozišč, rekonstrukcija cest in objektov, rekonstrukcija križišč,
ureditev cest skozi naselja, ureditev okolice cest, vgradnja cestnih naprav in
druge ureditve, namenjene prometni varnosti ter zaščiti ceste, zemljišč in
objektov vzdolž ceste pred vplivom prometa na njej);
4.     
investicijsko vzdrževanje: izvedba popravil, gradbenih, inštalacijskih
in obrtniških del ter izboljšav, ki upoštevajo napredek tehnike in s katerimi
se ne posega v konstrukcijo cest in njihovih sestavnih delov niti se ne
spreminjajo njihova zmogljivost, velikost, namembnost in zunanji videz (npr.
obnova, preplastitev in ojačitev cest, sanacija objektov, prepustov, podpornih
in opornih zidov, brežin in plazov); investicijska vzdrževalna dela so
obnovitvena dela v skladu s predpisi o vzdrževanju državnih cest;
5.     
nakup in vgradnja ali posodobitev cestne opreme in naprav;
6.     
gradnja in obnova spremljajočih objektov ob državnih cestah.
7. člen
(investicijska dokumentacija)
(1) Glede na fazo projektnega ciklusa je treba izdelati naslednje
vrste investicijske dokumentacije:
1.     
pri načrtovanju oziroma pred odločitvijo o investiciji:
- 
dokument identifikacije investicijskega projekta,
- 
predinvesticijsko zasnovo,
- 
investicijsko zasnovo,
- 
investicijski program;
2.     
do začetka postopka javnega razpisa za izvedbo študijo izvedbe
nameravane investicije, če ni sestavni del investicijskega programa;
3.     
v fazi izvedbe poročilo o izvajanju investicijskega projekta. Poročilo
se izdela najmanj enkrat letno in je namenjeno pravočasnemu ugotavljanju
odstopanj od načrtovane izvedbe investicije;
4.     
v fazi obratovanja poročilo o spremljanju učinkov investicijskega
projekta, ki prikaže dejanske učinke investicije v primerjavi s predvidenimi v
investicijskem programu.
(2) Investicijska dokumentacija vsebuje vse potrebne prvine
in izračune, tako da je na njeni podlagi mogoče vsestransko oceniti finančne,
ekonomske in druge (npr. tehnične, tehnološke, okoljske, prostorske, razvojne,
varnostne in družbene) posledice odločitve o investiciji.
(3) Vsebino investicijske dokumentacije določajo vrsta in
namen investicije ter pravila stroke, ki veljajo v dejavnosti, v katero se
uvršča investicija. Investicijska dokumentacija mora biti izdelana strokovno in
v okviru razpoložljivih podatkov ter tako podrobno, kot je še ekonomsko upravičeno.
Investitor preverja strokovno usposobljenost izdelovalcev investicijske
dokumentacije na podlagi predloženih dokazil in drugih dokumentov, s katerimi
izdelovalci dokazujejo usposobljenost za ocenjevanje in vrednotenje investicij.
(4) Prostorska, projektna, tehnična, okoljska in vsaka druga
dokumentacija, ki je podlaga za izdelavo investicijske dokumentacije, morajo
biti potrjene in medsebojno usklajene v vsaki fazi projektnega ciklusa.
Dokumentacijo, na podlagi katere je izdelana posamezna vrsta investicijske
dokumentacije, potrdi naročnik investicijske dokumentacije.
II. VRSTE IN OBVEZNA VSEBINA INVESTICIJSKE DOKUMENTACIJE
8. člen
(dokument identifikacije investicijskega projekta)
(1) Dokument identifikacije investicijskega projekta je
temeljni dokument za uvrstitev projekta v načrt razvojnih programov.
(2) Dokument identifikacije investicijskega projekta vsebuje
podatke, potrebne za določitev investicijske namere in njenih ciljev v obliki
funkcionalnih zahtev, ki jih mora investicija izpolnjevati. Vsebuje lahko
tehnične ali tehnološke prvine rešitev in je podlaga za odločanje o nadaljnji
izdelavi investicijske dokumentacije ali nadaljevanju investicije.
(3) Pri izdelavi dokumenta identifikacije investicijskega
projekta se za ocenjevanje smiselno uporabljajo metodološke osnove iz 28. člena
te uredbe.
(4) Dokument identifikacije investicijskega projekta vsebuje
najmanj naslednje podatke:
1.     
navedbo investitorja oziroma naročnika, izdelovalca investicijske
dokumentacije in strokovnih delavcev oziroma služb, odgovornih za pripravo in
nadzor nad pripravo ustrezne investicijske ter projektne, tehnične in druge
dokumentacije, z žigi in podpisi odgovornih oseb,
2.     
analizo stanja z opisom razlogov za investicijsko namero,
3.     
navedbo predpisov, kadar so ti podlaga za investicijsko namero (npr.
predpisi o varnosti v prometu, predpisi s področja javnih cest in javne
železniške infrastrukture, o varovanju okolja),
4.     
opredelitev razvojnih možnosti in ciljev investicije ter preveritev
usklajenosti z razvojnimi strategijami in politikami,
5.     
predstavitev variant,
6.     
opredelitev vrste investicije, oceno investicijskih stroškov (za vse
faze, če je predvidena delitev projekta) po stalnih in tekočih cenah (če je
predvidena dinamika investiranja daljša od enega leta), prikazano posebej za
upravičene in preostale stroške, ter navedbo osnov za oceno vrednosti (najmanj
na podlagi analize vrednosti že izvedenih investicij oziroma drugih
verodostojnih izhodišč po fazah, kakršne so projektna in druga dokumentacija,
odkup in odškodnina, gradnja, oprema in naprave, raziskave, nadzor in podobno),
prikaz že vloženih sredstev z navedbo izvedenih del (projektna oziroma druga
dokumentacija, recenzija, raziskave, pravno-premoženjske zadeve, izvedena
gradbeno-obrtniška dela),
7.     
opis predvidenih del za izvedbo (npr. gradbena oziroma rekonstrukcijska
dela, ukrepi za umirjanje prometa, odvodnjavanje, hodniki za pešce, kolesarska
steza, elektroinštalacijska dela, zunanja kontrola kakovosti in druge tuje
storitve, nadzor),
8.     
opredelitev osnovnih dejavnikov, ki določajo investicijo (stanje
državnih oziroma občinskih prostorskih aktov, predhodna izdelana dokumentacija
oziroma je dokument lahko izdelan na podlagi ocene iz podobnih oziroma
primerljivih projektov, lokacija, obseg in specifikacija naložbe, prometna
varnost, varstvo okolja in vplivi na okolje, podatki o obsegu prometnih
obremenitev, terminski načrt izvedbe, predvideni viri financiranja in drugi
viri), skupaj z izdelano kapacitetno analizo in ekonomsko upravičenostjo
projekta ter analizo stroškov in koristi,
9.     
opredelitev ciljev investicije (uskladitev obstoječega stanja s
predpisanim, izboljšanje prometne varnosti, tehničnih prvin, pretočnosti,
zmanjšanje vplivov na okolje z uporabo okolju prijaznejših materialov in
tehnologij med izvedbo in po njej),
10.  
ugotovitev smiselnosti in možnosti nadaljnje priprave investicijske,
projektne, tehnične in druge dokumentacije s časovnim načrtom ter pripravo
morebitnih novih ali spremenjenih prostorskih aktov.
(5) Če investicijski program iz prvega in tretjega odstavka
4. člena te uredbe ni obvezen, se šteje dokument identifikacije investicijskega
projekta za investicijski program (in se tako označi dokument identifikacije
investicijskega projekta/investicijski program oziroma DIIP/IP) ter daje
podlago za odločitev o investiciji in vsebuje poleg smiselno povzete obvezne
vsebine še:
-       
analizo stroškov in koristi, skupaj s predstavitvijo tistih stroškov in
koristi, ki jih ni mogoče izraziti v denarnih enotah, oziroma analizo
stroškovne učinkovitosti za posamezne variante;
-       
obravnavo variant na način iz drugega odstavka 12. člena te uredbe in
predstavitev najustreznejše variante, ki temelji na dokumentaciji iz 13. člena
te uredbe;
-       
prikaz rezultatov ocenjevanja z utemeljitvijo upravičenosti
investicijskega projekta.
(6) Če se priprava in izdelava predhodnih študij, projektne,
investicijske in druge dokumentacije opredelita kot samostojna faza, zanjo ni
treba posebej pripraviti dokumenta identifikacije investicijskega projekta. V
tem in drugih primerih, ko se investicijski projekt izvaja v fazah, investitor
na podlagi razpoložljivih podatkov oceni vrednost celotnega investicijskega
projekta.
9. člen
(predinvesticijska zasnova)
(1) Predinvesticijska zasnova se pripravi z upoštevanjem
metodoloških osnov iz 28. člena te uredbe.
(2) V predinvesticijski zasnovi so obravnavane vse variante,
za katere je verjetno, da bi ekonomsko, finančno, časovno in
tehnično-tehnološko sprejemljivo izpolnile cilje, zapisane v dokumentu
identifikacije investicijskega projekta in predstavljene s projekcijami
alternative z investicijo, z minimalno investicijo oziroma brez nje. Pri tem se
upoštevajo tehnične, finančne, zakonske in druge omejitve, ugotovijo rezultati
posameznih variant in utemelji predlog najboljše izmed njih.
(3) Predinvesticijska zasnova temelji na:
1.     
študijah in raziskavah povpraševanja, upoštevaje statistične in druge
uveljavljene zbirke podatkov, ekonomskih analizah in študijah, ki utemeljujejo
vrsto, potrebnost, smotrnost in koristnost investicije ter usklajenost s
predvideno strategijo razvoja,
2.     
prometnih, tehnoloških in drugih študijah ter raziskavah,
3.     
idejnih zasnovah in drugi projektni dokumentaciji na primerljivi
podlagi,
4.     
geoloških, geomehanskih, seizmoloških, vodnogospodarskih, ekoloških in
drugih raziskavah,
5.     
analizah mogočih lokacij objekta ter analizi vplivov na okolje in drugih
vplivov s predvidenimi ukrepi,
6.     
analizi vključitve javno-zasebnega partnerstva za investicijske
projekte, določene v skladu s predpisi o javno-zasebnem partnerstvu,
7.     
analizi vključitve v medregionalne, regionalne ali medobčinske sisteme.
(4) Predinvesticijska zasnova obravnava posamezne variante
tako podrobno, da je mogoče čim bolj zanesljivo izbrati in utemeljiti najboljšo
med njimi. Pri tem so posamezne variante ocenjene na podlagi investicijske,
projektne in druge dokumentacije na primerljivi podlagi. Najustreznejša
varianta se izbere z analizo stroškov in koristi ali drugimi primernimi
metodami (npr. večkriterijsko analizo).
(5) Obvezna vsebina predinvesticijske zasnove vključuje:
1.     
uvodno pojasnilo s povzetkom, katerega obrazec je v prilogi 1, ki je
sestavni del te uredbe,
2.     
osnovne podatke o investitorju in naročniku, navedbo odgovornih oseb
izdelovalca investicijske dokumentacije, navedbo dokumenta identifikacije
investicijskega projekta,
3.     
usklajenost investicijskega projekta s Strategijo razvoja prometa v
Republiki Sloveniji, usmeritvami Evropske unije, prostorskimi akti ter drugimi
dolgoročnimi razvojnimi programi in usmeritvami, upoštevaje tudi medsebojno
usklajenost področnih politik,
4.     
navedbo dokumenta identifikacije investicijskega projekta in primerjavo
bistvenih dejavnikov oziroma sestavin med DIIP in PIZ s pojasnili za
odstopanja,
5.     
analizo stanja s prikazom obstoječih in predvidenih potreb po
investiciji (sedanji in predvideni obseg ter sestava prometa, stanje in deli
ceste ali železniške proge oziroma objekta, zmogljivost, prometna varnost,
geografski in funkcionalni pomen področja, tehnično-eksploatacijske lastnosti
proge, objekta, opreme, obseg transportnega dela, prometnotehnološki del,
analiza varnosti prometa, organizacija vzdrževanja prometne infrastrukture in
drugo),
6.     
analizo tržnih možnosti skupaj z analizo za tiste dele dejavnosti, s
katerimi se pridobivajo prihodki s prodajo storitev (oglaševanje in trženje
obcestnega prostora, opravljanje spremljajočih dejavnosti),
7.     
opis variant z oceno investicijskih stroškov (projektna in druga
dokumentacija, odkupi in odškodnine, gradnja, oprema in naprave, ukrepi za
varovanje okolja, ureditev komunalne infrastrukture, tehnična pomoč, raziskave
in nadzor, obveščanje javnosti ter nepredvideni stroški, ki ne smejo presegati
10 odstotkov stroškov izvedbenih del), analizo stroškov in koristi,
8.     
analizo vplivov z opisom pomembnejših vplivov investicije z vidika
okoljske sprejemljivosti (vplivov na okolje ob upoštevanju izvajanja načela, da
onesnaževalec plača nastalo škodo, kadar je primerno),
9.     
okvirni terminski načrt izvedbe investicije z dinamiko investiranja po
variantah,
10.  
okvirno finančno konstrukcijo posameznih variant z obvezno analizo
smiselnosti vključitve javno-zasebnega partnerstva, če področna zakonodaja ne
določa drugače, razen za projekte, ki se umeščajo v prostor z državnim
prostorskim načrtom,
11.  
izračun finančnih in ekonomskih kazalcev (doba vračanja investicijskih
sredstev, neto sedanja vrednost, interna stopnja donosnosti, relativna neto
sedanja vrednost oziroma količnik relativne koristnosti) posameznih variant ter
opis tistih stroškov in koristi, ki jih ni mogoče denarno ovrednotiti,
12.  
analizo občutljivosti in analizo tveganja za investicijske projekte z
vrednostjo nad 20.000.000 eurov in projekte, ki se sofinancirajo iz skladov
evropske pomoči, za vsako varianto,
13.  
opis meril in uteži za izbiro najustreznejše variante,
14.  
primerjavo variant s predlogom in utemeljitvijo izbire najustreznejše.
(6) Pri vrednotenju variant je treba upoštevati naslednje
korake:
1.     
celovito analizo stanja obravnavanega območja z vidika prometne
infrastrukture in prometa prostora, okolja – rezultat je analiza obstoječega
stanja,
2.     
ugotovitev potreb (analiza povpraševanja) po prevozu ljudi in blaga na
podlagi analize obstoječega in napovedi prihodnjega stanja – rezultat so
sedanje in prihodnje prometne obremenitve,
3.     
na podlagi ugotovljenih potreb se določijo merljivi cilji in kazalniki,
4.     
na podlagi merljivih ciljev se izdela nabor najmanj dveh možnih ukrepov
(variant), nujno se upošteva tudi minimalna varianta,
5.     
ugotovi se izvedljivost možnih ukrepov ob upoštevanju omejitev prostora,
okolja in prometa – rezultat je nabor izvedljivih variant,
6.     
vrednotenje variant – izdelava ekonomskega vrednotenja izvedljivih
variant po metodi analize stroškov in koristi – rezultat je nabor ekonomsko
upravičenih variant,
7.     
najustreznejša varianta se izbere iz nabora ekonomsko upravičenih
variant na podlagi ekonomskih, tehnično-tehnoloških, okoljskih in drugih
kazalnikov, ki jih ni mogoče ovrednotiti v denarju. Rezultat je izbor
najustreznejše variante.
10. člen
(investicijski program)
(1) Investicijski program je s svojim tehnično-tehnološkim in
ekonomskim delom strokovna podlaga za investicijsko odločitev.
(2) Investicijski program se pripravi z upoštevanjem
metodoloških osnov iz 28. člena te uredbe.
(3) Investicijski program obravnava podrobno razčlenjeno
najustreznejšo varianto, ki temelji na naslednji dokumentaciji:
1.     
najmanj idejnem projektu, ki je vedno obvezen, razen pri manj zahtevnih
delih investicijskega vzdrževanja, kjer zadošča dokumentacija, ki vsebuje
najmanj tehnično poročilo, oceno investicije po vrstah del in grafične priloge
(npr. raven idejne tehnične rešitve),
2.     
prostorskih aktih,
3.     
geoloških, geomehanskih, seizmoloških, vodnogospodarskih, ekoloških in
drugih raziskavah,
4.     
analizi vplivov na okolje s predvidenimi ukrepi,
5.     
prometnih, tehnoloških in drugih študijah ter raziskavah,
6.     
podatkih o virih financiranja (nacionalni javni viri, pomoč Evropske
unije, zasebni viri z navedbo deleža posojil) z navedbo dokumentov, v katerih
so ti viri opredeljeni.
(4) Obvezna vsebina investicijskega programa vključuje:
1.     
uvodno pojasnilo s povzetkom, katerega obrazec je v prilogi 2, ki je
sestavni del te uredbe,
2.     
osnovne podatke o investitorju, naročniku in navedbo odgovornih oseb
izdelovalca investicijske dokumentacije in odgovorne osebe za izvedbo
investicije z žigi in podpisi odgovornih oseb,
3.     
navedbo dokumenta identifikacije investicijskega projekta in
predinvesticijske zasnove (če je bila izdelana),
4.     
usklajenost investicijskega projekta z državnim strateškim razvojnim
dokumentom in drugimi razvojnimi dokumenti, usmeritvami Evropske unije ter
strategijami in izvedbenimi dokumenti strategij posameznih področij in
dejavnosti,
5.     
analizo stanja s prikazom potreb, ki jih bo zadovoljevala investicija
(opis stanja in delov obstoječe ceste ali železniške proge oziroma objekta,
obstoječi in predvideni obseg ter sestava prometa, potovalni časi in stroški
uporabnikov, raven prometne varnosti in podobno),
6.     
gradbenotehnični in tehnološki del (geološke danosti, hidrološke in
vodnogospodarske razmere in ureditve, opredelitev delov za projektiranje na
podlagi standardov in normativov ter podobno),
7.     
analizo tržnih možnosti skupaj z analizo za tiste dele dejavnosti, s
katerimi se pridobivajo prihodki od prodaje storitev (oglaševanje in trženje
obcestnega prostora, opravljanje spremljajočih dejavnosti),
8.     
izbor variante (opis variant, opredelitev meril za vrednotenje variant,
primerjava variant), če za obravnavano investicijo ni bila izdelana
predinvesticijska zasnova,
9.     
opredelitev projekta,
10.  
terminski načrt izvedbe investicije s popisom vseh dejavnosti in način
organizacije vodenja projekta,
11.  
oceno vrednosti projekta po stalnih in tekočih cenah s prikazano sestavo
po vrstah investicijskih stroškov (projektna in druga dokumentacija, odkupi in
odškodnine, gradnja, oprema in naprave, ukrepi za varovanje okolja, ureditev
komunalne infrastrukture, tehnična pomoč, raziskave in nadzor, obveščanje
javnosti, nepredvideni stroški, ki ne smejo presegati 10 odstotkov stroškov
izvedbenih del) in oceno deleža po namenih stroškov (učinkovitost in
zanesljivost poteka prometa, zagotavljanje prometne varnosti, varovanje
naravnega okolja in varovanje bivalnega okolja),
12.  
opredelitev lokacije, pri novogradnjah tudi imenovanje prostorskih aktov
z navedbo glasil, v katerih so objavljeni, in opis posegov v lastnino, ki ni
državna (odkupi, rušitev in drugo),
13.  
opredelitev prvin za spremljanje učinkov investicije, če ni posebej
izdelana študija izvedbe investicije,
14.  
analizo zaposlenih za scenarij »brez« investicije ter scenarij »z«
investicijo,
15.  
analizo vplivov investicijskega projekta na okolje in oceno stroškov
odprave ali ublažitve negativnih vplivov z upoštevanjem načela, da
onesnaževalec plača nastalo škodo, kadar je to primerno,
16.  
načrt financiranja v tekočih cenah po dinamiki in virih financiranja
(pri financiranju s posojili tudi izračun stroškov financiranja in odplačil
posojil, pri sofinanciranju pa predlog sofinancerskega deleža in predložitev
pogodbe o sofinanciranju),
17.  
projekcije prihodkov in stroškov poslovanja in upravljanja po
vzpostavitvi delovanja investicije za ekonomsko dobo investicijskega projekta,
18.  
vrednotenje drugih stroškov in koristi ter presojo upravičenosti
(ex-ante) v ekonomski dobi z izdelavo finančne in ekonomske ocene ter izračunom
finančnih in ekonomskih kazalnikov po dinamični metodi (doba vračanja
investicijskih sredstev, neto sedanja vrednost, interna stopnja donosnosti,
relativna neto sedanja vrednost oziroma količnik relativne koristnosti) skupaj
s predstavitvijo učinkov, ki jih ni mogoče denarno ovrednotiti,
19.  
analizo občutljivosti in analizo tveganja za investicijske projekte z
vrednostjo nad 20.000.000 eurov in projekte, ki se sofinancirajo iz skladov
evropske pomoči,
20.  
predstavitev in razlago rezultatov.
11. člen
(novelacija investicijske dokumentacije)
(1) Novelacija investicijskega programa se izdela, če se
spremenijo ključne predpostavke iz investicijskega programa (npr. sprememba
obsega del, odseka ceste, tehnologije, terminskega načrta izvedbe, virov
financiranja) v takem obsegu, da se bodo znatno spremenili pričakovani stroški
ali koristi investicije v njeni ekonomski dobi, zlasti pa če bodo odmiki
investicijskih stroškov večji kot 20 odstotkov ocenjene vrednosti projekta,
izražene v tekočih cenah.
(2) V novelaciji investicijskega programa se ugotavljajo
odstopanja v mejah iz analize občutljivosti, zaradi spremembe dejanskega stanja
kot posledice spremembe dinamike izvedbe in obsega izvedbe ter tista, na katera
projektanti niso mogli vplivati.
(3) Smiselnost novelacije investicijskega programa se preveri
pred začetkom izvajanja investicijskega projekta, ko je od potrditve
investicijskega programa oziroma dokumenta identifikacije investicijskega
projekta iz petega odstavka 8. člena te uredbe do njegove vključitve v načrt
razvojnih programov preteklo več kot leto dni, ali med izvajanjem glede na
ugotovitve, zapisane v poročilu o izvajanju investicije iz 13. člena te uredbe.
12. člen
(študija izvedbe)
(1) Študija izvedbe investicije je popis vseh potrebnih
dejavnosti za izvedbo investicije, vključno s tistimi za zagon delovanja.
Študija izvedbe investicije je lahko tudi sestavni del investicijskega
programa.
(2) Študija izvedbe investicije vsebuje:
1.     
podatke o investitorju in naročniku ter organizacijske rešitve vodenja
projekta (način te organizacije ter odgovorne osebe za pripravo in izvedbo),
2.     
način in postopek izbire izvajalcev oziroma dobaviteljev opreme in
storitev,
3.     
terminski načrt vseh potrebnih dejavnosti za izvedbo investicijskega
projekta in vzpostavitev poslovanja oziroma obratovanja,
4.     
seznam že pripravljene in pregled še potrebne investicijske, projektne
in tehnične dokumentacije ter druge dokumentacije po veljavnih predpisih,
5.     
način končnega prevzema in vzpostavitve obratovanja ter pristojnosti in
način vzdrževanja med obratovanjem.
(3) V študiji izvedbe se na podlagi investicijskega programa
določijo fizični in finančni kazalniki za spremljanje uresničevanja
zastavljenih ciljev ter način in potek vrednotenja učinkov med izvedbo projekta
in obratovanjem oziroma po končanju projekta.
(4) Študija izvedbe je prilagojena posebnostim
investicijskega projekta in pripravljena najpozneje do začetka postopka javnega
razpisa za izbor izvajalcev oziroma pred začetkom izvajanja investicijskega
projekta.
(5) Če se v skladu s petim odstavkom 8. člena te uredbe
dokument identifikacije investicijskega projekta šteje za investicijski
program, ni treba posebej izdelati še študije izvedbe.
13. člen
(poročilo o izvajanju)
(1) Poročilo o izvajanju investicije je namenjeno
pravočasnemu ugotavljanju odmikov od načrtovane izvedbe in uvajanju ukrepov za
njihovo odpravo. Pri izvedbi investicije se poročilo o izvajanju sestavi
najmanj enkrat letno, najpozneje konec leta v poslovnem poročilu, pa tudi če se
predvideva, da bodo odmiki od investicijskih stroškov večji od 20 odstotkov
ocenjene vrednosti projekta, računane po tekočih cenah iz investicijskega
programa, ali časovni načrt izvedbe podaljšan za več kot eno leto.
(2) Poročilo o izvajanju investicije vsebuje najmanj:
1.     
primerjavo uresničevanja terminskega načrta izvedbe investicije s
terminskim načrtom, predvidenim v investicijskem programu, do datuma priprave
poročila (nadziranje izvajanja tega načrta),
2.     
primerjavo dejanske vrednosti investicije (pregled sklenjenih pogodb) in
porabe finančnih sredstev z vrednostjo, predvideno v investicijskem programu,
3.     
ugotovitve primerjav dejanskih oziroma spremenjenih predvidenih
rezultatov v obliki fizičnih in finančnih kazalnikov s tistimi iz
investicijskega programa oziroma študije izvedbe,
4.     
opis z razlago vzrokov in posledic morebitnih odmikov (fizičnih in
finančnih) ter predstavitev ukrepov, s katerimi bodo odmiki delno ali v celoti
odpravljeni.
(3) Poročilo o izvajanju investicije je strokovna podlaga za
odločitev o morebitni pripravi spremembe investicijskega programa in za
usklajevanje podatkov v načrtu razvojnih programov veljavnega proračuna.
14. člen
(poročilo o spremljanju rezultatov in učinkov)
(1) Namen poročila o spremljanju rezultatov in učinkov
investicije je ugotavljanje njenih dejanskih učinkov v primerjavi z učinki,
predvidenimi v investicijskem programu. Poročilo o spremljanju rezultatov in
učinkov izvedene investicije se pripravi ob poslovnem poročilu najmanj v prvih
petih letih po predaji projekta v obratovanje in po koncu ekonomske dobe.
(2) Poročilo o spremljanju rezultatov in učinkov investicije
vsebuje najmanj:
1.     
opis izhodiščnega stanja oziroma tistih predvidenih rezultatov iz
investicijskega programa oziroma študije izvedbe, ki so podlaga za primerjavo z
dejanskimi rezultati investicijskega projekta (fizični in finančni kazalniki, s
katerimi se lahko meri uresničevanje zastavljenih ciljev),
2.     
opis izvedenih del na podlagi projekta izvedenih del, dodatne zahteve
pri obratovanju in druge strokovne podlage,
3.     
analizo izvedbeno-tehničnega dela (pri gradnji opis izvedenih del na
podlagi projekta izvedenih del, dodatne zahteve pri obratovanju, druge
strokovne podlage),
4.     
prikaz in opis rezultatov prvih meritev po predpisih o varstvu okolja
ter opredelitev dodatnih ukrepov za preprečitev negativnih vplivov na okolje,
5.     
analizo stroškov in virov financiranja,
6.     
izračun upravičenosti investicije (ex-post),
7.     
primerjavo rezultatov z izhodiščnim stanjem oziroma analizo odstopanj,
predvsem z vidika izkoriščenosti zmogljivosti, doseganja načrtovanega obsega in
pretočnosti prometa, prometne varnosti ter drugih predvidenih učinkov
investicije.
15. člen
(investicijska dokumentacija za projekte, ki se umeščajo v
prostor)
(1) Priprava in obravnava investicijske dokumentacije ter
ocenjevanje projektov, ki se umeščajo v prostor v skladu s predpisi, ki urejajo
prostorsko načrtovanje, se med pripravljanjem državnega prostorskega načrta
izvajajo sočasno z umeščanjem in ugotavljanjem drugih vplivov in posledic
umeščanja projektov v prostor, in sicer kot sestavni del postopkov in
dokumentov, ki so predpisani oziroma potrebni pri naslednjem:
1.     
pri ocenjevanju investicij, ki se umeščajo v prostor, so podlaga za
investicijsko dokumentacijo projektna, okoljska in prostorska dokumentacija ter
druge strokovne podlage, pripravljene v skladu s predpisi in pravili, ki
veljajo za področje državnih cest, javne železniške infrastrukture, prostora,
okolja in gradnje, vsebuje pa najmanj tiste dele, ki v posamezni fazi
prostorskega načrtovanja omogočajo odločanje o investiciji v skladu z določbo
tega člena uredbe;
2.     
minister, pristojen za urejanje prostora, lahko v dogovoru z ministrom,
pristojnim za promet, v metodologijo priprave in ocenjevanja investicij na
področju državnih cest in javne železniške infrastrukture vključi prvine,
potrebne za zagotavljanje skladnosti investicij s predpisi, ki urejajo
prostorsko načrtovanje, tako da:
- 
predpiše posebna merila in načine ocenjevanja teh investicij,
- 
določi dodatne ali podrobnejše vsebine teh dokumentov, če so potrebne
zaradi posebnosti takih projektov zaradi upoštevanja predpisanih omejitev in
strateških usmeritev pri umeščanju v prostor;
3.     
kadar je več predlagateljev projektov z različnih področij, ti
opredelijo nosilca državnega prostorskega načrta, ki v imenu vseh opravlja
naloge usklajevanja tudi pri pripravi in obravnavi investicijske dokumentacije.
(2) Priprava in obravnava investicijske dokumentacije in
ocenjevanje investicij za projekte, ki se umeščajo v prostor z državnim
prostorskim načrtom v skladu s predpisi, ki urejajo prostorsko načrtovanje,
poteka tako:
1.     
pred začetkom postopka priprave državnih prostorskih aktov mora biti
izdelan dokument identifikacije investicijskega projekta, ki izhaja iz
dolgoročnih razvojnih dokumentov in zagotavlja skladnost s cilji in nameni iz
teh dokumentov ter je podlaga za začetek postopka priprave državnega
prostorskega načrta. Vsebuje najmanj tiste dele, ki so v skladu z določbami te
uredbe potrebni za nadaljnje odločanje o investiciji;
2.     
predinvesticijska zasnova oziroma študija variant se začne pripravljati
hkrati z določitvijo nabora možnih variant. Na podlagi smernic in dodatnih
podatkov se opredelijo tiste variante, ki so izvedljive. Rezultat vrednotenja
(ex‑ante) je predlog najustreznejše variante, ki je podlaga za podrobnejše
načrtovanje. Poročilo o pregledu in oceni predinvesticijske zasnove izdela KIOP
iz 17. člena te uredbe;
3.     
za najustreznejšo – izbrano varianto se v fazi priprave predloga
državnega prostorskega načrta na podlagi jasno določenih ciljev in podrobnejših
strokovnih podlag, dopolnjenih po javni razgrnitvi, izdela investicijska
zasnova, in sicer še pred sprejetjem uredbe o državnem prostorskem načrtu;
4.     
na podlagi uredbe o državnem prostorskem načrtu se pripravita
investicijski program (ali investicijski programi po posameznih projektih v
okviru celovitega projekta) za izbrano varianto, ki pri oceni vrednosti in
učinkov investicije upošteva tudi vse pogoje iz uredbe, ter študija izvedbe.
Izdelavo investicijskega programa zagotovi investitor, ki po pridobitvi
gradbenega dovoljenja preveri, ali so se spremenila pomembnejša izhodišča (npr.
cene, roki in čas gradnje) in bi bilo treba izdelati spremembo investicijskega
programa v skladu s to uredbo. Poročilo o pregledu in oceni investicijskega
programa izdela KIOP iz 17. člena te uredbe;
5.     
kadar je bila priprava dokumentacije opredeljena kot samostojna faza,
projekt pa s predvidenimi izdatki za to fazo vključen v načrt razvojnih
programov, se izdela investicijski program, ki v načrtu financiranja povzame že
realizirane izdatke v pripravljalni fazi projekta ter oceni vse preostale
predvidene izdatke v naslednjih fazah izvedbe.
(3) Določbe tega člena se smiselno uporabljajo tudi za
pripravo investicijske dokumentacije in ocenjevanje investicij za projekte, ki
se umeščajo v prostor na podlagi občinskih prostorskih aktov.
16. člen
(investicijska zasnova)
(1) Investicijska zasnova se izdela za izbrano varianto po opravljeni
javni razgrnitvi državnega prostorskega načrta (DPN) na podlagi zbranih
predlogov in podrobnejših strokovnih podlag.
(2) Investicijska zasnova vsebuje opis sprememb variante na
podlagi predhodnega dokumenta in razlogov zanje. Vsebuje tudi predstavitev
rezultatov podrobnejših analiz, vključno z analizo stroškov in koristi, ter
utemelji dopolnjeno najustreznejšo varianto.
(3) Investicijska zasnova temelji na naslednji dokumentaciji:
1.     
novoizračunanih investicijskih vrednostih projekta, ki izhajajo iz
končnih rešitev (iz predloga DPN, ki se pošlje Vladi RS za pridobitev njenega
mnenja),
2.     
novem terminskem načrtu, ki so mu prilagojeni viri financiranja in
njegov potek.
(4) Obvezna vsebina investicijske zasnove vključuje:
1.     
uvodno pojasnilo s povzetkom,
2.     
osnovne podatke o investitorju, naročniku in navedbo odgovornih oseb
izdelovalca investicijske dokumentacije in odgovorne osebe za izvedbo
investicije z žigi in podpisi odgovornih oseb,
3.     
osnovne podatke o prostorski ureditvi,
4.     
navedbo dokumenta identifikacije investicijskega projekta in
predinvesticijske zasnove oziroma predhodno izdelane investicijske
dokumentacije,
5.     
usklajenost investicijskega projekta z državnim strateškim razvojnim
dokumentom in drugimi razvojnimi dokumenti, usmeritvami Evropske unije ter strategijami
in izvedbenimi dokumenti strategij posameznih področij in dejavnosti,
6.     
analizo obstoječega stanja s prikazom lege in splošnega opisa območja
načrtovanih prostorskih ureditev, prometnih razmer, veljavnega občinskega in
državnega prostorskega načrta,
7.     
analizo tržnih možnosti,
8.     
opis predlagane rešitve z oceno investicijskih stroškov (opis predlagane
rešitve, ocena vrednosti investicije) ter prikaz vseh razlik glede na
predinvesticijsko zasnovo,
9.     
proučitev in določitev možne faznosti oziroma etapnosti gradnje,
10.  
terminski načrt in dinamiko investiranja,
11.  
okvirno finančno konstrukcijo z analizo smiselnosti vključitve
javno-zasebnega partnerstva,
12.  
analizo zaposlenih,
13.  
analizo stroškov in koristi (finančna in ekonomska analiza in izračun
kazalnikov),
14.  
analizo občutljivosti in analizo tveganja,
15.  
utemeljitev in obrazložitev ustreznosti načrtovane prostorske ureditve
(način pridobitve predlagane prostorske ureditve, spremembe in dopolnitve
predlagane prostorske ureditve, ponovna ekonomska presoja spremenjene in
dopolnjene prostorske ureditve, povzetek PVO oziroma okoljskega poročila).
III. POSTOPKI IN UDELEŽENCI PRIPRAVE INVESTICIJSKE
DOKUMENTACIJE IN OCENJEVANJA INVESTICIJ
17. člen
(strokovna komisija)
Minister, pristojen za promet, imenuje za preverjanje
skladnosti izdelane dokumentacije s predpisi, pravilnost izračunanih kazalnikov
in pridobitev ocene na podlagi meril iz te uredbe komisijo za pregled in oceno
investicijske dokumentacije na področju državnih cest, javne železniške
infrastrukture, letalstva in pomorstva (v nadaljnjem besedilu: KIOP), in sicer
za pregled in oceno predinvesticijske zasnove, investicijske zasnove,
investicijskega programa in novelacije investicijskega programa.
18. člen
(postopek in udeleženci priprave in ocenjevanja dokumenta
identifikacije investicijskega projekta)
(1) Izdelavo dokumenta identifikacije investicijskega
projekta zagotovi investitor ali naročnik. Če je investitorjev več, se z
medsebojno pogodbo opredeli nosilec, ki v imenu vseh soinvestitorjev opravlja
investitorske posle.
(2) Do dokumenta identifikacije investicijskega projekta se
opredeli investitor, ki s pisnim sklepom:
-       
potrdi dokument identifikacije investicijskega projekta in s tem odobri
pripravo predinvesticijske zasnove ali investicijskega programa oziroma izvedbo
investicije v skladu s petim odstavkom 8. člena te uredbe ali
-       
zavrne dokument identifikacije investicijskega projekta z navedbo
razlogov predlagatelju.
(3) Pisni sklep, izdan pri obravnavi dokumenta identifikacije
investicijskega projekta, je njegova obvezna priloga.
19. člen
(postopek in udeleženci priprave in ocenjevanja
predinvesticijske zasnove)
(1) Predinvesticijsko zasnovo zagotovi investitor ali
naročnik, ki predhodno preveri strokovno usposobljenost izdelovalcev v skladu s
tretjim odstavkom 7. člena te uredbe. Če je investitorjev več, se z medsebojno
pogodbo opredeli nosilec, ki v imenu vseh soinvestitorjev opravlja
investitorske posle.
(2) KIOP izdela poročilo o pregledu in izdelavi ocene
predinvesticijske zasnove. Na podlagi poročila minister, pristojen za promet, s
pisnim sklepom:
-       
potrdi predinvesticijsko zasnovo in odobri izdelavo investicijskega
programa ali
-       
zavrne predinvesticijsko zasnovo kot neustrezno podlago za izdelavo
investicijskega programa in navede razloge za zavrnitev.
(3) Pisni sklep, izdan pri obravnavi predinvesticijske
zasnove, je njena obvezna priloga.
20. člen
(postopek in udeleženci priprave in ocenjevanja investicijske
zasnove)
(1) Investicijsko zasnovo zagotovi investitor ali naročnik,
ki predhodno preveri strokovno usposobljenost izdelovalcev v skladu s tretjim
odstavkom 7. člena te uredbe. Če je investitorjev več, se z medsebojno pogodbo
opredeli nosilec, ki v imenu vseh soinvestitorjev opravlja investitorske posle.
(2) KIOP izdela poročilo o pregledu in izdelavi ocene
investicijske zasnove. Na podlagi poročila minister, pristojen za promet, s
pisnim sklepom:
-       
potrdi investicijsko zasnovo in odobri izdelavo investicijskega programa
ali
-       
zavrne investicijsko zasnovo kot neustrezno podlago za izdelavo
investicijskega programa in navede razloge za zavrnitev.
(3) Pisni sklep, izdan pri obravnavi investicijske zasnove,
je njena obvezna priloga.
21. člen
(postopek in udeleženci priprave in ocenjevanja
investicijskega programa)
(1) Investicijski program zagotovi investitor ali naročnik,
ki predhodno preveri strokovno usposobljenost izdelovalcev v skladu s tretjim
odstavkom 7. člena te uredbe. Če je investitorjev več, se z medsebojno pogodbo
opredeli nosilec, ki v imenu vseh soinvestitorjev opravlja investitorske posle.
(2) KIOP izdela poročilo o pregledu in izdelavi ocene
investicijskega programa. Na podlagi poročila minister, pristojen za promet, s
pisnim sklepom:
-       
potrdi investicijski program o odobritvi izvedbe investicije ali
-       
zavrne investicijski program z navedbo razlogov za zavrnitev.
(3) Pisni sklep, izdan ob obravnavi investicijskega programa,
je njegova obvezna priloga.
22. člen
(postopek in udeleženci priprave in ocenjevanja novelacije
investicijskega programa)
(1) Novelacijo investicijskega programa potrdi minister,
pristojen za promet, po postopku, ki je predpisan za investicijski program.
(2) Pisni sklep, izdan ob obravnavi novelacije
investicijskega programa, je njegova obvezna priloga.
23. člen
(postopek in udeleženci priprave študije izvedbe)
Študijo izvedbe investicije zagotovi investitor ali naročnik
najpozneje do začetka postopka javnega naročila za izbiro izvajalca del ali
storitev ali dobavitelja blaga oziroma pred začetkom izvajanja investicijskega
projekta.
24. člen
(postopek in udeleženci izdelave poročila o izvajanju)
(1) Naročnik oziroma odgovorni vodja investicijskega projekta
pripravi poročilo o izvajanju investicije najmanj enkrat letno oziroma ob
predvidenih odstopanjih iz 11. člena te uredbe, najpozneje pa konec leta v
poslovnem poročilu, in ga predloži investitorju.
(2) Poročilo o izvajanju investicije se sestavi tudi, če se
predvideva, da bodo odmiki od investicijskih stroškov večji od 20 odstotkov
ocenjene vrednosti projekta ali časovni načrt izvedbe podaljšan za več kot eno
leto.
(3) Naročnik oziroma odgovorni vodja investicijskega projekta
pripravi tudi predlog za novelacijo investicijskega programa. O morebitni
izdelavi novelacije odloči odgovorna oseba investitorja.
25. člen
(postopek in udeleženci izdelave poročila o spremljanju
rezultatov in učinkov izvedene investicije)
(1) Poročilo o spremljanju rezultatov in učinkov izvedene
investicije pripravi upravljavec investicije v obratovanju. Pripravi ga ob
poslovnem poročilu najpozneje v treh letih po izročitvi projekta v obratovanje
in po koncu ekonomske dobe.
(2) Upravljavec pošlje poročilo investitorju, ki ga prouči in
na njegovi podlagi pripravi predlog za morebitne popravljalne ukrepe.
(3) Če so bili v zvezi z investicijo izvedeni popravljalni
ukrepi, se poročilo znova izdela v treh letih po njihovi izvedbi.
26. člen
(presojanje upravičenosti investicij)
(1) Presoja upravičenosti investicije vsebuje strokovno oceno
skladnosti investicijske dokumentacije s predpisano metodologijo ter
upravičenosti investicije z vidika veljavnih meril uspešnosti in učinkovitosti
(predhodno vrednotenje). Investitor lahko pri svoji odločitvi upošteva
strokovno mnenje zunanjih presojevalcev.
(2) Strokovno presojo skladnosti investicijske dokumentacije
z metodologijo in upravičenosti investicije z vidika veljavnih meril
učinkovitosti opravi komisija iz 17. člena te uredbe ali predstojnik
investitorja za DIIP.
(3) Pri strokovni presoji ne smejo sodelovati osebe, ki so
pripravljale investicijsko dokumentacijo.
(4) Strokovna presoja upravičenosti je obvezna za dokument
identifikacije investicijskega projekta, kadar je ta podlaga za odločitev o
investiciji, za predinvesticijsko zasnovo, investicijsko zasnovo, investicijski
program, novelacijo investicijskega programa in študijo izvedbe. Investitor
predhodno preveri, ali imajo ocenjevalci najmanj taka dokazila o strokovni
usposobljenosti, kot jih je zahteval za izdelovalce investicijske
dokumentacije, ki jo presojajo.
27. člen
(uvrstitev projekta v načrt razvojnih programov)
(1) Investicijski projekt se uvrsti v načrt razvojnih
programov, če izpolnjuje pogoje, določene v zakonu, ki ureja javne finance, in
drugih na njegovi podlagi izdanih predpisih.
(2) Vključitev investicijskega projekta v načrt razvojnih
programov predlaga neposredni proračunski uporabnik, ki je skrbnik projekta.
(3) Temeljni dokument za uvrstitev projekta v načrt razvojnih
programov je dokument identifikacije investicijskega projekta. Izhodiščna
vrednost se lahko spremeni na podlagi s sklepom potrjene predinvesticijske
zasnove ali investicijskega programa oziroma njegove novelacije.
(4) Pri načrtovanju se do odločitve o investiciji projekt
vodi v stanju priprave in so zanj glede na pripadajoči načrt financiranja
rezervirane predvidene pravice prevzemanja obveznosti na proračunskih
postavkah. S potrditvijo investicijskega programa se stanje projekta lahko
spremeni v izvajanje.
IV. OSNOVE ZA OVREDNOTENJE IN OCENJEVANJE
28. člen
(metodološke osnove)
Glede na vrsto investicijske dokumentacije je treba pri
ocenjevanju smiselno uporabiti naslednje metodološke osnove:
1.     
določitev ciljev:
a)   
cilji se določijo na podlagi predhodno izvedenih analiz, evidentiranja
potreb ter možnosti in načinov njihovega uresničevanja:
-     odpraviti
ozka grla s povečanjem zmogljivosti na posameznih prometnih smereh ali objektih
z gradnjo novih in alternativnih ali posodobitvijo obstoječih povezav ali
objektov,
-     omogočiti
nemoten potek predvidenega povečanega potniškega in tovornega prometa zaradi
hitrega razvoja območja,
-     izboljšati
kakovost prometnega omrežja ali objektov zaradi povečanja potovalne hitrosti
ali izboljšanja kakovosti storitev za uporabnike prometnih omrežij ter
zmanjšati operativne stroške in število nesreč z vzpostavitvijo varnostnih
ukrepov na omrežju,
-     povečati
varnost, zanesljivost, razpoložljivost in interoperabilnost prometnih omrežij,
-     dokončati
manjkajoče povezave ali slabo povezana omrežja,
-     izboljšati
dostopnost primestnih območij ali slabo dostopnih regij,
-     vzpostaviti
prevoznost po naravnih nesrečah,
-     zmanjšati
izpostavljenost prebivalcev negativnim vplivom prometnih omrežij na okolje,
b)   
cilji se uskladijo s strategijami, nacionalnimi programi, programi EU in
zakoni ter so opredeljeni tako, da je mogoče ugotavljati in preverjati njihovo
uresničevanje,
c)   
cilji se določijo tako, da je mogoče identificirati ekonomične in
izvedljive različice za njihovo izvedbo;
2.     
priprava predlogov variant za uresničevanje ciljev:
a)   
variante se med seboj lahko razlikujejo po različnih mogočih lokacijah,
tehnično-tehnoloških rešitvah, obsegu, virih in načinih financiranja, rokih in
poteku izvedbe, rezultatih in drugih pomembnejših delih investicije,
b)   
upoštevajo se tudi variante, ki so posledica vsebinskih razlik pri
oddaji del ali načinov financiranja (npr. fazna gradnja, koncesije in druge
oblike javno-zasebnega partnerstva, gradnja na ključ),
c)   
pričakovani učinki za projekt se za presojo izvedljivosti ciljev
investicije predstavijo najmanj s primerjavami stanja scenarija »z« investicijo
(upošteva izbrano varianto) in izhodiščnega scenarija (»brez« investicije)
oziroma minimalne alternative z upoštevanjem delnih izboljšav;
3.     
opredelitev vrednostnega in fizičnega obsega stroškov in koristi vsake
variante:
a)   
v ovrednotenje so vključeni vsi stroški in koristi, ki jih investicija
povzroča v celotnem investicijskem ciklusu,
b)   
ocena količin temelji na predpisani dokumentaciji (predhodne idejne rešitve
in študije, projektna in tehnično-tehnološka dokumentacija, standardi in
normativi dejavnosti, prostorski akti in druge podlage),
c)   
stroški in koristi, ki se upoštevajo pri ocenjevanju investicije v
ekonomski dobi, so: investicijski stroški, investicijsko in redno vzdrževanje,
stroški obratovanja in koristi (prihranki časa, zmanjšanje tveganja zaradi
nesreč v naseljih, zmanjšanje onesnaževanja in drugo), stroški zapiranja javne
železniške infrastrukture in koristi investicije, ki jih lahko izrazimo v denarju,
ter nedenarne koristi (posredne in neposredne),
d)   
stroški in koristi se ugotavljajo po dinamični metodi za celotno
ekonomsko dobo investicije, v obdobju, v katerem se pričakuje njihov nastanek,
e)   
izhodiščni podatki se uskladijo s podatki, ki jih imajo ali objavljajo
institucije z javnimi pooblastili,
f)    
vsi denarno prikazani stroški in koristi so izraženi na primerljivih
osnovah (stalne cene, diskontiranje),
g)   
vsaka varianta vsebuje izračun finančno-tržnih, ekonomskih in drugih
kazalnikov učinkovitosti investicij ter opis rezultatov na podlagi meril, ki
jih ni mogoče izraziti v denarju,
h)   
predpostavke za projekcije morajo biti utemeljene in verodostojne;
4.     
ugotavljanje občutljivosti variant:
a)   
z analizo občutljivosti se opredelijo kritični parametri investicijskega
projekta, pri katerih so projekcije manj zanesljive, in sicer po vrstnem redu
vplivanja na končni rezultat investicije oziroma po stopnjah tveganja (z
analizo tveganja), ter se
b)   
izkažejo ugotovitve analize o mogočih vplivih na pričakovan končni
rezultat oziroma učinki na rezultate finančnih in ekonomskih analiz (interna
stopnja donosnosti, neto sedanja vrednost);
5.     
izbor najboljše variante in predstavitev izsledkov:
a)   
vsako varianto je treba presojati tudi z vidika najpomembnejših
omejitvenih dejavnikov (finančnih, zakonskih, regionalnih, okoljevarstvenih,
institucionalnih in drugih),
b)   
pri predstavitvi izsledkov se navedejo cilji, opis obravnavanih variant,
primerjava variant, razlogi za izbiro najboljše (najustreznejše) variante ter
način ocenjevanja izbire najboljše variante.
29. člen
(metode za presojo upravičenosti)
Pri izračunih in drugih postopkih za presojo upravičenosti
projektov se v dokumentaciji uporabljajo:
1.     
analiza stroškov in koristi,
2.     
analiza stroškovne učinkovitosti,
3.     
analiza tveganja,
4.     
analiza občutljivosti,
5.     
analiza vplivov,
6.     
multikriterijska analiza,
7.     
druge primerne metode, ki upoštevajo pravila stroke in posebnosti
posameznega področja.
V. MERILA ZA UGOTAVLJANJE UČINKOVITOSTI INVESTICIJ
30. člen
(vrste meril)
(1) Pri ocenjevanju učinkovitosti investicije v državne ceste
in javno železniško infrastrukturo se glede na predvideno vrednost in vrsto
investicije upoštevajo finančna, ekonomska in razvojna merila ter merila
usklajenosti s predpisi, standardi in pravili stroke, kot je določeno v prilogi
3, ki je sestavni del te uredbe.
(2) Pri ugotavljanju učinkovitosti koncesijske izvedbe
investicije se obravnavata varianti konvencionalne in koncesijske izvedbe. Pri
tem se uporabijo ekonomska in finančna merila.
31. člen
(uporaba meril in upravičenost investicije)
(1) Učinkovitost investicijskih projektov se praviloma
ugotavlja z ekonomskimi merili. Če ima projekt med svojim obratovanjem prihodek
(npr. cestnine in podobni prihodki ali prihodki spremljajočih dejavnosti), se
učinkovitost investicije ugotavlja tudi s finančnimi merili.
(2) Investicija je upravičena, če izkazuje pozitivno
ekonomsko neto sedanjo vrednost in ekonomsko interno stopnjo donosnosti, ki je
enaka diskontni stopnji ali jo presega.
(3) Upravičenost investicije, za katero ni mogoče določiti
ekonomske upravičenosti, se ugotavlja na podlagi meril iz drugega ali tretjega
odstavka 34. člena in 35. člena te uredbe, upoštevajoč uteži posameznega
merila, ki so določene v prilogi
6 (za cestno infrastrukturo) in prilogi 9 (za javno
železniško infrastrukturo), ki sta sestavni del te uredbe. Investicija,
ocenjena po teh merilih, je upravičena, če doseže najmanj 50 odstotkov vseh
točk.
(4) Upravičenost investicije, katere ekonomska interna
stopnja donosa ne dosega diskontne stopnje, se ugotavlja na podlagi meril iz
drugega ali tretjega odstavka 34. člena in 35. člena te uredbe, upoštevajoč
uteži posameznega merila, ki so določene v prilogi 6 (za cestno infrastrukturo)
in prilogi 9 (za javno železniško infrastrukturo) k tej uredbi. Investicija,
ocenjevana po teh merilih, je upravičena, če doseže najmanj 40 odstotkov vseh
točk.
(5) Upravičenost tipičnih investicij se izračuna na podlagi
ponderiranih točk posameznih meril. Če je investicija netipična, se pri izbrani
tipični investiciji lahko dodajo tudi druga merila, vendar tako, da je skupni
seštevek vseh ponderiranih meril 150 točk, dodano merilo pa je lahko
ponderirano z največ faktorjem 2.
32. člen
(finančna merila)
(1) S finančnimi merili se ugotavlja upravičenost projekta z
vidika investitorja oziroma upravljavca.
(2) Osnova za izračun finančnih meril je finančna analiza.
Pri izračunu dinamičnih meril se uporablja metoda diskontiranja.
(3) Pri finančni analizi se uporabijo naslednja merila:
1.     
finančna neto sedanja vrednost (NSVf),
2.     
finančna interna stopnja donosnosti (ISDf),
3.     
finančna relativna neto sedanja vrednost (RNSVf),
4.     
finančni količnik relativne koristnosti (K/Sf).
33. člen
(ekonomska merila)
(1) Z ekonomskimi oziroma družbenoekonomskimi merili pri
izračunu upravičenosti projekta se ugotavljajo tudi učinki, ki nastanejo zaradi
projekta ne pri le upravljavcu, temveč tudi drugih ekonomskih in preostalih
subjektih. Ekonomska merila poleg neposrednih učinkov (stroškov in koristi)
vključujejo posredne vplive na družbo kot celoto.
(2) Osnova za izračun ekonomskih meril je ekonomska analiza
stroškov in koristi. Pri izračunih dinamičnih meril se uporablja metoda
diskontiranja.
(3) Pri ekonomski analizi se uporabijo naslednja merila:
1.     
ekonomska neto sedanja vrednost (NSVe),
2.     
ekonomska interna stopnja donosnosti (ISDe),
3.     
ekonomska relativna neto sedanja vrednost (RNSVe),
4.     
ekonomski količnik relativne koristnosti (K/Se).
34. člen
(razvojna merila)
(1) Razvojna merila dodatno poudarjajo razvojne dejavnike
oziroma prispevke, ki jih ima neka investicija v širšem in ožjem prostoru.
Izkazujejo se z vključenostjo v razvojne dokumente in vplivom na regionalni
razvoj, ki se odraža predvsem v zmanjšanju razlik pri razvoju regije in med
regijami.
(2) Pri ocenjevanju investicij v državne ceste se v okviru
razvojnih meril uporabijo merila prostorskega razvoja. Merila, kriteriji in
točkovanje so določeni v prilogi 4, ki je sestavni del te uredbe.
(3) Pri ocenjevanju investicij v javno železniško
infrastrukturo se v okviru razvojnih meril uporabijo merila prostorskega
razvoja. Merila, kriteriji in točkovanje so določeni v prilogi 7, ki je
sestavni del te uredbe.
35. člen
(merila usklajenosti s predpisi in standardi)
Pri presoji usklajenosti investicije s predpisi, standardi in
pravili stroke se uporabijo merila in kriteriji, določeni v prilogi 5 (za
cestno infrastrukturo) in prilogi 8 (za javno železniško infrastrukturo), ki
sta sestavni del te uredbe.
VI. PREHODNA IN KONČNA DOLOČBA
36. člen
(prenehanje veljavnosti in dokončanje postopkov)
(1) Z dnem uveljavitve te uredbe prenehata veljati Uredba o
metodologiji za pripravo in obravnavo investicijske dokumentacije na področju
državnih cest (Uradni list RS, št. 124/07) ter Uredba o enotni metodologiji za
pripravo in obravnavo investicijske dokumentacije na področju javne železniške
infrastrukture (Uradni list RS, št. 6/08).
(2) Investicijska dokumentacija, ki se je začela izdelovati
pred uveljavitvijo te uredbe, se dokonča po dosedanjih predpisih.
37. člen
(uveljavitev)
Ta uredba začne veljati osmi dan po objavi v Uradnem listu
Republike Slovenije.
Št. 00710-1/2017
Ljubljana, dne 1. februarja 2017
EVA 2012-2430-0197
Vlada Republike Slovenije
dr. Miroslav Cerar l.r.
Predsednik

Priloga
1: Uvodno pojasnilo s povzetkom predinvesticijske zasnove 
Priloga
2: Uvodno pojasnilo s povzetkom investicijskega programa 
Priloga
3: Merila za ocenjevanje upravičenosti investicij v cestno in javno železniško
infrastrukturo 
Priloga
4: Merila prostorskega razvoja v cestno infrastrukturo 
Priloga
5: Merila usklajenosti s predpisi, standardi in pravili stroke v cestno
infrastrukturo 
Priloga
6: Uteži posameznega merila glede na vrsto investicije v cestno infrastrukturo
Priloga
7: Merila prostorskega razvoja v javno železniško infrastrukturo 
Priloga
8: Merila usklajenosti s predpisi, standardi in pravili stroke v javno
železniško infrastrukturo 
Priloga
9: Uteži (ponderji) posameznega merila glede na vrsto investicije na javni
železniški infrastrukturi 