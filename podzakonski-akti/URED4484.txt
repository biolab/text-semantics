1. POGLAVJE: SPLOŠNE DOLOČBE
1. člen
(vsebina uredbe)
Ta uredba podrobneje ureja vsebino
predlogov za posamezne vrste vpisov v sodni register ter listine in dokaze, ki
jih je treba priložiti predlogu za vpis.
2. člen
(pomen uporabljenih izrazov in kratic)
(1) V tej uredbi je za Zakon o
gospodarskih družbah (Uradni list RS, št. 65/09 – uradno prečiščeno
besedilo, 33/11, 91/11, 32/12, 57/12, 44/13 – odl. US, 82/13, 55/15 in 15/17) uporabljena kratica ZGD-1.
(2) Ti izrazi imajo v tej uredbi
pomen, kakor je opredeljen v teh določbah Zakona o sodnem registru (Uradni
list RS, št. 54/07 – uradno prečiščeno besedilo, 65/08, 49/09, 82/13 –
ZGD-1H, 17/15 in 54/17, v nadaljnjem besedilu: ZSReg):
1.    
»enotna
identifikacijska številka« v tretjem odstavku 1.a člena,
2.    
»identifikacijski
podatki« v prvem in drugem odstavku 2.b člena.
(3) Če je treba po tej uredbi predlogu
za vpis priložiti izjavo neke osebe, na kateri je podpis te osebe overjen, je
ta pogoj izpolnjen, če je podpis overil:
1.    
bodisi notar v skladu z zakonom o notariatu,
2.    
bodisi točka za podporo poslovnim
subjektom, ki je upravičena v imenu predlagatelja vložiti
predlog za vpis v sodni register, v skladu z zakonom o splošnem upravnem
postopku.
(4) Overitev podpisa iz 2. točke
tretjega odstavka tega člena lahko izvede tudi točka za podporo
poslovnim subjektom, ki nima položaja upravne enote.
3. člen
(dovoljenje ali soglasje pristojnega
organa za vpis)
(1) Če je z zakonom določeno, da je za
določeno vrsto vpisa potrebno dovoljenje ali soglasje pristojnega organa, je
treba predlogu za vpis predložiti tudi to dovoljenje ali soglasje v izvirniku
ali v overjenem prepisu.
(2) Če se zahteva vpis na podlagi tuje
listine, mora biti predlogu priložen tudi prevod listine v slovenski jezik, ki
ga je overil sodni tolmač.
4. člen
(predlog za vpis kot seznam družbenikov)
Če ZGD-1 določa, da je treba predlogu za
vpis v sodni register priložiti seznam družbenikov z navedbo vložkov, ki so jih
prevzeli, se šteje, da je ta zahteva izpolnjena tako, da so ti podatki
vsebovani v predlogu za vpis.
5. člen
(predlog za vpis zastopnika ali člana
nadzornega sveta ali upravnega odbora)
(1) Predlogu za vpis zastopnika, člana
nadzornega sveta ali člana upravnega odbora je treba priložiti njegovo izjavo,
ki vsebuje:
1.    
soglasje za imenovanje in
2.    
pri delniški družbi ali družbi z omejeno
odgovornostjo tudi izjavo, da ni zadržkov za njeno imenovanje iz drugega
odstavka 255. člena ZGD-1.
(2) Podpis osebe na izjavi iz
prejšnjega odstavka mora biti overjen.
(3) Če je zastopnik upravičen zastopati
subjekt vpisa skupno z nekaterimi, a ne vsemi, drugimi zastopniki, ali če je
zastopnik pri poslih do določenega zneska upravičen zastopati subjekt vpisa
samostojno, nad tem zneskom pa skupno z drugimi zastopniki, je treba s
predlogom za vpis zastopnika kot način zastopanja predlagati vpis skupnega
zastopanja, navedene modalitete glede tega načina zastopanja pa vpisati kot
besedilo pri omejitvah zastopanja.
6. člen
(predlog za vpis poslovnega naslova)
(1) Vsi subjekti vpisa morajo s
predlogom za vpis ustanovitve predlagati tudi vpis poslovnega naslova v kraju
sedeža subjekta vpisa, na katerega se subjektu vpisa vročajo sodne in druge
uradne pošiljke.
(2) Predlogu za vpis ustanovitve subjekta v
sodni register mora biti priložen sklep poslovodstva o določitvi poslovnega
naslova.
(3) Če se poslovni naslov spremeni,
mora subjekt vpisa predlagati vpis spremembe in predlogu priložiti sklep
poslovodstva o spremembi poslovnega naslova.
(4) Predlogu za vpis poslovnega naslova
mora biti priložena:
1.    
če se ob ustanovitvi subjekta vpisa kot stvarni
vložek vlaga nepremičnina na
poslovnem naslovu, katerega vpis se predlaga: izjava poslovodstva subjekta vpisa, da je nepremičnina, ki je predmet stvarnega vložka, na
poslovnem naslovu, katerega
vpis se predlaga,
2.    
če subjekt vpisa ni lastnik nepremičnine na poslovnem naslovu, katerega vpis se predlaga, razen
v primeru iz 1. točke tega
odstavka: izjava lastnika nepremičnine, da subjektu vpisa dovoljuje poslovanje v nepremičnini na tem naslovu, na kateri je overjen lastnikov
podpis (četrti odstavek 4.
člena ZSReg),
3.    
v drugih primerih: izjava poslovodstva subjekta
vpisa, da je subjekt vpisa
lastnik nepremičnine na poslovnem naslovu, katerega vpis se predlaga.
(5) Kot nepremičnina na določenem poslovnem
naslovu iz četrtega odstavka
tega člena se šteje:
1.    
stavba, ki je sestavina zemljiške parcele, pri
kateri je v katastru stavb
vpisan ta naslov,
2.    
posamezni del stavbe v etažni lastnini, pri
katerem je v katastru stavb
vpisan ta naslov, ali
3.    
solastniški delež na nepremičnini, ki vključuje
upravičenje uporabe
prostorskega dela stavbe iz 1. točke tega odstavka.
2. POGLAVJE: DELNIŠKA DRUŽBA
Oddelek 2.1: Vpis ustanovitve
7. člen
(predlog za vpis ustanovitve delniške
družbe)
(1) S predlogom za vpis ustanovitve
delniške družbe (199. člen ZGD-1) je treba zahtevati, da se v sodni register
vpiše:
1.    
firma in skrajšana firma, če je v statutu
določeno, da družba posluje s skrajšano firmo,
2.    
sedež (kraj) in poslovni naslov,
3.    
pravnoorganizacijska oblika – delniška družba,
4.    
datum ustanovitve, ki je enak datumu sprejetja
statuta pri simultani ustanovitvi ali datumu ustanovne skupščine pri sukcesivni
ustanovitvi,
5.    
v zvezi z osebami, pooblaščenimi za zastopanje
delniške družbe (člani poslovodstva in prokuristi):
-  
identifikacijski
podatki,
-  
tip zastopnika
(prokurist, član, predsednik ali namestnik predsednika uprave pri dvotirnem
sistemu upravljanja ali izvršni direktor ali član, predsednik ali namestnik
predsednika upravnega odbora pri enotirnem sistemu upravljanja),
-  
način zastopanja
(samostojno ali skupno),
-  
meje pooblastil za
zastopanje, če v skladu z zakonom omejitev pooblastila za zastopanje učinkuje
proti tretjim osebam,
-  
datum podelitve
pooblastila,
6.    
čas trajanja delniške družbe, če je
ustanovljena za določen čas,
7.    
v zvezi s člani nadzornega sveta ali upravnega
odbora, če ima družba nadzorni svet ali upravni odbor:
- 
identifikacijski
podatki,
- 
datum izvolitve
ali imenovanja,
8.    
višina osnovnega kapitala,
9.    
število delnic, na katere je razdeljen osnovni
kapital,
10. 
višina odobrenega kapitala, če statut pooblašča
poslovodstvo, da osnovni kapital poveča z izdajo novih delnic za vložke.
(2) Predlogu iz prejšnjega odstavka je
treba priložiti:
1.    
potrdilo banke, ki vodi denarni račun družbe,
da so bila v dobro tega računa prejeta nakazila denarnih vložkov s podatkom o
skupni višini vplačanih denarnih vložkov, z izjavo banke, da lahko družba z
denarnim dobroimetjem na računu prosto razpolaga,
2.    
izjavo ustanoviteljev, da so seznanjeni z
dolžnostjo obveščanja sodišča in da ni zadržkov ali okoliščin, ki bi
nasprotovale določbi drugega odstavka 255. člena ZGD-1,
3.    
izjavo iz četrtega odstavka 6. člena te uredbe,
4.    
odpravek notarskega zapisa statuta, listine, na
podlagi katerih je bil statut pripravljen, in listine, na podlagi katerih so
ustanovitelji prevzeli delnice, če tega niso storili s sprejetjem statuta,
5.    
obračun ustanovitvenih stroškov, ki gredo v
breme družbe,
6.    
listine o imenovanju članov poslovodstva in
nadzornega sveta, če ima družba nadzorni svet,
7.    
ustanovitveno poročilo in poročila o reviziji
ustanovitve članov organov vodenja ali nadzora,
8.    
poročilo ustanovitvenih revizorjev, če morajo
ti po drugem odstavku 194. člena ZGD-1 pregledati ustanovitev,
9.    
v primeru iz prve alinee prvega odstavka 194.a
člena ZGD-1 potrdilo o tehtanem povprečju enotnega tečaja iz drugega odstavka
194.a člena ZGD-1,
10. 
v primerih iz prvega odstavka 194.a člena ZGD-1
izjavo organov vodenja in nadzora, da ustanovitelji iz petega odstavka 194.a
člena ZGD-1 niso predlagali imenovanja revizorja.
(3) Poročiloma iz 7. in 8. točke
prejšnjega odstavka morajo biti priložene tudi listine, na katerih temeljijo
bistvene ugotovitve iz teh poročil.
(4) Pri sukcesivni ustanovitvi
delniške družbe je treba predlogu za vpis priložiti tudi zapisnik ustanovne
skupščine s sklepi iz prvega odstavka 218. člena ZGD-1.
(5) Predlogu za vpis družbe z enim
ustanoviteljem je treba priložiti listino o varščini, če denarni del vložka ni
v celoti vplačan pred vložitvijo predloga za vpis v sodni register.
(6) Če postane imetnik vseh delnic en
sam delničar, ali poleg njega še družba, mora poslovodstvo v predlogu za vpis
tega dejstva v sodni register navesti identifikacijske podatke edinega
delničarja.
Oddelek 2.2: Vpis pogodbe o poustanovitvi
8. člen
(predlog za vpis pogodbe o poustanovitvi)
(1) S predlogom za vpis pogodbe o
poustanovitvi delniške družbe (188. člen ZGD-1) je treba zahtevati, da se v sodni
register vpiše:
1.    
datum sklenitve pogodbe o poustanovitvi,
2.    
datum sprejetja sklepa o soglasju k pogodbi o
poustanovitvi,
3.    
premoženje, ki je predmet pogodbe,
4.    
cena pridobljenega premoženja,
5.    
namen pridobitve premoženja, ki je predmet
pogodbe.
(2) Predlogu za vpis pogodbe o
poustanovitvi delniške družbe je treba priložiti:
1.    
pogodbo o poustanovitvi v izvirniku ali
notarsko overjenem prepisu,
2.    
sklep skupščine o soglasju za sklenitev pogodbe
o poustanovitvi,
3.    
poročilo poslovodstva o pogodbi o
poustanovitvi,
4.    
poročilo revizorja o pogodbi o poustanovitvi,
5.    
poročilo nadzornega sveta o pogodbi o
poustanovitvi.
Oddelek 2.3: Vpis spremembe firme ali
sedeža
9. člen
(predlog za vpis spremembe firme ali
sedeža)
(1) Predlogu za vpis spremembe firme
ali sedeža je treba priložiti:
1.    
sklep skupščine o spremembi firme ali sedeža,
2.    
listino iz 1. točke prvega odstavka 27. člena
te uredbe in prečiščeno besedilo statuta, ki vključuje ustrezno spremenjene
določbe o firmi ali sedežu, z notarjevim potrdilom, da se spremenjene določbe
statuta ujemajo s sklepom o spremembi firme ali sedeža.
(2) S predlogom za vpis iz prejšnjega
odstavka je treba zahtevati, da se v sodni register vpiše:
1.    
nova firma ali sedež,
2.    
sprememba statuta.
Oddelek 2.4: Vpisi pri spremembi
osnovnega kapitala
Pododdelek 2.4.1: Vpisi pri povečanju
osnovnega kapitala z vložki
10. člen
(predlog za vpis sklepa o povečanju
osnovnega kapitala z vložki)
Predlogu za vpis sklepa o povečanju
osnovnega kapitala z vložki (335. člen ZGD-1) je treba priložiti:
1.    
sklep skupščine o povečanju osnovnega kapitala
z vložki,
2.    
pri povečanju osnovnega kapitala s stvarnimi
vložki:
-  
poročilo o reviziji stvarnih vložkov, razen če
po 334.a členu v zvezi s 194.a členom ZGD-1 revizorju ni treba pregledati
povečanja osnovnega kapitala s stvarnimi vložki,
-  
v primeru iz prvega odstavka 334.a člena v
zvezi s prvo alineo prvega odstavka 194.a člena ZGD-1: potrdilo o tehtanem
povprečju enotnega tečaja iz drugega odstavka 194.a člena ZGD-1,
3.    
dokaz o vplačilu vložkov v dosedanji osnovni
kapital ali obrazložitev, kateri vložki še niso bili vplačani in zakaj se ne
dajo pridobiti.
11. člen
(predlog za vpis povečanja osnovnega
kapitala z vložki)
(1) Predlogu za vpis povečanja
osnovnega kapitala z vložki (339. člen ZGD-1) je treba priložiti:
1.    
potrdilo banke, ki vodi denarni račun družbe,
da so bila v dobro tega računa prejeta nakazila denarnih vložkov s podatkom o
skupni višini vplačanih denarnih vložkov, z izjavo banke, da lahko družba z
denarnim dobroimetjem na računu prosto razpolaga,
2.    
dvojnike vpisnih potrdil in seznam vpisnikov,
ki ga podpiše poslovodstvo in na katerem so navedene delnice vsakega vpisnika
in njegova vplačila,
3.    
pri povečanju osnovnega kapitala s stvarnimi
vložki:
-  
listine o pravnih poslih, ki so bili opravljeni
za pridobitev stvarnih vložkov,
-  
v primerih iz prvega odstavka 334.a člena v
zvezi s prvim odstavkom 194.a člena ZGD-1 izjavo organov vodenja in nadzora, da
delničarji iz četrtega odstavka 334.a člena ZGD-1 niso predlagali imenovanja
revizorja,
4.    
obračun stroškov, ki bodo družbi nastali z
izdajo novih delnic,
5.    
listino iz 1. točke prvega odstavka 27. člena
te uredbe ter prečiščeno besedilo statuta, ki vključuje ustrezno spremenjene
določbe o:
- 
višini osnovnega kapitala,
- 
številu delnic in
- 
če se nove delnice vplačajo s stvarnimi vložki:
stvarnih vložkih
z notarjevim potrdilom, da
se spremenjene določbe statuta ujemajo s sklepom o povečanju osnovnega
kapitala.
(2) S predlogom za vpis iz prejšnjega
odstavka je treba zahtevati, da se v sodni register vpiše:
1.    
novi znesek osnovnega kapitala po povečanju,
2.    
novo število delnic, na katere je razdeljen
osnovni kapital po povečanju,
3.    
sprememba statuta.
Pododdelek 2.4.2: Vpisi pri pogojnem povečanju
osnovnega kapitala
12. člen
(predlog za vpis sklepa o pogojnem
povečanju osnovnega kapitala)
(1) Predlogu za vpis sklepa o pogojnem
povečanju osnovnega kapitala (346. člen ZGD-1) je treba priložiti:
1.    
sklep skupščine o pogojnem povečanju osnovnega
kapitala, v katerem je določen nominalni znesek pogojnega povečanja osnovnega
kapitala, namen povečanja, upravičenci in emisijski znesek ali merila, po
katerih se ta znesek izračuna,
2.    
pri pogojnem povečanju osnovnega kapitala s
stvarnimi vložki:
-  
pogodbe, ki so bile sklenjene za pridobitev
stvarnih vložkov,
-  
v primeru iz 345.a člena v zvezi s prvim
odstavkom 334.a člena in prvo alineo prvega odstavka 194.a člena ZGD-1 potrdilo
o tehtanem povprečju enotnega tečaja iz drugega odstavka 194.a člena ZGD-1,
-  
v primerih iz 345.a člena v zvezi s prvim
odstavkom 334.a člena in prvim odstavkom 194.a člena ZGD-1 izjavo organov
vodenja in nadzora, da delničarji iz četrtega odstavka 334.a člena ZGD-1 niso
predlagali imenovanja revizorja,
-  
poročilo o
reviziji stvarnih vložkov, razen če po 345.a členu v zvezi s 334.a členom
in 194.a členom ZGD-1 revizorju ni treba pregledati povečanja osnovnega
kapitala s stvarnimi vložki,
3.    
obračun stroškov, ki jih bo družba imela z
izdajo delnic.
(2) Poslovodstvo in predsednik
nadzornega sveta morata sklep o izdaji zamenljivih obveznic in izjavo o njihovi
izdaji na podlagi pooblastila iz drugega odstavka 371. člena ZGD-1 prijaviti za
vpis v register. Predlogu za vpis je treba priložiti sklep o podelitvi
pooblastila, sklep o izdaji zamenljivih obveznic in izjavo o njihovi izdaji.
Obvestilo o sklepu in izjavi se objavi.
13. člen
(predlog za vpis skupnega zneska pogojno
povečanega osnovnega kapitala)
(1) Predlogu za vpis skupnega zneska
pogojno povečanega osnovnega kapitala (prijava izdaje delnic – 352. člen ZGD-1)
je treba priložiti:
1.    
dvojnike vpisnih potrdil,
2.    
seznam oseb, ki so uresničile prednostno
pravico ali pravico do zamenjave obveznic z vsebino iz drugega odstavka 532.
člena ZGD-1, ki ga podpiše poslovodstvo,
3.    
če je pri pogojnem povečanju osnovnega
kapitala, ki se izvede z izdajo delnic v zameno za zamenljive obveznice,
najmanjši emisijski znesek delnic, ki jih je treba zagotoviti, višji od
emisijskega zneska obveznic (drugi odstavek 350. člena ZGD-1):
-  
če se razlika krije iz rezerv iz dobička, ki
jih je dovoljeno uporabiti za ta namen: bilanco stanja ali izkaz gibanja
kapitala, če ga družba sestavlja, iz katerega je razvidno, da je družba v
poslovnem letu to razliko pokrila v breme teh rezerv, ali
-  
če se razlika krije z doplačili imetnikov
obveznic, ki so uresničili pravico do zamenjave: dokaze, da so bila ta
doplačila izvedena,
4.    
izjavo poslovodstva, da so bile delnice izdane
le za namen, določen v sklepu o pogojnem povečanju kapitala, in šele po polnem
plačilu delnic,
5.    
listino iz 1. točke prvega odstavka 27. člena
te uredbe ter prečiščeno besedilo statuta, ki vključuje ustrezno spremenjene
določbe o:
- 
višini osnovnega
kapitala,
- 
številu delnic ter
- 
če se nove delnice
vplačajo s stvarnimi vložki: stvarnih vložkih
z notarjevim potrdilom, da
se spremenjene določbe statuta ujemajo s sklepom o povečanju osnovnega kapitala
in izvedbo tega povečanja.
(2) Za predlog za vpis iz prejšnjega
odstavka se smiselno uporablja drugi odstavek 11. člena te uredbe.
Pododdelek 2.4.3: Vpisi pri odobrenem
kapitalu
14. člen
(predlog za vpis pooblastila upravi za
povečanje osnovnega kapitala − odobreni kapital)
Predlogu za vpis pooblastila upravi za
povečanje osnovnega kapitala (353. člen ZGD-1) je treba priložiti:
1.    
sklep o spremembi statuta o podelitvi
pooblastila,
2.    
prečiščeno besedilo statuta, ki vključuje
ustrezno spremenjene določbe o višini odobrenega kapitala,
z notarjevim potrdilom, da
se spremenjene določbe statuta ujemajo s sklepom o podelitvi pooblastila za
povečanje osnovnega kapitala.
15. člen
(predlog za vpis povečanja osnovnega
kapitala z izdajo novih delnic na podlagi odobrenega kapitala)
(1) Predlogu za vpis povečanja
osnovnega kapitala z izdajo novih delnic (354. člen ZGD-1) je treba priložiti:
1.    
sklep poslovodstva o izdaji delnic,
2.    
soglasja nadzornega sveta (355. in 356. člen ZGD-1),
3.    
potrdilo banke, ki vodi denarni račun družbe,
da so bila v dobro tega računa prejeta nakazila denarnih vložkov s podatkom o
skupni višini vplačanih denarnih vložkov, z izjavo banke, da lahko družba z
denarnim dobroimetjem na računu prosto razpolaga,
4.    
dvojnike vpisnih potrdil in seznam vpisnikov,
ki ga podpiše poslovodstvo in na katerem so navedene delnice vsakega vpisnika
in njegova vplačila,
5.    
pri povečanju osnovnega kapitala s stvarnimi
vložki:
-  
listine o pravnih
poslih, ki so bili opravljeni za pridobitev stvarnih vložkov in
-  
poročilo o reviziji stvarnih vložkov, razen če
po 356.a členu v zvezi s 194.a členom ZGD-1 revizorju ni treba pregledati
povečanja osnovnega kapitala s stvarnimi vložki,
6.    
dokaz o vplačilu v dosedanji osnovni kapital
ali obrazložitev, kateri vložki še niso bili vplačani in zakaj se ne dajo
pridobiti,
7.    
obračun stroškov, ki bodo družbi nastali z
izdajo novih delnic,
8.    
listino iz 1. točke prvega odstavka 27. člena
te uredbe ter prečiščeno besedilo statuta, ki vključuje ustrezno spremenjene
določbe o:
- 
višini osnovnega
kapitala,
- 
spremenjenem znesku
odobrenega kapitala po izdaji novih delnic,
- 
številu delnic in
- 
če se nove delnice
vplačajo s stvarnimi vložki: stvarnih vložkih
z notarjevim potrdilom, da
se spremenjene določbe statuta ujemajo s sklepom poslovodstva o povečanju
osnovnega kapitala.
(2) Za predlog iz prejšnjega odstavka
se smiselno uporablja drugi odstavek 11. člena te uredbe.
Pododdelek 2.4.4: Vpisi pri povečanju
osnovnega kapitala iz sredstev družbe
16. člen
(predlog za vpis povečanja osnovnega
kapitala iz sredstev družbe)
(1) Predlogu za vpis povečanja
osnovnega kapitala iz sredstev družbe (361. člen ZGD-1) je treba priložiti:
1.    
sklep skupščine o povečanju osnovnega kapitala
iz sredstev družbe,
2.    
bilanco stanja iz drugega odstavka 359. člena,
katere bilančni presečni dan je največ osem mesecev pred vložitvijo predloga za
vpis povečanja osnovnega kapitala v register, z revizorjevim pritrdilnim
mnenjem v skladu s 360. členom ZGD-1,
3.    
izjavo iz drugega stavka prvega odstavka 361.
člena ZGD-1,
4.    
listino iz 1. točke prvega odstavka 27. člena
te uredbe ter prečiščeno besedilo statuta, ki vključuje ustrezno spremenjene
določbe o:
-  
višini osnovnega kapitala,
-  
številu delnic, če se povečanje izvede z izdajo
novih delnic, ali nominalnem znesku delnic, če se povečanje izvede s povečanjem
nominalnega zneska delnic,
z notarjevim potrdilom, da
se spremenjene določbe statuta ujemajo s sklepom o povečanju osnovnega
kapitala.
(2) S predlogom iz prejšnjega odstavka
je treba zahtevati, da se v sodni register vpiše:
1.    
novi znesek osnovnega kapitala po povečanju,
2.    
če se povečanje izvede z izdajo novih delnic:
novo število delnic, na katere je razdeljen osnovni kapital po povečanju,
3.    
sprememba statuta.
Pododdelek 2.4.5: Vpisi pri rednem
zmanjšanju osnovnega kapitala
17. člen
(predlog za vpis sklepa o rednem
zmanjšanju osnovnega kapitala)
(1) Predlogu za vpis sklepa o rednem
zmanjšanju osnovnega kapitala (373. člen ZGD-1) je treba priložiti sklep
skupščine o zmanjšanju osnovnega kapitala.
(2) V objavi vpisa sklepa o rednem
zmanjšanju osnovnega kapitala je treba upnike opozoriti na pravico iz 375.
člena ZGD-1.
18. člen
(predlog za vpis rednega zmanjšanja osnovnega
kapitala)
(1) Predlogu za vpis rednega
zmanjšanja osnovnega kapitala (377. člen ZGD-1) je treba priložiti:
1.    
listino iz 1. točke prvega odstavka 27. člena
te uredbe ter prečiščeno besedilo statuta, ki vključuje ustrezno spremenjene
določbe o:
-  
višini osnovnega kapitala in
-  
številu delnic, če se zmanjšanje izvede z
združitvijo delnic, ali nominalnem znesku delnic, če se zmanjšanje izvede z
zmanjšanjem nominalnega zneska delnic,
z notarjevim potrdilom, da
se spremenjene določbe statuta ujemajo s sklepom o zmanjšanju osnovnega
kapitala,
2.    
če se zmanjšanje izvede z združitvijo delnic
tudi: dokaz o opravljeni združitvi delnic.
(2) Predlog za vpis rednega zmanjšanja
osnovnega kapitala se lahko vloži hkrati s predlogom za vpis sklepa o rednem
zmanjšanju osnovnega kapitala le, če se zmanjšanje osnovnega kapitala izvede z
zmanjšanjem nominalnega zneska delnic.
(3) S predlogom iz prvega odstavka
tega člena je treba zahtevati, da se v sodni register vpiše:
1.    
novi znesek osnovnega kapitala po zmanjšanju,
2.    
če se zmanjšanje izvede z združitvijo delnic:
novo število delnic, na katere je razdeljen osnovni kapital po zmanjšanju,
3.    
sprememba statuta.
Pododdelek 2.4.6: Vpisi pri
poenostavljenem zmanjšanju osnovnega kapitala
19. člen
(predlog za vpis sklepa o poenostavljenem
zmanjšanju osnovnega kapitala)
Predlogu za vpis sklepa o poenostavljenem
zmanjšanju osnovnega kapitala (tretji odstavek 379. člena v zvezi s 373. členom
ZGD-1) je treba priložiti:
1.    
sklep skupščine o zmanjšanju osnovnega
kapitala,
2.    
bilanco stanja, na podlagi katere je bil
osnovni kapital zmanjšan, kot dokaz o izpolnjevanju pogojev iz drugega odstavka
379. člena ZGD-1.
20. člen
(predlog za vpis poenostavljenega
zmanjšanja osnovnega kapitala)
Za predlog za vpis poenostavljenega
zmanjšanja osnovnega kapitala (tretji odstavek 379. člena v zvezi s 377. členom
ZGD-1) se smiselno uporablja 18. člen te uredbe.
Pododdelek 2.4.7: Vpisi pri zmanjšanju
osnovnega kapitala z umikom delnic
21. člen
(predlog za vpis sklepa o zmanjšanju
osnovnega kapitala z umikom delnic)
(1) Predlogu za vpis sklepa o
zmanjšanju osnovnega kapitala z umikom delnic (383. člen v zvezi s 373. členom
ZGD-1) je treba priložiti:
1.    
sklep skupščine o zmanjšanju osnovnega kapitala
z umikom delnic ali
2.    
če je prisilni umik delnic določen s statutom
(šesti odstavek 381. člena ZGD-1): sklep poslovodstva o umiku.
(2) V objavi vpisa sklepa o zmanjšanju
osnovnega kapitala z umikom delnic je treba upnike opozoriti na pravico iz 375.
člena ZGD-1, razen pri zmanjšanju po tretjem odstavku 381. člena ZGD-1.
22. člen
(predlog za vpis zmanjšanja osnovnega
kapitala z umikom delnic)
(1) Predlogu za vpis zmanjšanja
osnovnega kapitala z umikom delnic (383. člen v zvezi s 377. členom ZGD-1) je
treba priložiti:
1.    
izjavo poslovodstva o umiku delnic,
2.    
listino iz 1. točke prvega odstavka 27. člena
te uredbe ter prečiščeno besedilo statuta, ki vključuje ustrezno spremenjene
določbe o:
- 
višini osnovnega kapitala in
- 
številu delnic,
z notarjevim potrdilom, da
se spremenjene določbe statuta ujemajo s sklepom o zmanjšanju osnovnega
kapitala.
(2) S predlogom iz prejšnjega odstavka
je treba zahtevati, da se v sodni register vpiše:
1.    
novi znesek osnovnega kapitala po zmanjšanju,
2.    
novo število delnic, na katere je razdeljen
osnovni kapital po zmanjšanju,
3.    
sprememba statuta.
(3) Predlog za vpis zmanjšanja osnovnega
kapitala z umikom delnic se lahko vloži hkrati s predlogom za vpis sklepa o
zmanjšanju osnovnega kapitala z umikom delnic.
23. člen
(posebno pravilo za poenostavljeno
zmanjšanje osnovnega kapitala z umikom delnic)
Če so bile delnice dane družbi na razpolago
neodplačno, ali če se umikajo v breme bilančnega dobička, statutarnih rezerv
ali drugih rezerv iz dobička (tretji odstavek 381. člena ZGD-1), je treba
predlogu za vpis zmanjšanja osnovnega kapitala z umikom delnic poleg listin iz
prvega odstavka 22. člena te uredbe priložiti tudi bilanco stanja, iz katere so
razvidni viri za pridobitev delnic zaradi njihovega umika.
Oddelek 2.5: Vpis spremembe zastopnikov
24. člen
(predlog za vpis spremembe zastopnikov)
(1) Predlogu za vpis spremembe
zastopnikov je treba priložiti sklep pristojnega organa družbe (prvi odstavek
268. člena ZGD-1 ali prvi odstavek 274. člena v zvezi z 288. členom ZGD-1).
(2) Če imenuje člana poslovodstva
sodišče (256. člen ZGD-1), opravi vpis novega zastopnika – člana poslovodstva
po uradni dolžnosti.
Oddelek 2.6: Vpis spremembe članov
nadzornega sveta ali upravnega odbora
25. člen
(predlog za vpis spremembe članov
nadzornega sveta ali upravnega odbora)
(1) Predlogu za vpis spremembe članov
nadzornega sveta ali upravnega odbora (277. člen ZGD-1) je treba priložiti:
1.    
sklep skupščine o imenovanju ali odpoklicu
članov nadzornega sveta ali upravnega odbora,
2.    
sklep sveta delavcev o imenovanju ali odpoklicu
članov nadzornega sveta ali upravnega odbora, ki zastopajo interese zaposlenih.
(2) Če člana nadzornega sveta ali
upravnega odbora imenuje (prvi odstavek 276. člena ZGD-1) ali odpokliče sodišče
(drugi odstavek 276. člena ZGD-1), opravi vpis novega člana po uradni
dolžnosti.
Oddelek 2.7: Predložitev zapisnika
skupščine
26. člen
(predložitev zapisnika skupščine)
(1) Predlogu, s katerim se predloži
zapisnik skupščine (četrti odstavek 304. člena ZGD-1), je treba priložiti
notarsko overjen prepis notarskega zapisnika skupščine in prilog.
(2) Če je v tej uredbi določeno, da je
predlogu za vpis pri delniški družbi treba priložiti sklep skupščine, se sklep
predloži tako, da se predloži notarsko overjen prepis notarskega zapisnika
skupščine, na kateri je bil sprejet.
(3) Če je bil zapisnik skupščine
predložen sodišču po prvem odstavku tega člena pred vložitvijo predloga iz
prejšnjega odstavka, se predlagatelj v predlogu lahko sklicuje na že predloženi
zapisnik.
Oddelek 2.8: Vpis spremembe statuta
27. člen
(predlog za vpis spremembe statuta)
(1) Predlogu za vpis spremembe statuta
(332. člen ZGD-1) je treba priložiti:
1.    
sklep skupščine ali nadzornega sveta, v skladu
s prvim odstavkom 329. člena ZGD-1,
2.    
prečiščeno besedilo statuta z notarjevim
potrdilom, da se spremenjene določbe statuta ujemajo s sklepom o spremembi
statuta.
(2) Če se s sklepom o spremembi
statuta nalagajo dodatne obveznosti, naknadno omejuje prenosljivost delnic ali
združujejo delnice, je treba predlogu iz prejšnjega odstavka priložiti tudi
soglasje vseh delničarjev, za katere tak sklep učinkuje.
28. člen
(soglasje delničarjev ali razreda delnic)
(1) Če je po zakonu ali statutu za
veljavnost sklepa skupščine o spremembi statuta potrebno soglasje posameznih
delničarjev, je treba predlogu za vpis spremembe statuta priložiti tudi izjave
vseh teh delničarjev o soglasju.
(2) Če je po zakonu ali statutu za
veljavnost sklepa skupščine o spremembi osnovnega kapitala ali o izdaji drugih
vrednostnih papirjev in s tem povezano spremembo statuta potrebno soglasje
razreda delnic, je treba predlogu za vpis spremembe statuta priložiti tudi
izredni sklep o tem soglasju.
Oddelek 2.9: Vpisi pri redni
(prostovoljni) likvidaciji
29. člen
(predlog za vpis začetka redne
likvidacije)
(1) S predlogom za vpis začetka redne
(prostovoljne) likvidacije (tretji odstavek 405. člena ZGD-1) je treba
zahtevati, da se v sodni register vpiše:
1.    
sklep skupščine o začetku redne likvidacije,
2.    
sprememba firme družbe zaradi začetka redne
likvidacije,
3.    
sprememba tipa zastopnika (likvidator ali
likvidacijski upravitelj) in morebitno spremembo oseb, pooblaščenih za
zastopanje (prenehanje pooblastil nekaterim od zastopnikov).
(2) Predlogu za vpis začetka redne
(prostovoljne) likvidacije je treba priložiti sklep skupščine o likvidaciji.
30. člen
(predlog za vpis zaključka redne
likvidacije)
(1) S predlogom za vpis zaključka
redne likvidacije (drugi odstavek 418. člena ZGD-1) je treba zahtevati, da se v
sodni register vpiše:
1.    
izbris družbe zaradi zaključka likvidacije,
2.    
podatek o tem, pri kom se hranijo poslovne
knjige, knjigovodska dokumentacija in dokumentacija o likvidacijskem postopku.
(2) Predlogu za vpis zaključka redne
likvidacije in izbris iz registra je treba priložiti:
1.    
na skupščini sprejeto poročilo o poteku
likvidacijskega postopka,
2.    
sklep skupščine o razdelitvi premoženja,
3.    
izjavo likvidacijskega upravitelja, da je
premoženje razdeljeno v skladu s sklepom skupščine.
31. člen
(predlog za izbris vpisa začetka redne
likvidacije)
(1) S predlogom za izbris vpisa
začetka redne (prostovoljne) likvidacije (drugi odstavek 422. člena ZGD-1) je
treba zahtevati, da se v sodni register vpiše:
1.    
sklep skupščine o nadaljevanju družbe,
2.    
sprememba firme družbe zaradi izbrisa vpisa
začetka redne likvidacije,
3.    
sprememba tipa zastopnika (likvidator ali
likvidacijski upravitelj) in morebitno spremembo oseb, pooblaščenih za
zastopanje.
(2) Predlogu za izbris vpisa začetka likvidacije
je treba priložiti sklep skupščine o nadaljevanju družbe.
Oddelek 2.10: Vpisi pri prenehanju družbe
po skrajšanem postopku
32. člen
(predlog za vpis sklepa o prenehanju
družbe po skrajšanem postopku)
Predlogu za vpis sklepa o prenehanju družbe
po skrajšanem postopku (425. člen ZGD-1) je treba priložiti:
1.    
sklep vseh delničarjev o prenehanju družbe po
skrajšanem postopku z vsebino, določeno v 426. členu ZGD-1,
2.    
notarsko overjene izjave vseh delničarjev, da
so poplačane vse obveznosti družbe, da so urejena vsa razmerja z delavci in da
prevzamejo obveznosti plačila morebitnih preostalih obveznosti družbe.
33. člen
(vpisi po poteku roka za ugovor)
(1) Če ugovor proti sklepu o
prenehanju ni vložen ali če je zavrnjen, sodišče izda sklep o izbrisu družbe.
(2) Če sodišče na podlagi ugovora
proti sklepu o prenehanju ali pritožbe proti sklepu o izbrisu razveljavi sklep
o prenehanju družbe po skrajšanem postopku, se razveljavitev vpiše v sodni
register po uradni dolžnosti.
(3) Na podlagi pravnomočnega sklepa o
izbrisu sodišče izbriše družbo iz sodnega registra po uradni dolžnosti.
3. POGLAVJE: DRUŽBA Z OMEJENO ODGOVORNOSTJO
Oddelek 3.1: Skupno pravilo
34. člen
(način predložitve sklepov skupščine)
(1) Če je v tej uredbi določeno, da je
predlogu za vpis pri družbi z omejeno odgovornostjo treba priložiti sklep
skupščine družbe, se sklep predloži v notarsko overjenem prepisu notarskega
zapisnika skupščine, na kateri je bil sprejet, če ni v drugem ali tretjem
odstavku tega člena določeno drugače.
(2) Če sklepa v skladu z drugim
odstavkom 516. člena ZGD-1 ni potrdil notar, se sklep predloži v prepisu, na
katerem je poslovodja s svojim podpisom potrdil, da ga je sprejela skupščina.
Podpis poslovodje iz prejšnjega stavka mora biti overjen.
(3) Če je bil sklep sprejet s sporočanjem
glasov poslovodji v skladu z drugim odstavkom 507. člena ZGD-1, se sklep
predloži:
1.    
če se nanaša na sklep o spremembi družbene
pogodbe, ki ga mora po drugem odstavku 516. člena ZGD-1 potrditi notar: v
notarsko overjenem prepisu zapisnika, v katerem notar navede tudi način
ugotovitve vsebine glasov, ki so jih družbeniki sporočili poslovodji,
2.    
v drugih primerih: v obliki iz drugega odstavka
tega člena.
Oddelek 3.2: Vpis ustanovitve
35. člen
(predlog za vpis ustanovitve družbe z
omejeno odgovornostjo)
(1) S predlogom za vpis ustanovitve
družbe z omejeno odgovornostjo (478. člen ZGD-1) je treba zahtevati, da se v
sodni register vpiše:
1.    
firma in skrajšana firma, če je v družbeni
pogodbi določeno, da družba posluje s skrajšano firmo,
2.    
sedež (kraj) in poslovni naslov,
3.    
pravnoorganizacijska oblika – družba z omejeno
odgovornostjo,
4.    
datum ustanovitve, ki je enak datumu sklenitve
družbene pogodbe,
5.    
v zvezi z vsakim družbenikom:
- 
identifikacijski podatki,
- 
vrsta in obseg odgovornosti za obveznosti
družbe (ne odgovarja),
- 
datum vstopa, ki je enak datumu ustanovitve,
6.    
v zvezi z osnovnimi vložki in poslovnimi
deleži:
- 
nominalna višina osnovnega vložka v eurih,
- 
poslovni delež, izražen v ulomku ali odstotku,
7.    
v zvezi z osebami, pooblaščenimi za zastopanje
družbe:
-  
identifikacijski podatki,
-  
tip zastopnika (poslovodja ali prokurist),
-  
način zastopanja (samostojno ali skupno),
-  
meje pooblastil za zastopanje, če v skladu z
zakonom omejitev pooblastila za zastopanje učinkuje proti tretjim osebam,
-  
datum podelitve pooblastila,
8.    
čas trajanja družbe, če je ustanovljena za
določen čas,
9.    
v zvezi s člani nadzornega sveta, če družbena
pogodba določa, da ima družba nadzorni svet:
- 
identifikacijski podatki,
- 
datum izvolitve ali imenovanja,
10. 
višina osnovnega kapitala.
(2) Predlogu za vpis ustanovitve družbe
z omejeno odgovornostjo je treba priložiti:
1.    
glede na obliko, v kateri je bila sklenjena
družbena pogodba:
-  
če je bila sklenjena v obliki notarskega
zapisa: odpravek notarskega zapisa družbene pogodbe,
-  
če je bila sklenjena na posebnem obrazcu iz
prvega odstavka 474. člena ZGD-1: izvirnik družbene pogodbe, na katerem so
overjeni podpisi vseh družbenikov,
2.    
če se vložki vplačajo kot stvarni vložki:
-  
poročilo o stvarnih vložkih,
-  
listine o pravnih poslih, ki so bili opravljeni
za pridobitev stvarnih vložkov, in
-  
poročilo o reviziji stvarnih vložkov, če mora
po četrtem odstavku 476. člena ZGD-1 stvarne vložke oceniti revizor,
3.    
potrdilo banke, ki vodi denarni račun družbe,
da so bila v dobro tega računa prejeta nakazila denarnih vložkov s podatkom o
skupni višini vplačanih denarnih vložkov, z izjavo banke, da lahko družba z
denarnim dobroimetjem na računu prosto razpolaga,
4.    
listine o imenovanju članov poslovodstva in
nadzornega sveta, če ima družba nadzorni svet,
5.    
če družbo ustanavlja en ustanovitelj in denarni
del vložka ni v celoti vplačan pred vložitvijo predloga za vpis v sodni
register: listino o varščini,
6.    
izjavo iz četrtega odstavka 6. člena te uredbe.
Oddelek 3.3: Vpis spremembe firme ali sedeža
36. člen
(predlog za vpis spremembe firme ali
sedeža)
(1) Predlogu za vpis spremembe firme
ali sedeža je treba priložiti:
1.    
sklep skupščine o spremembi firme ali sedeža,
2.    
prečiščeno besedilo spremenjene družbene
pogodbe, ki vključuje ustrezno spremenjene določbe o firmi ali sedežu,
3.    
notarjevo potrdilo, da se spremenjene določbe
družbene pogodbe ujemajo s sklepom o spremembi firme ali sedeža, razen če je
prečiščeno besedilo sestavljeno na obrazcu po petem odstavku 516. člena ZGD-1.
(2) S predlogom za vpis iz prejšnjega
odstavka je treba zahtevati, da se v sodni register vpiše:
1.    
nova firma ali sedež,
2.    
sprememba družbene pogodbe.
Oddelek 3.4: Vpisi pri spremembi osnovnega kapitala
Pododdelek 3.4.1: Vpisi pri povečanju
osnovnega kapitala
37. člen
(predlog za vpis sklepa o povečanju
osnovnega kapitala z novimi vložki)
(1) Predlogu za vpis povečanja
osnovnega kapitala z novimi vložki (drugi odstavek 517. člena ZGD-1) je treba
priložiti:
1.    
sklep skupščine o povečanju osnovnega kapitala,
2.    
če se osnovni kapital poveča s stvarnimi
vložki:
-  
poročilo o stvarnih vložkih,
-  
listine o pravnih poslih, ki so bili opravljeni
za pridobitev stvarnih vložkov in
-  
poročilo o reviziji stvarnih vložkov, če mora
po četrtem odstavku 476. člena ZGD-1 stvarne vložke oceniti revizor,
3.    
potrdilo banke, ki vodi denarni račun družbe,
da so bila v dobro tega računa prejeta nakazila denarnih vložkov s podatkom o
skupni višini vplačanih denarnih vložkov, z izjavo banke, da lahko družba z
denarnim dobroimetjem na računu prosto razpolaga,
4.    
listino o prevzemu novih vložkov v obliki
odpravka notarskega zapisa (519. člen ZGD-1),
5.    
prečiščeno besedilo družbene pogodbe, ki
vključuje ustrezno spremenjene določbe o:
-  
višini osnovnega kapitala,
-  
če vložke prevzamejo novi družbeniki: teh
družbenikih,
-  
novih vložkih in poslovnih deležih, ki se
pridobijo z vplačilom teh vložkov,
-  
pri dosedanjih poslovnih deležih: spremenjenem
(nižjem) deležu, ki ga predstavljajo v osnovnem kapitalu po povečanju,
z notarjevim potrdilom, da
se spremenjene določbe družbene pogodbe ujemajo s sklepom o povečanju osnovnega
kapitala, razen če je prečiščeno besedilo sestavljeno na obrazcu po petem
odstavku 516. člena ZGD-1.
(2) S predlogom za vpis iz prejšnjega
odstavka je treba zahtevati, da se v sodni register vpiše:
1.    
novi znesek osnovnega kapitala po povečanju,
2.    
v zvezi z novimi vložki in poslovnimi deleži:
podatki iz 6. točke prvega odstavka 35. člena te uredbe,
3.    
če nove vložke prevzamejo novi družbeniki, za
vsakega od njih:
- 
podatki iz prve in druge alinee 5. točke prvega
odstavka 35. člena te uredbe,
- 
datum vstopa, ki je enak datumu prevzema novega
vložka,
4.    
pri dosedanjih poslovnih deležih: spremenjeni
(nižji) delež v osnovnem kapitalu po povečanju,
5.    
sprememba družbene pogodbe.
38. člen
(predlog za vpis povečanja osnovnega
kapitala iz sredstev družbe)
(1) Predlogu za vpis povečanja
osnovnega kapitala iz sredstev družbe (drugi odstavek 517. člena ZGD-1) je
treba priložiti:
1.    
sklep skupščine o povečanju osnovnega kapitala,
2.    
bilanco stanja iz drugega odstavka 359. člena
ZGD-1, katere bilančni presečni dan je največ osem mesecev pred vložitvijo
predloga za vpis povečanja osnovnega kapitala v sodni register, z revizorjevim
pritrdilnim mnenjem (prvi odstavek 360. člena ZGD-1) pri družbah z omejeno
odgovornostjo, ki so zavezane k revidiranju letnih poročil,
3.    
prečiščeno besedilo družbene pogodbe, ki
vključuje ustrezno spremenjene določbe o:
- 
višini osnovnega kapitala in
- 
nominalni višini osnovnih vložkov
z notarjevim potrdilom, da
se spremenjene določbe družbene pogodbe ujemajo s sklepom o povečanju osnovnega
kapitala, razen če je prečiščeno besedilo sestavljeno na obrazcu po petem
odstavku 516. člena ZGD-1.
(2) S predlogom za vpis iz prejšnjega
odstavka je treba zahtevati, da se v sodni register vpiše:
1.    
novi znesek osnovnega kapitala po povečanju,
2.    
pri osnovnih vložkih: spremenjeni (višji)
znesek po povečanju osnovnega kapitala (peti odstavek 517. člena ZGD-1),
3.    
sprememba družbene pogodbe.
Pododdelek 3.4.2: Vpisi pri zmanjšanju
osnovnega kapitala
39. člen
(predlog za vpis rednega zmanjšanja
osnovnega kapitala)
(1) Predlogu za vpis rednega
zmanjšanja osnovnega kapitala (tretji odstavek 520. člena ZGD-1) je treba
priložiti:
1.    
sklep skupščine o zmanjšanju osnovnega
kapitala,
2.    
dokaz o objavah in datumih objav sklepa o
zmanjšanju na način iz prve alinee drugega odstavka 520. člena ZGD‑1,
3.    
dokaz o tem, da je družba poravnala zahtevke
upnikom ali jim zagotovila varščino iz druge alinee drugega odstavka 520. člena
ZGD-1,
4.    
prečiščeno besedilo družbene pogodbe, ki
vključuje ustrezno spremenjene določbe o:
- 
višini osnovnega kapitala,
- 
spremenjenem (nižjem) nominalnem znesku
osnovnih vložkov,
z notarjevim potrdilom, da se
spremenjene določbe družbene pogodbe ujemajo s sklepom o zmanjšanju osnovnega
kapitala, razen če je prečiščeno besedilo sestavljeno na obrazcu po petem
odstavku 516. člena ZGD-1.
(2) S predlogom za vpis iz prejšnjega
odstavka je treba zahtevati, da se v sodni register vpiše:
1.    
novi znesek osnovnega kapitala po zmanjšanju,
2.    
pri osnovnih vložkih: spremenjeni (nižji)
znesek po zmanjšanju osnovnega kapitala,
3.    
sprememba družbene pogodbe.
40. člen
(predlog za vpis zmanjšanja osnovnega
kapitala po poenostavljenem postopku)
(1) Predlogu za vpis zmanjšanja
osnovnega kapitala po poenostavljenem postopku (peti odstavek 520. člena ZGD-1)
je treba priložiti:
1.    
sklep skupščine o zmanjšanju osnovnega
kapitala,
2.    
bilanco stanja, na podlagi katere je bil
osnovni kapital zmanjšan, kot dokaz o izpolnjevanju pogojev iz drugega odstavka
379. člena ZGD-1,
3.    
prečiščeno besedilo družbene pogodbe, ki
vključuje ustrezno spremenjene določbe o:
- 
višini osnovnega kapitala in
- 
spremenjenem (nižjem) nominalnem znesku
osnovnih vložkov,
z notarjevim potrdilom, da
se spremenjene določbe družbene pogodbe ujemajo s sklepom o zmanjšanju
osnovnega kapitala, razen če je prečiščeno besedilo sestavljeno na obrazcu po
petem odstavku 516. člena ZGD-1.
(2) Za predlogo za vpis iz prejšnjega
odstavka se smiselno uporablja drugi odstavek 39. člena te uredbe.
41. člen
(predlog za vpis zmanjšanja osnovnega
kapitala z umikom poslovnih deležev)
(1) Predlogu za vpis zmanjšanja
osnovnega kapitala z umikom poslovnih deležev (četrti odstavek 516. člena v
zvezi s šestim odstavkom 520. člena ZGD-1) je treba priložiti:
1.    
sklep skupščine o zmanjšanju osnovnega
kapitala,
2.    
prečiščeno besedilo družbene pogodbe, ki
vključuje ustrezno spremenjene določbe o:
-  
višini osnovnega kapitala,
-  
poslovnih deležih, ki zaradi umika prenehajo,
in
-  
pri drugih poslovnih deležih: spremenjenem
(višjem) deležu, ki ga predstavljajo v osnovnem kapitalu po zmanjšanju,
z notarjevim potrdilom, da
se spremenjene določbe družbene pogodbe ujemajo s sklepom o zmanjšanju
osnovnega kapitala, razen če je prečiščeno besedilo sestavljeno na obrazcu po
petem odstavku 516. člena ZGD-1,
3.    
bilanco stanja, iz katere so razvidni viri za
pridobitev poslovnih deležev zaradi njihovega umika kot dokaz o izpolnjevanju
pogojev iz tretjega odstavka 381. člena v zvezi s šestim odstavkom 520. člena
in drugim odstavkom 500. člena ZGD-1.
(2) S predlogom za vpis iz prejšnjega
odstavka je treba zahtevati, da se v sodni register vpiše:
1.    
novi znesek osnovnega kapitala po zmanjšanju,
2.    
izbris podatkov o poslovnem deležu, ki se
umakne,
3.    
pri drugih poslovnih deležih: spremenjeni
(višji) delež v osnovnem kapitalu po zmanjšanju,
4.    
sprememba družbene pogodbe.
Oddelek 3.5: Vpisi pri spremembi
družbenikov ali njihovih poslovnih deležev
42. člen
(1) Predlogu za vpise pri prenosu
poslovnega deleža je treba priložiti tudi prečiščeno besedilo spremenjene
družbene pogodbe, ki vključuje ustrezno spremenjene določbe o družbenikih ali
njihovih poslovnih deležih, z notarjevim potrdilom, da se spremenjene določbe
družbene pogodbe ujemajo:
1.    
pri odsvojitvi poslovnega deleža: z listino iz
1. in 3. točke prvega odstavka 43. člena te uredbe,
2.    
pri univerzalnem pravnem nasledstvu: z listino
iz 1. ali 2. točke drugega odstavka 43. člena te uredbe.
(2) Notarsko potrdilo iz prejšnjega
odstavka se ne prilaga, če je prečiščeno besedilo sestavljeno na obrazcu po
petem odstavku 516. člena ZGD-1.
43. člen
(predlogi za vpise pri prenosu poslovnega
deleža)
(1) Če se družbenik spremeni zaradi
odsvojitve poslovnega deleža, je treba predlogu za vpis spremembe družbenika
priložiti:
1.    
odpravek notarskega zapisa pogodbe o odsvojitvi
celotnega ali dela poslovnega deleža,
2.    
če družbenik − pridobitelj novi poslovni delež
združi s svojim sedanjim poslovnim deležem: izjavo družbenika o združitvi
poslovnih deležev, če ta izjava ni vključena že v pogodbi o odsvojitvi
celotnega ali dela poslovnega deleža.
(2) Če se družbenik spremeni zaradi
univerzalnega pravnega nasledstva, je treba predlogu za vpis spremembe
družbenika priložiti:
1.    
če je bil prejšnji družbenik fizična oseba:
pravnomočni sklep o dedovanju,
2.    
če je bil prejšnji družbenik pravna oseba:
dokaz o pravnem nasledstvu.
(3) S predlogom za vpis spremembe
družbenika je treba zahtevati, da se v sodni register vpiše:
1.    
v zvezi vsakim novim družbenikom, ki do prenosa
ni imel položaja družbenika:
- 
podatki iz prve in druge alinee 5. točke prvega
odstavka 35. člena te uredbe,
- 
datuma vstopa, ki je enak datumu prenosa
poslovnega deleža,
2.    
v zvezi z družbenikom, ki zaradi prenosa
poslovnega deleža izgubi položaj družbenika: datum izstopa, ki je enak datumu
prenosa poslovnega deleža.
(4) Če je družbenik odsvojil del
poslovnega deleža (prvi odstavek 483. člena ZGD-1), je treba s predlogom iz
prejšnjega odstavka zahtevati, da se v sodni register vpiše tudi:
1.    
pri osnovnem vložku in poslovnem deležu
družbenika − prenositelja, del katerega je predmet prenosa:
- 
spremenjeni (nižji) znesek osnovnega vložka,
- 
spremenjeni (nižji) delež poslovnega deleža,
2.    
v zvezi z osnovnim vložkom in poslovnim
deležem, ki nastane zaradi delne odsvojitve: podatkov iz 6. točke prvega
odstavka 35. člena te uredbe.
(5) Če se poslovni delež prenese
zaradi pravnega nasledstva na dva ali več novih družbenikov (pravnih
naslednikov), je treba s predlogom iz tretjega odstavka tega člena zahtevati
tudi:
1.    
pri osnovnem vložku in poslovnem deležu
družbenika − prenositelja: izbris teh podatkov,
2.    
v zvezi z vsakim osnovnim vložkom in poslovnim
deležem, ki nastane zaradi tega: vpis podatkov iz 6. točke prvega odstavka 35.
člena te uredbe.
(6) Če družbenik pridobi nov
poslovni delež in ga združi s svojim že obstoječim deležem na podlagi sklepa o
spremembi družbene pogodbe (akta družbe), je treba s predlogom iz tretjega
odstavka tega člena zahtevati, da se v sodni register vpiše tudi:
1.    
pri osnovnem vložku in poslovnem deležu
družbenika − prenositelja:
- 
če je predmet prenosa celotni poslovni delež:
izbris teh podatkov ali
-  
če je predmet prenosa del poslovnega deleža:
vpis podatkov iz 1. točke četrtega odstavka tega člena,
2.    
pri osnovnem vložku in poslovnem deležu
družbenika − pridobitelja:
- 
spremenjeni (višji) znesek osnovnega vložka,
- 
spremenjeni (višji) delež poslovnega deleža.
44. člen
(predlog za vpis izstopa ali izključitve
družbenika)
(1) Predlogu za vpis izstopa
družbenika je treba priložiti:
1.    
če družbena pogodba določa, da sme družbenik iz
družbe izstopiti: izjavo družbenika o izstopu, dano v skladu z določbami
družbene pogodbe,
2.    
če je družbenik pravico do izstopa uveljavil
sodno: pravnomočno sodbo, s katero je sodišče ugodilo njegovemu zahtevku za
izstop.
(2) Predlogu za vpis izključitve
družbenika je treba priložiti:
1.    
če po družbeni pogodbi o izključitvi odloča
skupščina: ustrezen sklep skupščine, sprejet v skladu z določbami družbene
pogodbe,
2.    
če je drug družbenik sodno uveljavil zahtevo za
izključitev družbenika: pravnomočno sodbo, s katero je sodišče ugodilo
njegovemu zahtevku za izključitev družbenika.
(3) S predlogom za vpis izstopa ali
izključitve družbenika je treba zahtevati, da se v sodni register vpiše:
1.    
v zvezi z družbenikom, ki je izstopil ali bil
izključen: datuma izstopa, ki je enak datumu:
-  
v primeru iz 1. točke prvega odstavka tega
člena: datumu izjave o izstopu,
-  
v primeru iz 1. točke drugega odstavka tega
člena: datumu sklepa skupščine,
-  
v primeru iz 2. točke prvega odstavka ali 2.
točke drugega odstavka tega člena: dnevu, s katerim je sodna odločba postala
pravnomočna,
2.    
pri osnovnem vložku in poslovnem deležu družbenika, ki je
izstopil ali bil izključen: vpis, da delež začasno nima ustanovitelja
(imetnika).
45. člen
(predlog za vpis prenehanja poslovnega
deleža brez zmanjšanja osnovnega kapitala)
(1) Če drugi družbeniki prevzamejo
nove osnovne vložke v sorazmerju s svojimi sedanjimi poslovnimi deleži (druga
alinea drugega odstavka 502. člena ZGD-1), je treba predlogu za vpis prenehanja
poslovnega deleža zaradi izstopa ali izključitve družbenika priložiti:
1.    
sklep skupščine o prevzemu novih osnovnih
vložkov iz druge alinee prvega odstavka 502. člena ZGD-1,
2.    
če drugi družbeniki vplačajo stvarne vložke:
-  
poročilo o stvarnih vložkih,
-  
listine o pravnih poslih, ki so bili opravljeni
za pridobitev stvarnih vložkov, in
-  
če znaša skupna vrednost osnovnih vložkov, za
katere se dajejo stvarni vložki, več kot 100.000 eurov: poročilo pooblaščenega
revizorja o vrednosti stvarnih vložkov,
3.    
potrdilo banke, ki vodi denarni račun družbe,
da so bila v dobro tega računa prejeta nakazila denarnih vložkov s podatkom o
skupni višini vplačanih denarnih vložkov, z izjavo banke, da lahko družba z
denarnim dobroimetjem na računu prosto razpolaga,
4.    
listino o prevzemu novih vložkov v obliki
odpravka notarskega zapisa (519. člen ZGD-1),
5.    
prečiščeno besedilo družbene pogodbe, ki
vključuje ustrezno spremenjene določbe o:
- 
poslovnem deležu, ki zaradi izstopa ali
izključitve družbenika preneha,
- 
če vložke prevzamejo novi družbeniki: teh
družbenikih,
- 
novih vložkih in poslovnih deležih, ki se
pridobijo z vplačilom teh vložkov,
z notarjevim potrdilom, da
se spremenjene določbe družbene pogodbe ujemajo s sklepom skupščine o prevzemu
novih poslovnih vložkov iz druge alinee prvega odstavka 502. člena ZGD-1, razen
če je prečiščeno besedilo sestavljeno na obrazcu po petem odstavku 516. člena
ZGD-1.
(2) S predlogom za vpis iz prejšnjega
odstavka je treba zahtevati, da se v sodni register vpiše:
1.    
izbris podatkov o (lastnem) poslovnem deležu iz
2. točke tretjega odstavka 43. člena te uredbe, ki preneha,
2.    
v zvezi z novimi vložki in poslovnimi deleži:
podatki iz 6. točke prvega odstavka 35. člena te uredbe,
3.    
če nove vložke prevzamejo novi družbeniki, za
vsakega od njih:
- 
podatki iz prve in druge alinee 5. točke prvega
odstavka 35. člena te uredbe,
- 
datum njihovega vstopa, ki je enak datumu prevzema
novega vložka,
4.    
sprememba družbene pogodbe.
(3) Če drugi družbeniki povečajo svoje
sedanje osnovne vložke (druga alinea drugega odstavka 502. člena ZGD-1), je
treba predlogu za vpis prenehanja poslovnega deleža zaradi izstopa ali
izključitve družbenika priložiti:
1.    
sklep skupščine o povečanju sedanjih osnovnih
vložkov iz druge alineje prvega odstavka 502. člena ZGD-1,
2.    
bilanco stanja iz drugega odstavka 359. člena
ZGD-1, katere bilančni presečni dan je največ osem mesecev pred vložitvijo
predloga za vpis povečanja osnovnega kapitala v register, z revizorjevim
pritrdilnim mnenjem (prvi odstavek 360. člena ZGD-1) pri družbah z omejeno
odgovornostjo, ki so zavezane k revidiranju letnih poročil,
3.    
prečiščeno besedilo družbene pogodbe, ki
vključuje ustrezno spremenjene določbe o:
- 
poslovnem deležu, ki zaradi izstopa ali
izključitve družbenika preneha in
- 
pri drugih osnovnih vložkih: spremenjenih
(višjih) zneskih osnovnih vložkov,
z notarjevim potrdilom, da
se spremenjene določbe družbene pogodbe ujemajo s sklepom skupščine o povečanju
sedanjih osnovnih vložkov iz druge alinee prvega odstavka 502. člena ZGD-1,
razen če je prečiščeno besedilo sestavljeno na obrazcu po petem odstavku 516.
člena ZGD-1.
(4) S predlogom za vpis iz prejšnjega
odstavka je treba zahtevati, da se v sodni register vpiše:
1.    
izbris podatkov o poslovnem deležu iz 2. točke
tretjega odstavka 44. člena te uredbe, ki preneha,
2.    
pri osnovnih vložkih: spremenjeni (višji)
znesek po povečanju sedanjih osnovnih vložkov,
3.    
sprememba družbene pogodbe.
46. člen
(predlog za vpis prenehanja poslovnega
deleža z zmanjšanjem osnovnega kapitala)
(1) Če drugi družbeniki sprejmejo
sklep o zmanjšanju osnovnega kapitala (prva alinea drugega odstavka 502. člena
ZGD-1), je treba predlogu za vpis prenehanja poslovnega deleža zaradi izstopa
ali izključitve družbenika priložiti:
1.    
sklep skupščine o zmanjšanju osnovnega
kapitala,
2.    
prečiščeno besedilo družbene pogodbe, ki
vključuje ustrezno spremenjene določbe o:
-  
višini osnovnega kapitala,
-  
poslovnem deležu, ki zaradi izstopa ali
izključitve družbenika preneha in
-  
pri drugih poslovnih deležih: spremenjenem
(višjem) deležu, ki ga predstavljajo v osnovnem kapitalu po zmanjšanju,
z notarjevim potrdilom, da
se spremenjene določbe družbene pogodbe ujemajo s sklepom o zmanjšanju
osnovnega kapitala, razen če je prečiščeno besedilo sestavljeno na obrazcu po
petem odstavku 516. člena ZGD-1,
3.    
če se osnovni kapital zmanjša po rednem
postopku: listine iz 2. in 3. točke prvega odstavka 39. člena te uredbe,
4.    
če se osnovni kapital zmanjša po
poenostavljenem postopku: listino iz 2. točke prvega odstavka 40. člena te
uredbe.
(2) S predlogom za vpis iz prejšnjega
odstavka je treba zahtevati, da se v sodni register vpiše:
1.    
novi znesek osnovnega kapitala po zmanjšanju,
2.    
izbris podatkov o poslovnem deležu iz 2. točke
tretjega odstavka 44. člena te uredbe, ki preneha,
3.    
pri drugih poslovnih deležih: spremenjeni
(višji) delež v osnovnem kapitalu po zmanjšanju,
4.    
sprememba družbene pogodbe.
Pododdelek 3.5.1: Vpis in izbris
pravic tretjih na poslovnem deležu
47. člen
(predlog za vpis ali izbris pravice
tretjega)
(1) Predlogu za vpis pravice tretjega
na poslovnem deležu, ki je bila ustanovljena s pravnim poslom, je treba
priložiti odpravek notarskega zapisa pravnega posla o ustanovitvi te pravice.
(2) Predlogu za izbris pravice tretjega
na poslovnem deležu, ki je bila ustanovljena s pravnim poslom, je treba
priložiti overjeno izjavo imetnika te pravice, da dovoljuje njen izbris, ali
pravnomočno sodbo, s katero je sodišče odločilo, da je ta pravica prenehala.
Oddelek 3.6: Vpis spremembe zastopnikov
48. člen
(predlog za vpis spremembe zastopnikov)
Predlogu za vpis spremembe zastopnikov je
treba priložiti sklep skupščine ali drugega pristojnega organa.
Oddelek 3.7: Vpis spremembe družbene
pogodbe
49. člen
(predlog za vpis spremembe družbene
pogodbe)
Predlogu za vpis spremembe družbene pogodbe
(četrti odstavek 516. člena ZGD-1) je treba priložiti:
1.    
sklep skupščine o spremembi družbene pogodbe,
2.    
prečiščeno besedilo družbene pogodbe,
3.    
notarjevo potrdilo, da se spremenjene določbe
pogodbe ujemajo s sklepom o spremembi družbene pogodbe, razen če je prečiščeno
besedilo sestavljeno na obrazcu po petem odstavku 516. člena ZGD-1.
Oddelek 3.8: Vpisi pri redni
(prostovoljni) likvidaciji in prenehanju družbe po skrajšanem postopku
50. člen
(smiselna uporaba pravil o delniški
družbi)
Za predloge vpisov v zvezi z redno
(prostovoljno) likvidacijo in prenehanjem družbe z omejeno odgovornostjo po
skrajšanem postopku se smiselno uporabljajo 29. do 33. člen te uredbe.
Oddelek 3.9: Družba z enim družbenikom
51. člen
(posebna pravila za družbo z enim
družbenikom)
(1) Za vpise pri družbi z omejeno
odgovornostjo z enim družbenikom (7. oddelek sedmega poglavja ZGD-1) se
smiselno uporabljajo 34. do 50. člen te uredbe.
(2) Pri smiselni uporabi določb te
uredbe iz prvega odstavka tega člena se:
1.    
besedilo »družbena pogodba« nadomesti z
besedilom »akt o ustanovitvi«,
2.    
besedilo »družbena pogodba, sklenjena na
posebnem obrazcu iz prvega odstavka 474. člena ZGD-1« nadomesti z besedilom
»akt o ustanovitvi na posebnem obrazcu iz drugega odstavka 523. člena ZGD-1 ali
v navadni pisni obliki«,
3.    
besedilo »sklep skupščine« nadomesti z
besedilom »v knjigo sklepov vpisan sklep edinega družbenika«.
(3) Če se vpis predlaga na podlagi
sklepa edinega družbenika, ki je vpisan v pisno knjigo sklepov, je treba
predlogu priložiti prepis sklepa, s potrdilom, da se ujema z izvirnikom,
vpisanim v knjigo sklepov, ki ga overi notar ali točka za podporo
poslovnim subjektom, če je upravičena v imenu predlagatelja
vložiti predlog za vpis na podlagi takega sklepa.
(4) Če se vpis predlaga na podlagi sklepa
edinega družbenika, ki je vpisan v elektronsko knjigo sklepov, je treba
predlogu priložiti elektronski prepis sklepa, ki ga samodejno izdela
aplikacija, ki se v skladu s predpisom iz 45. člena ZSReg uporablja za vlaganje
predlogov za vpis v elektronski obliki.
4. POGLAVJE: DRUŽBA Z NEOMEJENO ODGOVORNOSTJO
Oddelek 4.1: Vpis ustanovitve
52. člen
(predlog za vpis ustanovitve družbe z
neomejeno odgovornostjo)
(1) S predlogom za vpis ustanovitve
družbe z neomejeno odgovornostjo (78. člen ZGD-1) je treba zahtevati, da se v
sodni register vpiše:
1.    
firma in skrajšana firma, če je v družbeni
pogodbi določeno, da posluje družba s skrajšano firmo,
2.    
sedež (kraj) in poslovni naslov,
3.    
pravnoorganizacijska oblika – družba z neomejeno
odgovornostjo,
4.    
datum ustanovitve, ki je enak datumu sklenitve
družbene pogodbe,
5.    
v zvezi z družbeniki:
- 
identifikacijski podatki,
- 
vrsta in obseg odgovornosti za obveznosti
družbe (polno odgovarja),
- 
datum vstopa, ki je enak datumu ustanovitve,
6.    
v zvezi z osebami, ki so pooblaščene za
zastopanje:
-  
identifikacijski podatki,
-  
tip zastopnika (družbenik, poslovodja ali
prokurist),
-  
način zastopanja (samostojno ali skupno),
-  
meje pooblastil
za zastopanje, če v skladu z zakonom omejitev pooblastila za zastopanje
učinkuje proti tretjim osebam,
-  
datum podelitve
pooblastila,
7.    
čas trajanja družbe z neomejeno odgovornostjo,
če je ustanovljena za določen čas.
(2) Predlogu za vpis ustanovitve
družbe z neomejeno odgovornostjo je treba priložiti:
1.    
izvirnik družbene pogodbe, na katerem so
overjeni podpisi vseh družbenikov,
2.    
če družbo poleg družbenikov zastopajo tudi
poslovodje: sklep o imenovanju poslovodij.
Oddelek 4.2: Vpis spremembe firme, sedeža
ali zastopnika
53. člen
(predlog za vpis spremembe firme ali
sedeža)
Predlogu za vpis spremembe firme ali sedeža
je treba priložiti sklep družbenikov o spremembi firme ali sedeža, sprejet po
pravilih o spremembi družbene pogodbe.
54. člen
(predlog za vpis spremembe zastopnika)
Predlogu za vpis spremembe zastopnika je
treba priložiti akt, na katerem takšna sprememba temelji.
Oddelek 4.3: Vpisi pri spremembi
družbenikov
55. člen
(predlog za vpis spremembe družbenika
zaradi odpovedi družbene pogodbe)
Predlogu za vpis spremembe družbenika
zaradi odpovedi družbene pogodbe (106. člen ZGD-1) je treba priložiti:
1.    
listino o odpovedi pogodbe, na kateri je
overjen podpis družbenika, ki daje odpoved,
2.    
dokaz o vročitvi listine o odpovedi drugim
družbenikom.
56. člen
(predlog za vpis spremembe družbenika
zaradi izključitve)
Predlogu za vpis spremembe družbenika
zaradi izključitve (107. člen ZGD-1) je treba priložiti pravnomočno sodbo o
izključitvi družbenika.
57. člen
(predlog za vpis spremembe družbenika
zaradi smrti ali prenehanja)
Predlogu za vpis spremembe družbenika
zaradi smrti ali prenehanja (110. člen ZGD-1) je treba priložiti:
1.    
smrtovnico, če je bil družbenik fizična oseba,
2.    
overjen prevod listine pristojnega organa o
prenehanju družbenika, če je bil družbenik tuja pravna oseba.
Oddelek 4.4: Vpisi pri redni
(prostovoljni) likvidaciji in prenehanju družbe po skrajšanem postopku
58. člen
(smiselna uporaba pravil o delniški
družbi)
Za predloge vpisov v zvezi z redno
(prostovoljno) likvidacijo in prenehanjem družbe z neomejeno odgovornostjo po
skrajšanem postopku se smiselno uporablja 29. do 33. člen te uredbe.
5. POGLAVJE: KOMANDITNA DRUŽBA
Oddelek 5.1: Vpis ustanovitve
59. člen
(predlog za vpis ustanovitve komanditne
družbe)
(1) S predlogom za vpis ustanovitve
komanditne družbe (136. člen ZGD-1) je treba zahtevati, da se v sodni register
vpiše:
1.    
firma in skrajšana firma, če je v družbeni
pogodbi določeno, da družba posluje s skrajšano firmo,
2.    
sedež (kraj) in poslovni naslov,
3.    
pravnoorganizacijska oblika – komanditna
družba,
4.    
datum ustanovitve, ki je enak datumu sklenitve
družbene pogodbe,
5.    
v zvezi z družbeniki:
-  
identifikacijski
podatki,
-  
opredelitev
družbenika kot komanditista ali komplementarja,
-  
vrsta in obseg
odgovornosti za obveznosti družbe (pri komplementarju: polno odgovarja, pri
komanditistu: ne odgovarja),
-  
datum vstopa, ki
je enak datumu ustanovitve,
-  
višina vložka, če
je družbenik komanditist, ki se vpiše v polje obseg odgovornosti,
6.    
v zvezi z osebami, ki so pooblaščene za
zastopanje komanditne družbe:
-  
identifikacijski
podatki,
-  
tip zastopnika
(komplementar, poslovodja ali prokurist),
-  
način zastopanja (samostojno
ali skupno),
-  
meje pooblastil
za zastopanje, če v skladu z zakonom omejitev pooblastila za zastopanje
učinkuje proti tretjim osebam,
-  
datum podelitve
pooblastila,
7.    
čas trajanja komanditne družbe, če je
ustanovljena za določen čas.
(2) Predlogu za vpis ustanovitve
komanditne družbe (136. člen ZGD-1) je treba priložiti:
1.    
izvirnik družbene pogodbe, na katerem so
overjeni podpisi vseh družbenikov,
2.    
sporazum družbenikov o oceni nedenarnega vložka
komanditista,
3.    
sklep o imenovanju prvih članov organov komanditne
družbe.
Oddelek 5.2: Vpis spremembe firme, sedeža
ali zastopnika
60. člen
(predlog za vpis spremembe firme ali
sedeža)
Predlogu za spremembo firme ali sedeža je
treba priložiti sklep družbenikov o spremembi firme ali sedeža, sprejet po
pravilih o spremembi družbene pogodbe.
61. člen
(predlog za vpis spremembe zastopnika)
Predlogu za vpis spremembe zastopnika je
treba priložiti akt, na katerem takšna sprememba temelji.
Oddelek 5.3: Vpisi pri spremembi
družbenikov
62. člen
(smiselna uporaba pravil o družbi z
neomejeno odgovornostjo)
Za predloge vpisov v zvezi s spremembo
družbenika se smiselno uporablja 55. do 57. člen te uredbe.
Oddelek 5.4: Vpisi pri redni
(prostovoljni) likvidaciji in prenehanju družbe po skrajšanem postopku
63. člen
(smiselna uporaba pravil o delniški
družbi)
Za predloge vpisov v zvezi z redno
(prostovoljno) likvidacijo in prenehanjem komanditne družbe po skrajšanem
postopku se smiselno uporablja 29. do 33. člena te uredbe.
6. POGLAVJE: DVOJNA DRUŽBA
64. člen
(vpisi v zvezi z dvojno družbo)
S predlogom za vpis ustanovitve družbe, ki
se ustanovi samo zaradi vključitve kot komplementar ali družbenik v dvojno
družbo (153. člen, drugi odstavek 464. člena in 157. člen ZGD-1), je treba
zahtevati tudi, da se v sodni register vpiše, da je družba komplementar ali
družbenik dvojne družbe.
7. POGLAVJE: KOMANDITNA DELNIŠKA DRUŽBA
Oddelek 7.1: Vpis ustanovitve
65. člen
(predlog za vpis ustanovitve komanditne
delniške družbe)
S predlogom za vpis ustanovitve komanditne
delniške družbe (464. in 199. člen ZGD-1) je treba zahtevati, da se v sodni
register vpiše:
1.    
firma in skrajšana firma, če je v statutu
določeno, da posluje družba s skrajšano firmo,
2.    
sedež (kraj) in poslovni naslov,
3.    
pravnoorganizacijska oblika – komanditna
delniška družba,
4.    
datum ustanovitve, ki je enak datumu sprejetja
statuta pri simultani ustanovitvi ali datumu ustanovne skupščine pri sukcesivni
ustanovitvi,
5.    
v zvezi s komplementarji:
- 
identifikacijski podatki,
- 
vrsta in obseg odgovornosti za obveznosti
družbe (polno odgovarja),
- 
datum vstopa, ki je enak datumu ustanovitve,
6.    
v zvezi z osebami, pooblaščenimi za zastopanje
komanditne delniške družbe:
-  
identifikacijski
podatki,
-  
tip zastopnika
(komplementar, prokurist, član uprave pri dvotirnem sistemu upravljanja ali
izvršni direktor ali član upravnega odbora pri enotirnem sistemu upravljanja),
-  
način zastopanja
(samostojno ali skupno),
-  
meje pooblastil za
zastopanje, če v skladu z zakonom omejitev pooblastila za zastopanje učinkuje
proti tretjim osebam,
-  
datum podelitve
pooblastila,
7.    
čas trajanja komanditne delniške družbe, če je
ustanovljena za določen čas,
8.    
v zvezi s člani nadzornega sveta, če ima družba
nadzorni svet:
- 
identifikacijski
podatki,
- 
datum izvolitve
ali imenovanja,
9.    
višina osnovnega kapitala,
10. 
višina odobrenega kapitala, če statut pooblašča
poslovodstvo, da osnovni kapital poveča z izdajo novih delnic za vložke.
66. člen
(listine, ki jih je treba priložiti
predlogu za vpis ustanovitve komanditne delniške družbe)
(1) Predlogu za vpis ustanovitve
komanditne delniške družbe je treba priložiti:
1.    
potrdilo banke, ki vodi denarni račun družbe,
da so bila v dobro tega računa prejeta nakazila denarnih vložkov s podatkom o
skupni višini vplačanih denarnih vložkov, z izjavo banke, da lahko družba z
denarnim dobroimetjem na računu prosto razpolaga,
2.    
izjavo ustanoviteljev, da so seznanjeni z
dolžnostjo obveščanja sodišča ter da ni zadržkov ali okoliščin, ki bi
nasprotovale določbi drugega odstavka 255. člena ZGD-1,
3.    
statut v obliki odpravka notarskega zapisa,
listine, na podlagi katerih je bil statut pripravljen, in listine, na podlagi
katerih so ustanovitelji prevzeli delnice,
4.    
obračun ustanovitvenih stroškov, ki gredo v
breme družbe,
5.    
listine o imenovanju poslovodstva in nadzornega
sveta,
6.    
ustanovitveno poročilo in revizijsko poročilo
članov poslovodstva in nadzornega sveta ter ustanovitvenih revizorjev,
7.    
izjavo iz četrtega odstavka 6. člena te uredbe.
(2) Poročilom iz 6. točke prejšnjega
odstavka morajo biti priložene tudi listine, na katerih temeljijo bistvene
ugotovitve iz teh poročil.
Oddelek 7.2: Drugi vpisi
67. člen
(smiselna uporaba pravil o delniški
družbi)
Za predloge drugih vpisov v zvezi s
komanditno delniško družbo se smiselno uporabljajo pravila o vpisih pri
delniški družbi, določena v 2. poglavju te uredbe.
8. POGLAVJE: ZADRUGE
Oddelek 8.1: Vpis ustanovitve
68. člen
(predlog za vpis ustanovitve zadruge)
S predlogom za vpis ustanovitve zadruge je
treba zahtevati, da se v sodni register vpiše:
1.    
firma in skrajšana firma, če je v aktu o
ustanovitvi določeno, da zadruga posluje s skrajšano firmo,
2.    
sedež (kraj) in poslovni naslov,
3.    
pravnoorganizacijska oblika – zadruga z omejeno
odgovornostjo ali zadruga brez odgovornosti,
4.    
datum ustanovitve, ki je enak datumu sprejetja
akta o ustanovitvi,
5.    
v zvezi z osebami, pooblaščenimi za zastopanje
zadruge:
-  
identifikacijski
podatki,
-  
tip zastopnika
(predsednik zadruge, direktor zadruge, prokurist),
-  
način zastopanja
(samostojno ali skupno),
-  
meje pooblastil za
zastopanje, če v skladu z zakonom omejitev pooblastila za zastopanje učinkuje
proti tretjim osebam,
-  
datum podelitve
pooblastila,
6.    
čas trajanja zadruge, če je ustanovljena za
določen čas.
69. člen
Predlogu za vpis ustanovitve zadruge je
treba priložiti:
1.    
izvirnik akta o ustanovitvi zadruge, na katerem
so overjeni podpisi vseh ustanoviteljev, in zadružna pravila, ki so sestavni
del tega akta,
2.    
sklep o imenovanju prvih članov organov
zadruge.
Oddelek 8.2: Vpis spremembe firme, sedeža
ali zastopnika
70. člen
(smiselna uporaba pravil o delniški
družbi)
Za predlog za vpis spremembe firme, sedeža
ali zastopnika se smiselno uporabljajo pravila o vpisih pri delniški družbi,
določena v 2. poglavju te uredbe, le da notarska oblika listin ni potrebna.
Oddelek 8.3: Vpisi pri spremembi članov
(črtan)
71. člen
(črtan)
72. člen
(črtan)
73. člen
(črtan)
74. člen
(črtan)
9. POGLAVJE: ZAVOD
Oddelek 9.1: Vpis ustanovitve
75. člen
(predlog za vpis ustanovitve zavoda)
S predlogom za vpis ustanovitve zavoda je
treba zahtevati, da se v sodni register vpiše:
1.    
ime in skrajšano ime, če je v aktu o
ustanovitvi določeno, da zavod posluje s skrajšanim imenom,
2.    
sedež (kraj) in poslovni naslov,
3.    
pravnoorganizacijska oblika – zavod ali javni
zavod,
4.    
datum ustanovitve, ki je enak datumu sprejetja
akta o ustanovitvi,
5.    
v zvezi z ustanovitelji:
-  
identifikacijski
podatki,
-  
vrsta in obseg
odgovornosti za obveznosti zavoda: za obveznosti zavoda odgovarja z vsem svojim
premoženjem ali za obveznosti zavoda ne odgovarja, če je tako izrecno določeno
z zakonom ali aktom o ustanovitvi,
-  
datum vstopa, ki
je enak datumu ustanovitve,
6.    
v zvezi z osebami, pooblaščenimi za zastopanje
zavoda:
-  
identifikacijski
podatki,
-  
tip zastopnika
(direktor ali drug naziv v skladu z zakonom),
-  
način zastopanja
(samostojno ali skupno),
-  
meje pooblastil
za zastopanje, če v skladu z zakonom omejitev pooblastila za zastopanje
učinkuje proti tretjim osebam,
-  
datum podelitve pooblastila.
76. člen
(listine, ki jih je treba priložiti
predlogu za vpis ustanovitve zavoda)
Predlogu za vpis ustanovitve zavoda je
treba priložiti:
1.    
izvirnik akta o ustanovitvi zavoda, na katerem
so overjeni podpisi vseh ustanoviteljev,
2.    
dokaz o zagotovljenih sredstvih,
3.    
sklep o imenovanju prvih članov organov.
Oddelek 9.2: Vpis spremembe imena, sedeža
in zastopnikov
77. člen
(sprememba imena, sedeža in zastopnikov
zavoda)
Predlogu za vpis spremembe imena, sedeža
ali zastopnikov zavoda je treba priložiti sklep pristojnega organa zavoda o tej
spremembi.
Oddelek 9.3: Vpis spremembe
ustanoviteljev
78. člen
(predlog za vpis spremembe ustanovitelja)
Predlogu za vpis spremembe ustanovitelja je
treba priložiti listino o spremembi akta o ustanovitvi.
10. POGLAVJE: PODRUŽNICA
Oddelek 10.1: Vpis ustanovitve podružnice
ali organizacijske enote zavoda
79. člen
(predlog za vpis podružnice)
(1) S predlogom za vpis podružnice je
treba zahtevati, da se v sodni register vpiše:
1.    
firma podružnice, ki mora vključevati firmo
matične družbe,
2.    
sedež (kraj) in poslovni naslov,
3.    
pravnoorganizacijska oblika – podružnica,
4.    
datum ustanovitve, ki je enak datumu sprejetja
sklepa o ustanovitvi,
5.    
v zvezi z matično družbo – ustanoviteljico tuje
podružnice v Republiki Sloveniji:
-  
uradno ime registra oziroma drugega organa, v
katerega je vpisana (matična) družba,
-  
številka registrskega vpisa (matična številka
oziroma druga enolična identifikacijska številka matične družbe v tujem
registru, ki predstavlja enoličen identifikator matične družbe),
-  
ustanovitelje oziroma družbenike matične
družbe: če je ustanovitelj fizična oseba: ime, priimek, naslov, država; če je
ustanovitelj pravna oseba: firma, poslovni delež, sedež pravne osebe, država;
vrsta in obseg odgovornosti, datum vstopa in izstopa, višina vložka (če je
matična družba d. o. o.),
-  
osebe, pooblaščene za zastopanje: ime, priimek,
naslov, država, tip zastopanja, način zastopanja (skupno ali samostojno), meje
pooblastil za zastopanje, če v skladu z zakonom omejitev pooblastila za
zastopanje učinkuje proti tretjim osebam, in podatek, da zastopa kot zastopnik
tujega podjetja, datum podelitve pooblastila, datum prenehanja pooblastila,
6.    
v zvezi z osebami, pooblaščenimi za zastopanje
podružnice:
-  
identifikacijski podatki,
-  
tip zastopnika (poslovodja, prokurist ali
zastopnik tujega podjetja),
-  
način zastopanja (samostojno ali skupno),
-  
meje pooblastil za zastopanje, če v skladu z
zakonom omejitev pooblastila za zastopanje učinkuje proti tretjim osebam,
-  
datum podelitve pooblastila.
(2) Če je ustanovitelj podružnice
domača pravna oseba, je treba predlogu za vpis ustanovitve podružnice (31. člen
ZGD-1) priložiti ustrezen sklep pravne osebe o ustanovitvi podružnice.
(3) Če je ustanovitelj podružnice tuje
podjetje, je treba predlogu za vpis ustanovitve podružnice (677. člen ZGD-1)
priložiti:
1.    
izpisek iz registra, iz katerega sta razvidna
vsebina in datum vpisa matične družbe,
2.    
sklep organa upravljanja o ustanovitvi
podružnice,
3.    
prepis pravil ali pogodbe družbenikov, ki mora
biti overjen pri notarju, ali drugem pristojnem overitvenem organu države
sedeža tujega podjetja,
4.    
overjeno poslovno poročilo zadnjega poslovnega
leta tuje družbe v skrajšani obliki.
(4) Listine iz prejšnjega odstavka je
treba priložiti v izvirniku in overjenem prevodu.
(5) Listine iz 4. točke tretjega odstavka
tega člena ni treba priložiti, če je ustanovitelj podružnice tuje podjetje iz
države članice EU, ki glede na datum svoje ustanovitve nima poslovnega poročila
za zadnje poslovno leto.
80. člen
(smiselna uporaba za vpis organizacije
enote zavoda)
Za vpis organizacijske enote zavoda v sodni
register se smiselno uporabljata prvi in drugi odstavek 79. člena, za vpis
spremembe firme, sedeža ali zastopnika pri organizacijski enoti zavoda pa 81. in 82. člen te uredbe.
Oddelek 10.2: Vpis spremembe firme,
sedeža ali zastopnika
81. člen
(predlog za vpis spremembe firme, sedeža
ali zastopnika)
Predlogu za vpis spremembe firme, sedeža
ali zastopnika je treba priložiti ustrezen sklep ustanovitelja.
Oddelek 10.3: Vpis prenehanja podružnice
82. člen
(predlog za vpis prenehanja podružnice)
(1) Predlogu za vpis prenehanja podružnice
je treba priložiti sklep ustanovitelja o prenehanju podružnice.
(2) Registrsko sodišče izbriše podružnico iz sodnega registra
po uradni dolžnosti, ko prek sistema povezovanja poslovnih registrov prejme
obvestilo pristojnega organa države članice, da se je nad tujim podjetjem
končal postopek likvidacije, postopek zaradi insolventnosti ali drug postopek,
na podlagi katerega je tuje podjetje prenehalo poslovati in je bilo izbrisano
ter nima več pravnega naslednika (683.a člen ZGD-1).
11. POGLAVJE: NAMERAVANA FIRMA
83. člen
(predlog za vpis nameravane firme)
S predlogom za vpis nameravane firme je
treba zahtevati, da se v sodni register vpiše:
1.    
firma,
2.    
v zvezi s prijaviteljem: identifikacijski
podatki.
12. POGLAVJE: GOSPODARSKO INTERESNO ZDRUŽENJE
Oddelek 12.1: Vpis ustanovitve
84. člen
(predlog za vpis ustanovitve gospodarskega
interesnega združenja)
S predlogom za vpis ustanovitve
gospodarskega interesnega združenja (565. člen ZGD-1) je treba zahtevati, da se
v sodni register vpiše:
1.    
ime združenja,
2.    
sedež (kraj) in poslovni naslov,
3.    
pravnoorganizacijska oblika – gospodarsko
interesno združenje,
4.    
datum ustanovitve, ki je enak datumu sklenitve
pogodbe o ustanovitvi,
5.    
v zvezi s člani združenja:
- 
identifikacijski podatki,
- 
vrsta in obseg odgovornosti za obveznosti
združenja (z vsem svojim premoženjem),
- 
datum vstopa, ki je enak datumu ustanovitve,
6.    
v zvezi z osebami, pooblaščenimi za zastopanje
gospodarskega interesnega združenja, ali člani poslovodstva:
-  
identifikacijski podatki,
-  
tip zastopnika
(član poslovodstva, stalni predstavnik pravne osebe z navedbo, predstavnik
katere pravne osebe je),
-  
način zastopanja (samostojno),
-  
če je član poslovodstva pravna oseba:
identifikacijski podatki njenega stalnega zastopnika,
-  
datum podelitve pooblastila,
7.    
čas trajanja gospodarskega interesnega
združenja, če je ustanovljeno za določen čas.
85. člen
(listine, ki jih je treba priložiti
predlogu za vpis ustanovitve gospodarskega interesnega združenja)
Predlogu za vpis ustanovitve gospodarskega
interesnega združenja je treba priložiti odpravek notarskega zapisa pogodbe o
ustanovitvi.
Oddelek 12.2: Vpis spremembe imena
združenja, sedeža, zastopnikov ali članov poslovodstva
86. člen
(smiselna uporaba pravil o delniški
družbi)
Za predloge za vpis spremembe imena
združenja, sedeža, zastopnikov ali članov poslovodstva se smiselno uporabljajo
pravila o vpisih pri delniški družbi, določena v 2. poglavju te uredbe.
Oddelek 12.3: Vpis spremembe članov
združenja
87. člen
(predlog za vpis spremembe člana)
(1) Predlogu za vpis pristopa novega
člana (569. člen ZGD-1) je treba priložiti ustrezne listine o izpolnjevanju
pogojev, določenih v pogodbi o ustanovitvi.
(2) Predlogu za vpis izstopa člana iz
združenja je treba priložiti:
1.    
dokaz, da je član poravnal svoje obveznosti iz
drugega odstavka 569. člena ZGD-1 in
2.    
če pogodba o ustanovitvi določa druge pogoje za
izstop: dokaze o izpolnjevanju teh pogojev.
Oddelek 12.4: Vpisi v zvezi z redno
(prostovoljno) likvidacijo in prenehanjem združenja po skrajšanem postopku
88. člen
(smiselna uporaba pravil o delniški
družbi)
Za predloge vpisov v zvezi z redno
(prostovoljno) likvidacijo in prenehanjem združenja po skrajšanem postopku se
smiselno uporablja 29. do 33. člen te uredbe.
13. POGLAVJE: EVROPSKO GOSPODARSKO INTERESNO ZDRUŽENJE
89. člen
(smiselna uporaba pravil o gospodarskem
interesnem združenju)
Za predloge vpisov v zvezi z Evropskim
gospodarskim interesnim združenjem (v nadaljnjem besedilu: EGIZ) se smiselno
uporablja 84. do 88. člen te uredbe, če ni v 90. do 92. členu te uredbe
določeno drugače.
90. člen
(predlog za vpis ustanovitve podružnice
EGIZ)
(1) Za predlog za vpis ustanovitve
podružnice EGIZ se smiselno uporablja 79. do 82. člen te uredbe, če ni v drugem
odstavku tega člena drugače določeno.
(2) Če je sedež EGIZ v drugi državi
članici, je predlogu za vpis ustanovitve podružnice treba priložiti overjen
prevod listin, ki jih je treba predložiti registru države, v kateri je sedež
EGIZ (10. člen Uredbe Sveta št. 2137/85/EGS z dne 25. julija 1985 o
Evropskem gospodarskem združenju, UL L št. 199 z dne 3. julija 1985, str.
1 – v nadaljnjem besedilu: Uredba 2137/85/EGS).
91. člen
(predlog za vpis spremembe sedeža EGIZ)
(1) Predlogu za vpis novega sedeža, ki
je bil prej v drugi državi članici, je treba priložiti tudi dokaz o objavi
predloga takšne spremembe sedeža (prvi odstavek 14. člena Uredbe 2137/85/EGS).
(2) Predlogu za izbris EGIZ,
registriranega v Republiki Sloveniji, zaradi registracije EGIZ v drugi državi
članici na podlagi spremembe sedeža, je treba priložiti dokaz o registraciji
EGIZ v pristojnem registru druge države članice (drugi odstavek 14. člena
Uredbe 2137/85/EGS).
92. člen
(predlog za vpis izključitve člana)
Predlogu za vpis izključitve člana je treba
priložiti ustrezno pravnomočno sodno odločbo o izključitvi člana iz EGIZ (drugi
odstavek 27. člena Uredbe 2137/85/EGS).
14. POGLAVJE: EVROPSKA DELNIŠKA DRUŽBA (SOCIETAS EUROPEA
– SE)
93. člen
(skupna pravila)
(1) Za vse vpise pri evropski delniški
družbi (v nadaljnjem besedilu: SE) v sodni register se smiselno uporabljajo
določbe te uredbe, ki se nanašajo na vpise v zvezi z delniško družbo, če ni v
14. poglavju te uredbe drugače določeno.
(2) Predlogu za vpis SE v sodni register
je treba priložiti tudi:
1.    
sporazum o sodelovanju delavcev pri upravljanju
SE na način in pod pogoji, določenimi v Zakonu o sodelovanju delavcev pri
upravljanju evropske delniške družbe (Uradni list RS, št. 28/06 – v nadaljnjem
besedilu: ZSDUEDD), ali
2.    
sklep o prekinitvi pogajanj za sklenitev
sporazuma iz prejšnje alinee, sprejet v skladu z ZSDUEDD, ali
3.    
izjavo vseh članov poslovodstva, da sporazum iz
1. točke tega odstavka v ustreznem roku ni bil dosežen.
94. člen
(predlog za vpis namereza prenos sedeža SE
iz Republike Slovenije v drugo državo članico)
(1) S predlogom za vpis namere za
prenos sedeža SE iz Republike Slovenije v drugo državo članico ES je treba
zahtevati, da se v sodni register vpiše ta namera in država članica, v katero
bo prenesen sedež.
(2) Predlogu iz prejšnjega odstavka je
treba priložiti:
1.    
izjavo poslovodstva SE iz 1. točke drugega
odstavka 590. člena ZGD-1,
2.    
odpravek notarskega zapisa predloga prenosa
sedeža SE,
3.    
sklep skupščine o soglasju za prenos sedeža SE,
4.    
poročilo poslovodstva o prenosu sedeža SE,
5.    
poročilo nadzornega sveta o pregledu prenosa
sedeža SE, če je ta organ v SE oblikovan,
6.    
letno poročilo SE za zadnje poslovno leto,
7.    
dokaz, da je bil nameravani prenos sedeža SE
objavljen v skladu s prvim odstavkom 437. člena ZGD-1,
8.    
dokaze o zagotovitvi pogojev za uresničitev
pravic delničarjev in upnikov družbe,
9.    
če so se denarno odpravnino zavezale plačati
druge osebe: odpravek notarskega zapisa izjav teh oseb iz drugega odstavka 434.
člena ZGD-1.
95. člen
(predlog za vpis prenosa sedeža SE iz
druge države članice ES v Republiko Slovenijo)
(1) S predlogom za vpis prenosa sedeža
SE iz druge države članice ES v Republiko Slovenijo je treba zahtevati, da se v
sodni register vpiše:
1.    
da je bila SE vpisana v sodni register na
podlagi prenosa sedeža iz druge države članice ES v Republiko Slovenijo, in
2.    
podatki o SE iz prvega odstavka 7. člena te
uredbe.
(2) Predlogu iz prejšnjega odstavka je
treba priložiti:
1.    
načrt (predlog) prenosa sedeža SE, ki mora biti
sestavljen v obliki, določeni s predpisi države članice ES, v kateri je SE
imela sedež pred prenosom,
2.    
sklep skupščine o soglasju za prenos sedeža SE,
3.    
poročilo poslovodstva o prenosu sedeža SE,
4.    
poročilo nadzornega sveta o pregledu prenosa
sedeža SE, poročilo ni potrebno, če v SE ta organ ni oblikovan ali če po
pravilih države članice ES, v kateri je SE doslej imela sedež, dolžnost
pregleda prenosa sedeža po tem organu ni predvidena,
5.    
letno poročilo SE za zadnje poslovno leto,
6.    
potrdilo pristojnega organa države članice ES,
v kateri je SE imela sedež pred prenosom, s katerim pristojni organ potrdi, da
prenos sedeža SE ni v nasprotju z osmim odstavkom 8. člena Uredbe Sveta
2157/2001/ES z dne oktobra 2001 o statutu evropske delniške družbe (SE) (UL L
št. 294 z dne 10. 11. 2001, str. 1−21 – v nadaljnjem besedilu: Uredba
2157/2001/ES),
7.    
izpisek iz registra države članice ES, v kateri
je SE imela sedež pred prenosom, katerega datum izdaje mora biti enak ali
poznejši kot datum izdaje potrdila iz prejšnje točke,
8.    
izjavo poslovodstva, da nad SE ni bil začet
postopek za njeno prenehanje ali kateri od postopkov, določenih v petnajstem
odstavku 8. člena Uredbe 2157/2001/ES.
(3) Listine iz prejšnjega odstavka je
treba priložiti v izvirniku ali v overjenem prevodu.
96. člen
(predlog za vpis ustanovitve SE z
združitvijo)
(1) Za vpis ustanovitve SE z
združitvijo se smiselno uporabljajo pravila, določena v tej uredbi, o združitvi
družb.
(2) SE, ki se ustanovi z združitvijo,
ima položaj prevzemne ali nove družbe.
97. člen
(predlog za vpis namereza združitev družbe
s sedežem v Republiki Sloveniji v SE s sedežem v drugi državi članici ES)
(1) S predlogom za vpis namere za
združitev družbe s sedežem v Republiki Sloveniji kot prenosne družbe v SE s
sedežem v drugi državi članici ES je treba zahtevati, da se v sodni register
vpišejo ta namera in podatki o novi ali prevzemni SE, udeleženi pri tej
združitvi.
(2) Predlogu iz prejšnjega odstavka je
treba priložiti:
1.    
odpravek notarskega zapisa pogodbe o pripojitvi
ali pogodbe o spojitvi,
2.    
sklep skupščine prevzete delniške družbe o
soglasju za pripojitev ali spojitev,
3.    
poročilo poslovodstva prevzete delniške družbe
o pripojitvi ali spojitvi,
4.    
poročilo nadzornega sveta prevzete delniške
družbe o pregledu pripojitve ali spojitve s strani nadzornega sveta,
5.    
poročilo ali poročila o reviziji pripojitve ali
spojitve,
6.    
zaključno poročilo prevzete delniške družbe,
7.    
dokaz, da je bila nameravana pripojitev ali
spojitev objavljena v skladu s 447. členom  ZGD-1,
8.    
dokaze o zagotovitvi pogojev za uresničitev
pravic delničarjev,
9.    
soglasje družb, udeleženih pri združitvi, s
sedežem v drugih državah članicah ES za začetek postopka za sodni preizkus
primernosti višine denarne odpravnine, če je tako soglasje za začetek postopka
potrebno (prvi odstavek 450. člena ZGD-1),
10. 
dokaze o zagotovitvi pogojev za uresničitev
pravic upnikov,
11. 
izjavo poslovodstva delniške družbe iz prve
točke drugega odstavka 590. člena ZGD-1,
12. 
izjavo poslovodstva delniške družbe o številu
delničarjev, ki uveljavljajo pravico zahtevati prevzem delnic proti plačilu
denarne odpravnine in o načinu uresničitve te pravice,
13. 
če so se denarno odpravnino zavezale plačati
druge osebe: odpravek notarskega zapisa izjav teh oseb iz drugega odstavka 445.
člena ZGD-1.
98. člen
(predlog za vpis izpolnjenosti predpostavk
za nameravano ustanovitev holdinga SE)
(1) S predlogom za vpis izpolnjenosti
predpostavk za nameravano ustanovitev holdinga SE je treba zahtevati, da se v
sodni register vpiše (peti odstavek 455. člena ZGD-1):
1.    
da so izpolnjene predpostavke za nameravano
ustanovitev holdinga SE, določene v drugem odstavku 32. člena Uredbe
2157/2001/ES,
2.    
firma in sedež holdinga SE, katerega
ustanovitev je predmet namere,
3.    
register, pri katerem bo holding SE vpisan,
4.    
firma in sedež vsake druge družbe, ki namerava
sodelovati pri ustanovitvi holdinga SE.
(2) Predlogu iz prejšnjega odstavka je
treba priložiti:
1.    
odpravek notarskega zapisa načrta ustanovitve
holdinga SE,
2.    
sklep skupščine družbe o soglasju za
ustanovitev holdinga SE,
3.    
ustanovitveno poročilo,
4.    
poročilo o reviziji ustanovitve,
5.    
dokaz o objavi obvestila o predložitvi načrta
ustanovitve registrskemu organu, dokaz ni potreben, če so se zasedanja
skupščine, ki je odločala o soglasju za ustanovitev, udeležili vsi imeniki
deležev ali so bili zastopani ter niso ugovarjali sklepu o soglasju za
ustanovitev,
6.    
dokaze, da so imetniki deležev družbe, ki
namerava ustanoviti holding SE, izpolnili obveznost izročiti stvarne vložke v
obsegu, določenem v načrtu ustanovitve (drugi odstavek 32. člena Uredbe
2157/2001/ES),
7.    
izjavo poslovodstva družbe iz 1. točke drugega
odstavka 590. člena ZGD-1.
99. člen
(predlog za vpis ustanovitve holdinga SE)
(1) S predlogom za vpis ustanovitve
holdinga SE (456. člen ZGD-1) je treba zahtevati, da se v sodni register
vpišejo podatki o holdingu SE iz prvega odstavka 7. člena te uredbe.
(2) Predlogu za vpis ustanovitve
holdinga SE je treba poleg listin iz drugega odstavka 7. člena te uredbe
priložiti tudi:
1.    
odpravek notarskega zapisa načrta ustanovitve,
2.    
zapisnike zasedanj skupščin družb, ki so
odločale o soglasju za ustanovitev,
3.    
poročila o reviziji ustanovitve,
4.    
dokaz o objavi izpolnjenosti predpostavk za
ustanovitev v skladu s tretjim in petim odstavkom 33. člena Uredbe
2157/2001/ES,
5.    
za vsakega ustanovitelja holdinga SE: potrdilo
pristojnega registrskega organa države njegovega sedeža, da so bila pravilno
opravljena vsa pravna opravila, ki jih je bilo treba opraviti za ustanovitev
holdinga SE (četrti odstavek 455. člena ZGD-1).
(3) Če je pri ustanovitvi holdinga SE
udeležena družba, sedež katere je v drugi državi članici ES, je treba predlogu
za vpis holdinga SE priložiti izpisek iz registra države članice ES njenega
sedeža v izvirniku ali overjenem prevodu.
100. člen
(predlog za vpis preoblikovanja delniške
družbe v SE)
(1) S predlogom za vpis preoblikovanja
delniške družbe v SE (460. člen ZGD-1) je treba zahtevati, da se v sodni
register vpiše sprememba pravnoorganizacijske oblike (namesto delniška družba
SE).
(2) Predlogu iz prejšnjega odstavka je
treba priložiti:
1.    
odpravek notarskega zapisa načrta
preoblikovanja,
2.    
sklep skupščine o soglasju za preoblikovanje,
3.    
poročilo poslovodstva o preoblikovanju,
4.    
poročilo o reviziji preoblikovanja,
5.    
letno poročilo za zadnje poslovno leto,
6.    
dokaz, da je bilo nameravano preoblikovanje
objavljeno v skladu s prvim odstavkom 459. člena ZGD-1, razen če so se
zasedanja skupščine, ki je odločala o soglasju za preoblikovanje, udeležili vsi
delničarji ali so bili zastopani in niso ugovarjali sklepu o soglasju za
preoblikovanje.
101. člen
(predlog za vpis ustanovitve hčerinske SE)
Za predlog za vpis ustanovitve hčerinske SE
v sodni register (35. in 36. člen Uredbe 2157/2001/ES) se smiselno uporabljajo
pravila, določena v tej uredbi, o predlogu za vpis ustanovitve delniške družbe.
15. POGLAVJE: JAVNI SKLAD
102. člen
(predlog za vpis ustanovitve javnega
sklada)
(1) S predlogom za vpis ustanovitve
javnega sklada je treba zahtevati, da se v sodni register vpiše:
1.    
ime,
2.    
sedež (kraj) in poslovni naslov,
3.    
pravnoorganizacijska oblika – javni sklad,
4.    
datum ustanovitve, ki je enak datumu sprejetja
ustanovitvenega akta,
5.    
v zvezi z ustanovitelji:
- 
identifikacijski podatki,
- 
vrsta in obseg odgovornosti za obveznosti
javnega sklada (ne odgovarja),
- 
datum vstopa, ki je enak datumu ustanovitve,
6.    
v zvezi z osebami, pooblaščenimi za zastopanje
javnega sklada (člani uprave in prokuristi):
-  
identifikacijski podatki,
-  
tip zastopnika (prokurist, član uprave),
-  
način zastopanja (samostojno ali skupno),
-  
meje pooblastil za zastopanje, če v skladu z
zakonom omejitev pooblastila za zastopanje učinkuje proti tretjim osebam,
-  
datum podelitve pooblastila,
7.    
čas trajanja javnega sklada, če je ustanovljena
za določen čas,
8.    
v zvezi s člani nadzornega sveta:
- 
identifikacijski podatki,
- 
datum izvolitve ali imenovanja,
9.    
višina namenskega premoženja.
(2) Predlogu iz prejšnjega odstavka je
treba priložiti:
1.    
izvirnik ustanovitvenega akta, na katerem so
overjeni podpisi vseh ustanoviteljev,
2.    
dokaze o izvedenih razpolagalnih pravnih
dejanjih za prenos namenskega premoženja,
3.    
sklep o imenovanju prvih članov uprave in
nadzornega sveta javnega sklada.
103. člen
(smiselna uporaba pravil o delniški
družbi)
Za predloge drugih vpisov v zvezi z javnim
skladom se smiselno uporabljajo pravila o vpisih pri delniški družbi, določena
v 2. poglavju te uredbe, le da notarska oblika listin ni potrebna.
16. POGLAVJE: POVEZANE DRUŽBE
Oddelek 16.1: Vpisi v zvezi s
podjetniškimi pogodbami
104. člen
(predlog za vpis sklenitve podjetniške
pogodbe)
V predlogu za vpis podjetniške pogodbe
(536. člen ZGD-1) je treba navesti vrsto pogodbe, katere vpis se s predlogom
zahteva, in mu priložiti:
1.    
podjetniško pogodbo,
2.    
sklep skupščine odvisne družbe o soglasju k
pogodbi,
3.    
sklep skupščine obvladujoče družbe o soglasju k
pogodbi, če je ta sklep pogoj za veljavnost pogodbe.
105. člen
(predlog za vpis spremembe podjetniške
pogodbe)
Predlogu za vpis spremembe podjetniške
pogodbe (537. člen ZGD-1) je treba priložiti:
1.    
spremembo podjetniške pogodbe,
2.    
sklepa skupščin odvisne in obvladujoče družbe,
3.    
v primeru iz drugega odstavka 537. člena ZGD-1:
sklep zunanjih delničarjev.
106. člen
(predlog za vpis prenehanja podjetniške
pogodbe)
Predlogu za vpis prenehanja podjetniške
pogodbe (540. člen ZGD-1) je treba priložiti:
1.    
listino o razvezi ali odpovedi pogodbe,
2.    
sklep iz tretjega odstavka 538. člena ZGD-1 ali
drugega odstavka 539. člena ZGD-1.
Oddelek 16.2: Vpisi v zvezi z
vključitvijo družbe
107. člen
(predlog za vpis vključene družbe)
Predlogu za vpis vključitve z večinskim
sklepom (555. člen ZGD-1) je treba priložiti:
1.    
sklep skupščine o vključitvi v glavno družbo,
2.    
soglasje skupščine glavne družbe.
108. člen
(predlog za vpis prenehanja vključitve)
Predlogu za vpis prenehanja vključitve
(561. člen ZGD-1) je treba priložiti eno od teh listin:
1.    
sklep skupščine vključene družbe,
2.    
dokaz, da glavna družba ni več delniška družba
s sedežem v Republiki Sloveniji,
3.    
dokaz, da vse delnice vključene družbe niso več
v rokah glavne družbe, ali
4.    
dokaz o prenehanju glavne družbe.
17. POGLAVJE: STATUSNA PREOBLIKOVANJA
Oddelek 17.1: Skupne določbe
109. člen
(listina o odpovedi pravicam imetnikov
deležev ali delnic pri statusnih preoblikovanjih)
Če se imetniki deležev ali delnic v skladu
z zakonom lahko odpovedo posameznim pravicam, ki jih imajo v postopku statusnih
preoblikovanj, se to pravno dejstvo dokazuje z:
1.    
odpravkom notarskega zapisa izjave o odpovedi,
ali
2.    
če so upravičenci izjavo dali na skupščini in
je ta vključena v notarski zapisnik te skupščine: z zapisnikom te skupščine.
110. člen
(predložitev pogodbe ali delitvenega
načrta zaradi javne objave)
(1) Predlogu, s katerim se sodišču
predloži pogodba o pripojitvi ali spojitvi (prvi odstavek 586. člena ZGD-1), je
treba priložiti odpravek notarskega zapisa pogodbe o pripojitvi ali spojitvi,
ki jo je pred tem pregledal nadzorni svet družbe.
(2) Pri delitvi z ustanovitvijo novih
družb je predlogu, s katerim se sodišču predloži delitveni načrt (prvi odstavek
629. člena ZGD-1), treba priložiti delitveni načrt, ki ga je pred tem pregledal
nadzorni svet družbe.
(3) Pri delitvi s prevzemom je
predlogu, s katerim se sodišču predloži pogodba o delitvi in prevzemu (1. točka
prvega odstavka 638. člena ZGD-1), treba priložiti odpravek notarskega zapisa
pogodbe o delitvi in prevzemu.
111. člen
(vpisi pri družbah, ki prenehajo zaradi
združitve ali razdelitve)
Pri vpisu izbrisa prevzete ali prenosne
družbe, ki preneha zaradi združitve ali razdelitve, se v sodni register vpiše
tudi:
1.    
da je družba prenehala zaradi združitve ali
razdelitve z navedbo pogodbe ali delitvenega načrta, ki je pravni temelj te
združitve ali razdelitve,
2.    
firma in matična številka vsake:
-  
nove družbe, ki je bila ustanovljena zaradi
izvedbe te združitve ali razdelitve, ali
-  
prevzemne družbe, na katero je bilo preneseno
premoženje prevzete ali prenosne družbe.
112. člen
(vpisi pri novih družbah, ki nastanejo
zaradi spojitve ali delitve z ustanovitvijo novih družb)
(1) S predlogom za vpis spojitve ali
delitve z ustanovitvijo novih družb je treba zahtevati, da se v sodni register
vpiše tudi ustanovitev družbe, ki nastane zaradi spojitve ali delitve z
ustanovitvijo novih družb (v nadaljnjem besedilu: nova družba).
(2) Za predlog za vpis ustanovitve
nove družbe se smiselno uporabljajo pravila, določena v tej uredbi, o predlogu
za vpis ustanovitve družbe, organizirane v enaki pravnoorganizacijski obliki
kot nova družba.
(3) Pri vpisu nove družbe se v sodni
register vpiše:
1.    
da je družba nastala s spojitvijo ali delitvijo
z ustanovitvijo novih družb z navedbo pogodbe o spojitvi ali delitvenega
načrta, ki je pravni temelj te spojitve ali delitve,
2.    
prevzete ali prenosne družbe kot
ustanoviteljice nove družbe.
113. člen
(vpisi pri prevzemni družbi v zvezi s
pripojitvijo ali delitvijo s prevzemom)
(1) Pri vpisu pripojitve pri prevzemni
družbi se v sodni register vpiše:
1.    
da se je družbi pripojila druga družba z
navedbo pogodbe o pripojitvi, ki je pravni temelj te pripojitve,
2.    
firma in matična številka vsake prevzete
družbe, udeležene pri pripojitvi.
(2) Pri vpisu delitve s prevzemom pri
prevzemni družbi se v sodni register vpiše tudi:
1.    
da je družba pridobila premoženje na podlagi
delitve s prevzemom z navedbo pogodbe o delitvi in prevzemu, ki je pravni
temelj te delitve, in
2.    
firma in matična številka prenosne družbe,
udeležene pri delitvi.
(3) Če je prevzemna družba zaradi
izvedbe pripojitve ali delitve s prevzemom povečala svoj osnovni kapital, je
treba s predlogom za vpis pripojitve ali delitve s prevzemom zahtevati tudi, da
se v sodni register vpišejo podatki v zvezi s tem povečanjem.
(4) Za predlog za vpis iz prejšnjega
odstavka tega člena se smiselno uporabljajo pravila, določena v tej uredbi, o
predlogu za vpis povečanja osnovnega kapitala pri družbi, organizirani v enaki
pravnoorganizacijski obliki kot prevzemna družba.
114. člen
(vpisi pri prenosni družbi v zvezi z
oddelitvijo)
(1) Pri vpisu oddelitve pri prenosni
družbi se v sodni register vpiše:
1.    
da je družba prenesla del svojega premoženja z
navedbo delitvenega načrta ali pogodbe o delitvi in prevzemu, ki je pravni temelj
te oddelitve,
2.    
firma in matična številka prevzemne ali nove
družbe, udeležene pri oddelitvi.
(2) Če je prenosna družba zaradi
izvedbe oddelitve zmanjšala svoj osnovni kapital, je treba s predlogom za vpis
pripojitve ali delitve s prevzemom zahtevati tudi, da se v sodni register
vpišejo podatki v zvezi s tem zmanjšanjem.
(3) Za predlog za vpis iz prejšnjega
odstavka tega člena se smiselno uporabljajo pravila, določena v tej uredbi, o
predlogu za vpis zmanjšanja osnovnega kapitala pri družbi, organizirani v enaki
pravnoorganizacijski obliki kot prenosna družba.
114.a člen
(smiselna uporaba pravil za izčlenitve)
Za predloge vpisov v zvezi z izčlenitvijo
se smiselno uporabljajo 117. do 120. člen te uredbe (deseti odstavek 623. člena
ZGD-1).
Oddelek 17.2: Združitev družb
Pododdelek 17.2.1: Splošna pravila
115. člen
(predlog za vpis pripojitve)
Predlogu za vpis pripojitve pri prevzemni
družbi (590. člen ZGD-1) je treba priložiti:
1.    
izjavo poslovodstva vsake družbe, ki je
udeležena pri pripojitvi, iz 1. točke drugega odstavka 590. člena ZGD-1,
2.    
če po prvem odstavku 599. člena ZGD-1 o
soglasju za pripojitev ni odločala skupščina prevzemne družbe: izjavo
poslovodstva prevzemne družbe, da delničarji prevzemne družbe niso uresničili
pravice zahtevati, da naj o soglasju za pripojitev odloča skupščina prevzemne
družbe, ali da so se tej pravici odpovedali z izjavo v obliki notarskega
zapisa,
3.    
odpravek notarskega zapisa pogodbe o
pripojitvi,
4.    
sklepe skupščin vseh družb, ki so udeležene pri
pripojitvi, o soglasju za pripojitev,
5.    
poročilo ali poročila poslovodstev vseh družb,
ki so udeležene pri pripojitvi, o pripojitvi (582. člen ZGD-1), razen če so se
temu vsi imetniki deležev veljavno odpovedali (peti odstavek 599. člena ZGD-1),
6.    
poročilo ali poročila o reviziji pripojitve
(583. člen), razen če so se temu vsi imetniki deležev veljavno odpovedali (peti
odstavek 599. člena ZGD-1), ali če revizije ni zahteval noben družbenik družbe
z omejeno odgovornostjo (drugi odstavek 621. člena ZGD-1),
7.    
poročila nadzornih svetov vseh družb, ki so udeležene
pri pripojitvi, o pregledu pripojitve (584. člen ZGD-1), razen če so se pri
družbi z omejeno odgovornostjo družbeniki temu veljavno odpovedali (prvi
odstavek 621. člena ZGD-1),
8.    
zaključna poročila prevzete družbe ali
prevzetih družb,
9.    
dokaz, da je bila nameravana pripojitev
objavljena v skladu s prvim odstavkom 586. člena ZGD-1, razen če so se vsi
imetniki deležev temu veljavno odpovedali (peti odstavek 599. člena ZGD-1),
10. 
če so se denarno odpravnino ali denarno
doplačilo zavezale plačati druge osebe: odpravek notarskega zapisa izjav teh
oseb iz tretjega odstavka 581. člena ZGD-1,
11. 
izjavo zastopnika za prevzem delnic, da so mu
bile izročene delnice ali vplačan denarni znesek za izplačilo denarnih doplačil
(591. člen ZGD-1),
12. 
če so se upravičenci odpovedali pravici do
dodatnega denarnega doplačila (606. člen ZGD-1): listino iz 109. člena te
uredbe.
116. člen
(predlog za vpis spojitve)
Predlogu za vpis spojitve (616. člen ZGD-1)
je treba priložiti:
1.    
izjave poslovodstev vseh družb, ki so udeležene
pri spojitvi iz 1. točke drugega odstavka 590. člena ZGD-1,
2.    
opravek notarskega zapisa pogodbe o spojitvi,
3.    
sklepe skupščin vseh družb, ki so udeležene pri
spojitvi, o soglasju za spojitev,
4.    
poročilo ali poročila poslovodstev družb, ki so
udeležene pri spojitvi, o spojitvi (582. člen ZGD-1), razen če so se vsi
imetniki deležev temu veljavno odpovedali (peti odstavek 599. člena ZGD-1),
5.    
poročilo ali poročila o reviziji spojitve (583.
člen ZGD‑1), razen če so se vsi imetniki deležev temu veljavno odpovedali (peti
odstavek 599. člena ZGD-1), ali če revizije ni zahteval noben družbenik družbe
z omejeno odgovornostjo (drugi odstavek 621. člena ZGD-1),
6.    
poročila nadzornih svetov vseh družb, ki so
udeležene pri spojitvi, o pregledu spojitve (584. člen ZGD-1), razen če so se
pri družbi z omejeno odgovornostjo družbeniki temu veljavno odpovedali (prvi
odstavek 621. člena ZGD-1),
7.    
zaključna poročila vseh družb, ki so udeležene
pri spojitvi,
8.    
dokaz, da je bila nameravana spojitev
objavljena v skladu s prvim odstavkom 586. člena ZGD-1, razen če so se vsi
imetniki deležev temu veljavno odpovedali (peti odstavek 599. člena ZGD-1),
9.    
če so se denarno odpravnino ali denarno
doplačilo zavezale plačati druge osebe: odpravek notarskega zapisa izjav teh
oseb iz tretjega odstavka 581. člena ZGD-1,
10. 
izjavo zastopnika za prevzem delnic, da so mu
bile izročene delnice ali vplačan denarni znesek za izplačilo denarnih doplačil
(591. člen ZGD-1),
11. 
če so se upravičenci odpovedali pravici do
dodatnega denarnega doplačila (606. člen ZGD-1): listino iz 109. člena te
uredbe.
Pododdelek 17.2.2: Posebna pravila za
čezmejne združitve kapitalskih družb
116.a člen
(predlog za vpis namere čezmejne
združitve)
(1) S predlogom za vpis namere
čezmejne združitve (622.k člen ZGD-1) je treba zahtevati, da se v sodni
register vpiše:
1.    
ta namera,
2.    
nameravani sedež družbe, ki izide iz čezmejne
združitve,
3.    
register, pri katerem bo ta družba vpisana, s
podatkom o pristojnem organu države članice, ki vodi ta register, in
4.    
navedba, da je pristojno registrsko sodišče z
odločitvijo o vpisu te namere potrdilo pravilnost izvedenih pravnih opravil za
čezmejno združitev po četrtem odstavku 622.k člena ZGD-1.
(2) Predlogu iz prejšnjega odstavka je
treba priložiti:
1.    
načrt čezmejne združitve,
2.    
zapisnik zasedanja skupščine prevzete družbe,
ki je odločala o soglasju za čezmejno združitev,
3.    
dovoljenje pristojnega organa, če se za
čezmejno združitev to zahteva,
4.    
poročilo poslovodstva prevzete družbe o
čezmejni združitvi,
5.    
poročilo ali poročila o reviziji čezmejne
združitve,
6.    
zaključno poročilo prevzete družbe,
7.    
dokaz, da je bila nameravana čezmejna združitev
objavljena v skladu z določbo 622.e člena ZGD-1,
8.    
dokaze o zagotovitvi pogojev za uresničitev
pravic imetnikov deležev in soglasje družb s sedežem v drugih državah članicah
za začetek postopka za sodni preizkus primernosti višine denarne odpravnine,
9.    
dokaze o zagotovitvi pogojev za uresničitev
pravic upnikov v skladu z določbo prvega odstavka 622.j člena ZGD-1 ali izjavo,
da to ni bilo potrebno,
10. 
izjavo poslovodstva prevzete družbe, za katero
se smiselno uporablja določba 1. točke drugega odstavka 590. člena ZGD-1, in
11. 
izjavo poslovodstva prevzete družbe o številu
imetnikov deležev, ki uveljavljajo pravico zahtevati prevzem delnic za plačilo
denarne odpravnine, in o načinu uresničitve te pravice.
116.b člen
(izbris prevzete družbe iz sodnega
registra)
Če je družba s sedežem v Republiki
Sloveniji udeležena pri čezmejni združitvi kot prevzeta družba, jo registrsko
sodišče po uradni dolžnosti izbriše iz sodnega registra, ko prek sistema
povezovanja poslovnih registrov prejme obvestilo pristojnega
organa druge države članice o vpisu prenosa premoženja, pravic in obveznosti s
čezmejno združitvijo v register v državi članici sedeža družbe, ki izide iz te
čezmejne združitve (sedmi odstavek 622.k člena ZGD-1).
116.c člen
(predlog za vpis čezmejne združitve)
Če je pri čezmejni združitvi družba s
sedežem v Republiki Sloveniji udeležena kot družba, ki izide iz združitve, je
treba predlogu za vpis te združitve (622.l člen ZGD-1), poleg listin iz 115.
ali 116. člena te uredbe, priložiti tudi potrdila, ki so jih po opravljenem
vpisu nameravane čezmejne združitve izdali pristojni organi držav članic, v
katerih so prevzete družbe imele svoje sedeže. Potrdila ne smejo biti starejša
od šestih mesecev.
Oddelek 17.3: Delitev družb
117. člen
(predlog za vpis razdelitve z
ustanovitvijo novih družb)
Predlogu za vpis razdelitve z ustanovitvijo
novih družb pri prenosni družbi je treba priložiti:
1.    
izjavo poslovodstva prenosne družbe iz 1. točke
drugega odstavka 590. člena ZGD-1 v zvezi z drugim odstavkom 634. člena ZGD-1,
2.    
delitveni načrt,
3.    
izjave o soglasju posameznih imetnikov deležev,
če so te potrebne za veljavnost sklepa o soglasju za delitev (632. člen ZGD-1),
4.    
poročilo poslovodstva o delitvi (626. člen
ZGD-1), razen če so se vsi imetniki deležev temu veljavno odpovedali (šesti
odstavek 626. člena ZGD-1),
5.    
poročilo o reviziji delitve (627. člen ZGD-1),
razen če so se vsi imetniki deležev temu veljavno odpovedali (četrti odstavek
627. člena ZGD-1),
6.    
poročilo nadzornega sveta o pregledu delitve
(628. člen ZGD-1),
7.    
dokaz, da je bila nameravana delitev objavljena
v skladu s prvim odstavkom 629. člena ZGD-1,
8.    
če so se denarno odpravnino ali denarno
doplačilo zavezale plačati druge osebe: odpravek notarskega zapisa izjav teh
oseb iz tretjega odstavka 624. člena ZGD-1,
9.    
dokaze o zagotovitvi zavarovanja iz petega
odstavka 633. člena ZGD-1,
10. 
če je prenosna družba organizirana kot delniška
družba in je izdala delnice različnih razredov: izreden sklep delničarjev
vsakega razreda v skladu s prvim odstavkom 630. člena v zvezi s tretjim
odstavkom 585. člena ZGD-1,
11. 
pri delitvah, ki ne ohranjajo kapitalskih
razmerij: morebitne naknadne izjave o soglasju v skladu z drugim odstavkom 630.
člena ZGD-1, če je soglasje teh imetnikov deležev prenosne družbe predpostavka
za veljavnost sklepa.
118. člen
(predlog za vpis razdelitve s prevzemom)
Predlogu za vpis razdelitve s prevzemom pri
prenosni družbi je treba priložiti:
1.    
izjave poslovodstev vseh družb, ki so udeležene
pri delitvi, iz 1. točke drugega odstavka 590. člena ZGD-1 v zvezi z drugim
odstavkom 634 člena ZGD-1,
2.    
odpravek notarskega zapisa pogodbe o delitvi in
prevzemu,
3.    
izjave o soglasju posameznih imetnikov deležev,
če so te potrebne za veljavnost sklepa o soglasju za delitev (632. člen ZGD-1),
4.    
poročilo poslovodstev vseh družb, ki so
udeležene pri delitvi, o delitvi (626. člen ZGD-1), razen če so se vsi imetniki
deležev temu veljavno odpovedali (tretji odstavek 638. člena v zvezi s petim
odstavkom 599. člena ZGD-1),
5.    
poročila vseh družb, ki so udeležene pri
delitvi, o reviziji delitve (627. člen ZGD-1), razen če so se vsi imetniki
deležev temu veljavno odpovedali (tretji odstavek 638. člena v zvezi s petim
odstavkom 599. člena ZGD-1), ali če pri družbi z omejeno odgovornostjo revizije
ni zahteval noben družbenik (tretji odstavek 638. člena v zvezi z drugim
odstavkom 621. člena ZGD-1),
6.    
poročilo nadzornega sveta o delitvi (628. člen
ZGD‑1), razen če pri družbi z omejeno odgovornostjo poročila nadzornega sveta
ni zahteval noben družbenik (tretji odstavek 638. člena v zvezi s prvim
odstavkom 621. člena ZGD-1),
7.    
dokaz, da je bila nameravana delitev objavljena
v skladu s prvim odstavkom 629. člena ZGD-1, razen če so se vsi imetniki
deležev temu veljavno odpovedali (tretji odstavek 638. člena v zvezi s petim
odstavkom 599. člena ZGD-1),
8.    
če so se denarno odpravnino ali denarno
doplačilo zavezale plačati druge osebe: odpravek notarskega zapisa izjav teh
oseb iz tretjega odstavka 624. člena ZGD-1,
9.    
dokaze o zagotovitvi zavarovanja iz petega
odstavka 633. člena ZGD-1,
10. 
sklepe skupščin vseh družb, ki so udeležene pri
delitvi, o soglasju za delitev,
11. 
če je prenosna družba organizirana kot delniška
družba in je izdala delnice različnih razredov: izredni sklep delničarjev
vsakega razreda v skladu s prvim odstavkom 630. v zvezi s tretjim odstavkom 585.
člena ZGD-1,
12. 
pri delitvi, ki ne ohranja kapitalskih
razmerij: morebitne naknadne izjave o soglasju v skladu z drugim odstavkom 630.
člena ZGD-1, če je soglasje teh imetnikov deležev prenosne družbe predpostavka
za veljavnost sklepa.
119. člen
(predlog za vpis oddelitve z ustanovitvijo
novih družb)
Predlogu za vpis oddelitve z ustanovitvijo
novih družb pri prenosni družbi je treba priložiti:
1.    
izjavo poslovodstva prenosne družbe iz 1. točke
drugega odstavka 590. člena ZGD-1 v zvezi z drugim odstavkom 634. člena,
2.    
delitveni načrt,
3.    
izjave o soglasju posameznih imetnikov deležev,
če so te potrebne za veljavnost sklepa o soglasju za delitev (632. člen ZGD-1),
4.    
poročilo poslovodstva o delitvi (626. člen
ZGD-1), razen če so se vsi imetniki deležev temu veljavno odpovedali (šesti
odstavek 626. člena ZGD-1),
5.    
poročilo o reviziji delitve (627. člen ZGD-1),
razen če so se vsi imetniki deležev temu veljavno odpovedali (četrti odstavek
627. člena ZGD-1),
6.    
poročilo nadzornega sveta o pregledu delitve
(628 člen ZGD-1),
7.    
dokaz, da je bila nameravana delitev objavljena
v skladu s prvim odstavkom 629. člena ZGD-1,
8.    
če so se denarno odpravnino ali denarno
doplačilo zavezale plačati druge osebe: odpravek notarskega zapisa izjav teh
oseb iz tretjega odstavka 624. člena ZGD-1,
9.    
dokaze o zagotovitvi zavarovanja iz petega
odstavka 633. člena ZGD-1,
10. 
sklep skupščine prenosne družbe o soglasju za
delitev,
11. 
če je prenosna družba organizirana kot delniška
družba in je izdala delnice različnih razredov: izreden sklep delničarjev
vsakega razreda v skladu s prvim odstavkom 630. člena v zvezi s tretjim
odstavkom 585. člena ZGD-1,
12. 
pri delitvi, ki ne ohranja kapitalskih
razmerij: morebitne naknadne izjave o soglasju v skladu z drugim odstavkom 630.
člena ZGD-1, če je soglasje teh imetnikov deležev prenosne družbe predpostavka
za veljavnost sklepa.
120. člen
(predlog za vpis oddelitve s prevzemom)
(1) Predlogu za vpis oddelitve s
prevzemom pri prenosni družbi je treba priložiti:
1.    
izjave poslovodstev vseh družb, ki so udeležene
pri delitvi, iz 1. točke drugega odstavka 590. člena ZGD-1 v zvezi z drugim
odstavkom 634. člena ZGD-1,
2.    
odpravek notarskega zapisa pogodbe o delitvi in
prevzemu,
3.    
izjave o soglasju posameznih imetnikov deležev,
če so te potrebne za veljavnost sklepa o soglasju za delitev (632. člen ZGD-1),
4.    
poročilo poslovodstev vseh družb, ki so
udeležene pri delitvi, o delitvi (626. člen ZGD-1), razen če so se vsi imetniki
deležev temu veljavno odpovedali (tretji odstavek 638. člena v zvezi s petim
odstavkom 599. člena ZGD-1),
5.    
poročila vseh družb, ki so udeležene pri
delitvi, o reviziji delitve (627. člen ZGD-1), razen če so se vsi imetniki
deležev temu veljavno odpovedali (tretji odstavek 638. člena v zvezi s petim
odstavkom 599. člena ZGD-1), ali če pri družbi z omejeno odgovornostjo revizije
ni zahteval noben družbenik (tretji odstavek 638. člena v zvezi z drugim
odstavkom 621. člena ZGD-1),
6.    
poročilo nadzornega sveta o delitvi (628. člen
ZGD-1), razen če pri družbi z omejeno odgovornostjo poročila nadzornega sveta
ni zahteval noben družbenik (tretji odstavek 638. člena v zvezi s prvim
odstavkom 621. člena ZGD-1),
7.    
dokaz, da je bila nameravana delitev objavljena
v skladu s prvim odstavkom 629. člena ZGD-1, razen če so se vsi imetniki
deležev temu veljavno odpovedali (tretji odstavek 638. člena v zvezi s petim
odstavkom 599. člena ZGD-1),
8.    
če so se denarno odpravnino ali denarno
doplačilo zavezale plačati druge osebe: odpravek notarskega zapisa izjav teh
oseb iz tretjega odstavka 624. člena ZGD-1,
9.    
dokaze o zagotovitvi zavarovanja iz petega
odstavka 633. člena ZGD-1,
10. 
sklepe skupščin vseh družb, ki so udeležene pri
delitvi, o soglasju za delitev,
11. 
če je prenosna družba organizirana kot delniška
družba in je izdala delnice različnih razredov: izreden sklep delničarjev
vsakega razreda v skladu z drugim odstavkom 630. člena ZGD-1,
12. 
pri delitvi, ki ne ohranja kapitalskih
razmerij: morebitne naknadne izjave o soglasju v skladu z drugim odstavkom 630.
člena ZGD-1, če je soglasje teh imetnikov prenosne družbe deležev predpostavka
za veljavnost sklepa.
Oddelek 17.4: Prenos premoženja
121. člen
(predlog za vpis izbrisa subjekta vpisa
zaradi prenosa premoženja)
(1) Predlogu za vpis izbrisa subjekta
vpisa zaradi prenosa premoženja (640. člen ZGD-1) je treba priložiti:
1.    
izjavo poslovodstva iz 1. točke drugega
odstavka 590. člena ZGD-1 v zvezi z drugim odstavkom 640. člena ZGD-1,
2.    
pogodbo o prenosu premoženja,
3.    
zapisnik sklepa o prenosu premoženja,
4.    
zadnjo bilanco družbe, potrjeno po revizorju.
Oddelek 17.5: Sprememba
pravnoorganizacijske oblike
122. člen
(predlog za vpis preoblikovanja delniške
družbe v komanditno delniško družbo)
Predlogu za vpis preoblikovanja delniške
družbe v komanditno delniško družbo (643. člen ZGD-1) je treba priložiti:
1.    
sklep skupščine o preoblikovanju,
2.    
odpravek notarskega zapisa o pristopu
komplementarja ali komplementarjev,
3.    
odpravek notarskega zapisa statuta komanditne
delniške družbe, če ta ni sestavni del sklepa o preoblikovanju,
4.    
izjavo poslovodstva iz 1. točke drugega
odstavka 590. člena ZGD-1 v zvezi z drugim odstavkom 643. člena ZGD-1.
123. člen
(predlog za vpis preoblikovanja komanditne
delniške družbe v delniško družbo)
Predlogu za vpis preoblikovanja komanditne
delniške družbe v delniško družbo (646. člen ZGD-1) je treba priložiti:
1.    
sklep skupščine o preoblikovanju,
2.    
listine o imenovanju članov poslovodstva, če to
ni vključeno v sklep o preoblikovanju,
3.    
odpravek notarskega zapisa statuta delniške
družbe, če ta ni sestavni del sklepa o preoblikovanju,
4.    
izjavo poslovodstva iz 1. točke drugega
odstavka 590. člena ZGD-1 v zvezi z drugim odstavkom 643. člena in 647. členom
ZGD-1.
124. člen
(predlog za vpis preoblikovanja delniške
družbe v družbo z omejeno odgovornostjo)
Predlogu za vpis preoblikovanja delniške
družbe v družbo z omejeno odgovornostjo (649. člen ZGD-1) je treba priložiti:
1.    
sklep skupščine o preoblikovanju,
2.    
odpravek notarskega zapisa družbene pogodbe, če
ta ni sestavni del sklepa o preoblikovanju,
3.    
v primeru iz petega odstavka 648. člena ZGD-1
tudi soglasja delničarjev v obliki odpravka notarskega zapisa,
4.    
listine o imenovanju poslovodij (zastopnikov),
če to ni vključeno v sklep o preoblikovanju,
5.    
izjavo poslovodstva iz 1. točke drugega
odstavka 590. člena ZGD-1 v zvezi z drugim odstavkom 643. člena in 649. členom
ZGD-1.
125. člen
(predlog za vpis preoblikovanja družbe z
omejeno odgovornostjo v delniško družbo)
Predlogu za vpis preoblikovanja družbe z
omejeno odgovornostjo v delniško družbo (654. člen ZGD-1) je treba priložiti:
1.    
sklep skupščine o preoblikovanju,
2.    
listine o imenovanju članov poslovodstva, če to
ni vključeno v sklep o preoblikovanju,
3.    
listine o imenovanju članov nadzornega sveta
ali upravnega odbora, če ima družba po preoblikovanju nadzorni svet ali upravni
odbor,
4.    
revizijska poročila članov poslovodstva in
nadzornega sveta,
5.    
poročila revizorjev,
6.    
odpravek notarskega zapisa statuta delniške družbe,
če ta ni sestavni del sklepa o preoblikovanju,
7.    
izjavo poslovodstva iz 1. točke drugega
odstavka 590. člena ZGD-1 v zvezi z drugim odstavkom 643. člena in 654. členom
ZGD-1.
126. člen
(predlog za vpis preoblikovanja komanditne
delniške družbe v družbo z omejeno odgovornostjo)
Predlogu za vpis preoblikovanja komanditne
delniške družbe v družbo z omejeno odgovornostjo (657. člen ZGD-1) je treba
priložiti:
1.    
sklep skupščine o preoblikovanju,
2.    
listine o imenovanju poslovodij (zastopnikov),
če to ni vključeno v sklep o preoblikovanju,
3.    
odpravek notarskega zapisa družbene pogodbe, če
ta ni sestavni del sklepa o preoblikovanju,
4.    
izjavo poslovodstva iz 1. točke drugega
odstavka 590. člena ZGD-1 v zvezi z drugim odstavkom 643. člena, 649. členom in
tretjim odstavkom 657. člena ZGD-1.
127. člen
(predlog za vpis preoblikovanja družbe z
omejeno odgovornostjo v komanditno delniško družb)
Predlogu za vpis preoblikovanja družbe z
omejeno odgovornostjo v komanditno delniško družbo (659. člen ZGD-1) je treba
priložiti:
1.    
sklep skupščine o preoblikovanju,
2.    
odpravek notarskega zapisa o pristopu
komplementarja ali komplementarjev,
3.    
odpravek notarskega zapisa statuta komanditne
delniške družbe, če ta ni sestavni del sklepa o preoblikovanju,
4.    
izjavo poslovodstva iz 1. točke drugega odstavka
590. člena ZGD-1 v zvezi z drugim odstavkom 643. člena in 659. členom ZGD-1.
128. člen
(predlog za vpis preoblikovanja zadruge v
delniško družbo)
Predlogu za vpis preoblikovanja zadruge v
delniško družbo (662. člen ZGD-1) je treba priložiti:
1.    
sklep občnega zbora zadruge o preoblikovanju,
2.    
listine o imenovanju članov poslovodstva, če to
ni vključeno v sklep o preoblikovanju,
3.    
listine o imenovanju članov nadzornega sveta
ali upravnega odbora, če ima družba po preoblikovanju nadzorni svet ali upravni
odbor,
4.    
revizijska poročila članov poslovodstva in
nadzornega sveta,
5.    
poročila revizorjev,
6.    
odpravek notarskega zapisa statuta delniške
družbe, če ta ni sestavni del sklepa o preoblikovanju.
129. člen
(predlog za vpis preoblikovanja delniške
družbe v zadrugo)
Predlogu za vpis preoblikovanja delniške
družbe v zadrugo (664. člen ZGD-1) je treba priložiti:
1.    
sklep skupščine o preoblikovanju,
2.    
listine o imenovanju zastopnikov, če to ni
vključeno v sklep o preoblikovanju,
3.    
podpisan seznam članov z navedbo imena, poklica
in prebivališča ter njihovih osnovnih vložkov,
4.    
akt o ustanovitvi zadruge, če ta ni sestavni
del sklepa o preoblikovanju.
130. člen
(predlog za vpis preoblikovanja kapitalske
družbe v osebno družbo ali osebne družbe v kapitalsko družbo)
(1) Predlogu za vpis preoblikovanja
kapitalske družbe v osebno družbo ali osebne družbe v kapitalsko družbo (665.
člen ZGD-1) je treba priložiti:
1.    
sklep o preoblikovanju,
2.    
listine o imenovanju organov, če to ni
vključeno v sklep o preoblikovanju,
3.    
odpravek notarskega zapisa statuta ali družbene
pogodbe, če ta ni sestavni del besedila sklepa o preoblikovanju.
(2) Predlogu za vpis preoblikovanja
kapitalskih družb v osebne družbe je treba priložiti še soglasje družbenika, ki
bo v družbi po preoblikovanju odgovarjal za obveznosti družbe z vsem svojim
premoženjem.
131. člen
(predlog za vpis preoblikovanja zavoda v
gospodarsko družbo)
(1) Predlogu za vpis preoblikovanja
zavoda v gospodarsko družbo (666. člen ZGD-1) je treba priložiti:
1.    
zapisnik seje pristojnega organa zavoda s
sklepom o preoblikovanju,
2.    
soglasje ustanoviteljev, katerih
ustanoviteljski deleži znašajo 9/10,
3.    
listine o imenovanju organov, če to ni
vključeno v sklep o preoblikovanju,
4.    
odpravek notarskega zapisa statuta ali družbene
pogodbe, če ta ni sestavni del besedila sklepa o preoblikovanju.
(2) Predlogu za vpis preoblikovanja
zavoda v osebno družbo je treba priložiti še soglasje družbenika, ki bo v
družbi po preoblikovanju odgovarjal za obveznosti družbe z vsem svojim
premoženjem.
132. člen
(druga pravila o predlogih za vpis preoblikovanja)
(1) S predlogom za vpis preoblikovanja
je treba zahtevati tudi vpis v sodni register tistih podatkov, ki so obvezni za
pravnoorganizacijsko obliko, v katero se družba preoblikuje, ali ki se
spremenijo zaradi spremembe pravnoorganizacijske oblike.
(2) Predlogu iz prejšnjega odstavka je
treba priložiti tudi listine po pravilih, določenih s to uredbo, za vpis
podatkov iz prejšnjega odstavka.
(3) Za druge načine in oblike
preoblikovanj se smiselno uporabljajo pravila te uredbe o preoblikovanju delniške
družbe.
Oddelek 17.6: Statusno preoblikovanje
samostojnega podjetnika posameznika
133. člen
(predlog za vpis prenosa podjetja
samostojnega podjetnika posameznika na novo kapitalsko družbo)
(1) S predlogom za vpis prenosa
podjetja samostojnega podjetnika posameznika (v nadaljnjem besedilu: podjetje)
na novo kapitalsko družbo (670. člen ZGD-1) je treba zahtevati, da se v sodni
register vpiše tudi ustanovitev nove kapitalske družbe, ki nastane s prenosom
podjetja.
(2) Za predlog za vpis ustanovitve
nove kapitalske družbe, ki nastane s prenosom podjetja, se smiselno uporabljajo
pravila, določena v tej uredbi, o predlogu za vpis ustanovitve družbe,
organizirane v enaki pravnoorganizacijski obliki kot nova kapitalska družba, ki
nastane s prenosom podjetja.
134. člen
(listine, ki jih je treba priložiti
predlogu za vpis prenosa podjetja)
Predlogu za vpis prenosa podjetja na novo
kapitalsko družbo (670. člen ZGD-1) je treba priložiti:
1.    
sklep o prenosu podjetja in listine iz druge
alinee drugega odstavka 668. člena ZGD-1, na katere se sklicuje sklep pri
določitvi vrednosti podjetja z natančnim opisom podjetja,
2.    
dokaz, da je bil nameravani prenos podjetja
objavljen v skladu z drugim odstavkom 670. člena ZGD-1,
3.    
listine, ki jih je treba predložiti ob vpisu
ustanovitve nove družbe v register.
135. člen
(predlog za vpis prenosa podjetja na
prevzemno kapitalsko družbo)
(1) Za vpis prenosa podjetja na
prevzemno kapitalsko družbo pri tej družbi se smiselno uporabljajo pravila,
določena v tej uredbi, o pripojitvi.
(2) Če je prevzemna družba zaradi
izvedbe prenosa podjetja nanjo povečala svoj osnovni kapital, je treba s
predlogom za vpis tega prenosa zahtevati tudi, da se v sodni register vpišejo
podatki v zvezi s tem povečanjem.
(3) Za predlog za vpis iz prejšnjega
odstavka tega člena se smiselno uporabljajo pravila, določena v tej uredbi, o
predlogu za vpis povečanja osnovnega kapitala pri družbi, organizirani v enaki
pravnoorganizacijski obliki kot prevzemna družba.
18. POGLAVJE: IZKLJUČITEV MANJŠINSKIH DELNIČARJEV IZ
DRUŽBE
136. člen
(predlog za vpis sklepa o prenosu delnic)
S predlogom za vpis sklepa o prenosu delnic
manjšinskih delničarjev na glavnega delničarja (384. člen ZGD-1) je treba
zahtevati, da se v sodni register vpiše datum sprejetja sklepa o prenosu delnic
na glavnega delničarja.
137. člen
(listine, ki jih je treba priložiti
predlogu za vpis sklepa o prenosu delnic)
Predlogu za vpis sklepa o prenosu delnic
manjšinskih delničarjev na glavnega delničarja je treba priložiti:
1.    
izjavo poslovodstva družbe iz 1. točke drugega
odstavka 590. člena v zvezi z drugim odstavkom 387. člena ZGD-1,
2.    
notarsko overjen prepis zapisnika skupščine, ki
je odločala o prenosu delnic na glavnega delničarja,
3.    
pisno poročilo glavnega delničarja (drugi
odstavek 386. člena ZGD-1),
4.    
poročilo revizorja o primernosti ponujene
denarne odpravnine, razen če so se vsi manjšinski delničarji temu veljavno
odpovedali (drugi odstavek 386. člena ZGD).
19. POGLAVJE: DRUGI SUBJEKTI VPISA
138. člen
(smiselna uporaba pravil o delniški
družbi)
(1) Za predloge za vpis v zvezi z
drugimi subjekti vpisa se smiselno uporabljajo pravila o vpisih pri delniški
družbi, določena v 2. poglavju te uredbe.
(2) Pri smiselni uporabi pravil iz
prejšnjega odstavka se:
1.    
namesto pojmov »skupščina« ali »pristojni organ
delniške družbe« uporablja pojem »organ, ki je po zakonu ali pravilih pravne
osebe pristojen odločati o spremembi«,
2.    
namesto pojma »statut« uporablja pojem »akt o
ustanovitvi ali druga pravila, s katero se v skladu z zakonom ureja statusni
ustroj pravne osebe«,
3.    
pravila o prečiščenem besedilu statuta delniške
družbe uporabljajo samo, če zakon, ki ureja statusni ustroj pravne osebe
določa, da je ob vsaki spremembi pravil iz 2. točke tega odstavka treba
izdelati prečiščeno besedilo pravil,
4.    
pravila o notarski obliki listin uporabljajo
samo, če zakon, ki ureja statusni ustroj pravne osebe določa, da mora biti
sklep pristojnega organa pravne osebe ali njena pravila v notarski obliki.

Uredba o vpisu družb in drugih pravnih oseb v
sodni register (Uradni list RS, št. 43/07)
vsebuje naslednje prehodne in končne določbe:
»20. POGLAVJE: PREHODNE IN KONČNE DOLOČBE
139. člen
(postopki v
teku)
O predlogih za vpis, vloženih pred
uveljavitvijo te uredbe, odloči sodišče po določbah Uredbe o vpisu družb in
drugih pravnih oseb v sodni register (Uradni list RS, št. 18/02), če ni v 140.
členu te uredbe drugače določeno.
140. člen
(prenehanje
vpisovanja dejavnosti)
(1) Z dnem uveljavitve te uredbe se v
sodni register prenehajo vpisovati nove dejavnosti ali spremembe že vpisanih
dejavnosti.
(2) Sodišče zavrže predlog v delu, v
katerem se nanaša na vpis nove dejavnosti ali spremembe že vpisanih dejavnosti.
(3) Drugi odstavek tega člena se
uporablja tudi za predloge za vpis, ki so bili vloženi pred uveljavitvijo te
uredbe in sodišče o njih do uveljavitve te uredbe še ni odločilo.
141. člen
(razveljavitev
predpisov)
Z dnem, ko začne veljati ta uredba, preneha
veljati Uredba o vpisu družb in drugih pravnih oseb v sodni register (Uradni
list RS, št. 18/02).
142. člen
(začetek
veljavnosti)
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
vpisu družb in drugih pravnih oseb v sodni register (Uradni list RS, št. 5/10) vsebuje naslednjo prehodno in
končno določbo:
»PREHODNA IN KONČNA DOLOČBA
27. člen
Če so pri delniški družbi, evropski
delniški družbi ali zadrugi vpisani podatki o ustanoviteljih (tretji odstavek
4. člena ZSReg), je treba s prvim naslednjim predlogom za vpis spremembe pri
tem subjektu vpisa, vloženim po uveljavitvi te uredbe, zahtevati tudi izbris
ustanoviteljev in namesto tega vpis dejstva, da ustanovitelji niso vpisani.
28. člen
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
vpisu družb in drugih pravnih oseb v sodni register (Uradni list RS, št. 25/14) vsebuje naslednjo končno določbo:
»9. člen
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah Uredbe o vpisu družb in
drugih pravnih oseb v sodni register (Uradni list RS, št. 54/15)
vsebuje naslednjo končno določbo:
»KONČNA DOLOČBA
7. člen
Ta uredba začne veljati naslednji dan po
objavi v Uradnem listu Republike Slovenije, uporabljati pa se začne
1. aprila 2016, razen 5. točke prvega odstavka 79. člena uredbe, ki
se začne uporabljati 28. septembra 2015.«.

Uredba o spremembah in dopolnitvah Uredbe o
vpisu družb in drugih pravnih oseb v sodni register (Uradni list RS, št. 1/18)
vsebuje naslednjo končno določbo:
»KONČNA DOLOČBA
5. člen
Ta uredba začne veljati petnajsti dan po
objavi v Uradnem listu Republike Slovenije.«.