I. SPLOŠNE DOLOČBE
1. člen
Ta pravilnik ureja postopek izbire
projektov ter pogoje in merila za izbor projektov, ki jih Radiotelevizija
Slovenija (v nadaljnjem besedilu: RTV SLO) sofinancira iz sredstev, namenjenih
za izdelavo filmov neodvisnih producentov za javno kinematografsko predvajanje.
Ta pravilnik tudi ureja sistem upravičenih
stroškov, predvideno časovno dinamiko izplačil v skladu z razpisno
dokumentacijo, število izplačil na projektih ter postopek sklepanja pogodb,
vsebino pogodb in način nadzora nad izvajanjem pogodb.
2. člen
RTV SLO podpira slovensko filmsko
produkcijo tako, da izvede razpis, preko katerega letno nameni finančna
sredstva za izdelavo filmov neodvisnih producentov za javno kinematografsko
predvajanje, v višini najmanj 2 odstotkov zbranega prispevka za programe in
storitve RTV SLO v preteklem letu.
Pri razpisu in izvrševanju pravic, ki
izhajajo iz izdelave sofinanciranih filmov, sodeluje RTV SLO kot koproducent v
skladu s svojim deležem v skupnem znesku, namenjenim za izdelavo filma.
Filmi, ki jih RTV SLO sofinancira na
razpisu, se po končani redni kinematografski distribuciji predvajajo v
programih RTV SLO v skladu z zakonom, ki ureja medije, in se štejejo v kvote
slovenskih avdiovizualnih (v nadaljnjem besedilu: AV) del v sorazmerju s
koprodukcijskim vložkom neodvisnega producenta in v kvote lastne programske
produkcije RTV SLO v sorazmerju s koprodukcijskim vložkom RTV SLO.
3. člen
Za izvedbo razpisa za sofinanciranje
izdelave filmov neodvisnih producentov za javno kinematografsko predvajanje (v
nadaljnjem besedilu: razpis) se smiselno uporabljajo določbe Zakona o
Slovenskem filmskem centru, javni agenciji Republike Slovenije (Uradni list RS,
št. 77/10; v nadaljnjem besedilu: ZSFCJA), ki urejajo merila, postopke in
izvedbo javnega razpisa.
Za vprašanja izvedbe postopka razpisa, ki
niso urejena z ZSFCJA, se smiselno uporabljajo določbe zakona, ki ureja
uresničevanje javnega interesa za kulturo, in podzakonskih aktov, sprejetih na
podlagi tega zakona.
4. člen
V tem pravilniku uporabljeni izrazi imajo
naslednji pomen:
1.     
AV dela oziroma AV projekti – filmi vseh zvrsti (igrani, dokumentarni,
igrano-dokumentarni, animirani filmi itd.; kratki, srednjemetražni in
celovečerni filmi), izraženi v obliki zaporedja povezanih gibljivih slik, z
zvokom ali brez, ne glede na vrsto nosilca, na katerem so vsebovani, in ki so
izraženi kot individualne intelektualne stvaritve.
2.     
Slovensko AV delo oziroma Slovenski film – AV delo oziroma filmsko delo,
ki ustreza merilom in pogojem iz Uredbe o merilih oziroma pogojih za določitev
slovenskih avdiovizualnih del (Uradni list RS, št. 105/01).
3.     
Ustrezna vloga – vloga, ki je pravočasna, popolna in vložena s strani
upravičene osebe oziroma prijavitelja.
4.     
Upravičena oseba – prijavitelj oziroma oseba, ki izpolnjuje pogoje po
zakonu in tem pravilniku za oddajo vloge na razpis in katere vloga izpolnjuje
vse pogoje, objavljene v razpisu.
5.     
Pravočasna vloga – vloga, ki jo RTV SLO prejme oziroma jo prijavitelj
pošlje s priporočeno poštno pošiljko v roku, določenem v besedilu razpisa.
6.     
Popolna vloga – vloga, ki vsebuje vse obvezne sestavine, določene z
razpisom.
7.     
Prijavitelj – pravna ali fizična oseba, registrirana za izvajanje
ustrezne AV dejavnosti, ki odda vlogo na razpis, kjer sodeluje kot stranka v
postopku razpisa.
8.     
Projekt – izraz za posamezno obliko filmske AV ustvarjalnosti oziroma
dela, ki ga prijavitelj odda na razpis.
9.     
Financiranje – pomeni, kadar se uporablja samostojno, tako financiranje
kot sofinanciranje.
10.  
Realizacija projekta – proces celotne izvedbe posameznega projekta, ki
vključuje pred produkcijo (razvoj projekta, sestavo avtorsko-umetniške in
tehnično-izvedbene ekipe, priprave na snemanje), produkcijo (snemanje) in post
produkcijo (tehnično oziroma zvočno in slikovno obdelavo do dokončne (finalne)
kopije AV dela, s katero se AV delo šteje za dokončano).
11.  
Koproducent – neodvisni producent ali drugi vlagatelj, ki s svojim
ovrednotenim vložkom (finančnim, tehničnim, storitvenim ipd.) na podlagi
koprodukcijske pogodbe sodeluje pri realizaciji AV dela.
12.  
Sinopsis – besedilo, ki povzema strukturo zgodbe in njene najpomembnejše
obrate ter opisuje glavne like, njihove ključne odločitve in dejanja. Obsega od
ene do dve tipkani strani.
13.  
Osnutek scenarija (treatment) – razširjena oblika sinopsisa, ki vsebuje
zaporedje prizorov, ki so vsak zase splošno opisani v enem ali več stavkih.
Obsega lahko od pet do petdeset tipkanih strani.
14.  
Scenarij – oštevilčeno zaporedje podrobno opisanih prizorov, ki vsebuje
dialoge, opise oseb in prizorišč, podatke, kje (interier, eksterier) in kdaj
(dan, noč) se prizor dogaja, ter vse druge relevantne podatke.
15.  
Otroški ali mladinski film – film, katerega ciljna publika je v
pretežnem delu populacija do 18 let.
16.  
Celovečerni (dolgometražni) film – film, katerega trajanje presega 70
minut.
17.  
Srednjemetražni film – film, ki traja 45–70 minut.
18.  
Kratkometražni film – film, krajši od 45 minut.
19.  
Javno prikazovanje – vsako redno javno predvajanje filma v
kinematografih v skladu s programom kinematografa in profesionalnimi standardi,
ne glede na nosilec zvoka in slike, s katerega se film predvaja.
20.  
Predračun projekta – ovrednotenje vseh stroškov, potrebnih za celovito
realizacijo projekta.
21.  
Finančni načrt – ovrednoteni prikaz vseh virov in vrst financiranja
projekta (finančni vložki, tehnične in druge storitve itd.) ter pojasnila, na
kakšen način se zagotavljajo viri in vrste financiranja za zaključeno finančno
konstrukcijo projekta.
22.  
Terminski načrt – časovno natančno opredeljen opis vseh aktivnosti
ustvarjalnih in tehnoloških postopkov, ki zagotavljajo celovito realizacijo
projekta, vključujoč predvideni potek promocijskih aktivnosti ter
kinematografske in druge distribucije doma in v tujini.
23.  
Soavtorji AV dela in avtorji prispevkov AV dela – soavtorji AV dela in
avtorji prispevkov AV dela, kot do določeni v Zakonu o avtorski in sorodnih
pravicah (Uradni list RS, št. 16/07 – UPB3 in 68/08).
24.  
Reference (ko)producenta in soavtorjev oziroma avtorjev prispevkov AV
dela – seznam vseh ustvarjenih AV del, udeležb in nagrad na festivalih,
priznanj in drugih udejstvovanj na AV področju.
25.  
Neodvisni producent – oseba, ki ustreza pogojem za neodvisnega
producenta po 73. členu Zakona o medijih (Uradni list RS, št. 110/06 – UPB1 in
36/08 – ZPOmK-1) in je pravna ali fizična oseba, ki izpolnjuje naslednje štiri
pogoje:
- 
da je registrirana za izvajanje dejavnosti produkcije AV del in ima
sedež v Republiki Sloveniji ali v eni izmed držav, članic EU;
- 
da ni vključena v organizacijsko strukturo oziroma pravno osebnost
izdajatelja televizijskega programa;
- 
da ima izdajatelj televizijskega programa največ petindvajset (25)
odstotni delež kapitala ali upravljavskih oziroma glasovalnih pravic v njenem
premoženju;
- 
da po naročilu posameznega izdajatelja televizijskega programa ustvari
največ polovico svoje produkcije na leto.
Neodvisni producent je tudi pravna ali fizična
oseba, ki je registrirana za izvajanje dejavnosti produkcije AV del in ima
sedež v eni izmed tretjih držav, če evropska dela tvorijo večinski delež
njegove AV produkcije v zadnjih treh letih in ob tem izpolnjuje pogoja iz druge
in tretje alinee 21. točke tega člena.
26.  
Povezane osebe – osebe, ki so med seboj upravljavsko, kapitalsko ali
drugače povezane tako, da zaradi teh povezav skupaj oblikujejo poslovno
politiko oziroma poslujejo usklajeno z namenom doseganja skupnih ciljev oziroma
tako, da ima ena oseba možnost usmerjati drugo ali bistveno vplivati nanjo pri
odločanju o financiranju in poslovanju. Za povezane osebe štejejo tudi pravne
osebe, ki so zastopane po isti osebi.
27.  
Koprodukcijski vložek – finančni vložek ali storitveni vložek (najem
prostorskih kapacitet, tehnike, človeških virov ipd.), ki se lahko finančno
ovrednoti. RTV SLO sodeluje na razpisu le s finančnim koprodukcijskim vložkom.
5. člen
Pri razlagi posameznih pojmov se upošteva
njihov pomen, ki je določen v mednarodnih aktih, ki zavezujejo Republiko
Slovenijo, in v zakonu. Če ta ni določen, se upošteva ustaljen pomen pojmov v
AV in filmski industriji ter poslovni praksi.
6. člen
V pravilniku uporabljeni izrazi, zapisani v
slovnični obliki moškega spola, so uporabljeni kot nevtralni za moške in
ženske.
II. POGOJI, KI JIH MORATA OB PRIJAVI NA RAZPIS IZPOLNJEVATI
PRIJAVITELJ IN PROJEKT
7. člen
RTV SLO na razpisu sofinancira in sodeluje
kot koproducent s koprodukcijskim vložkom le pri slovenskih filmih, ki se po
rednem javnem kinematografskem predvajanju prikazujejo na televizijskih
programih RTV SLO.
Za slovenski film se po tem pravilniku
šteje film, pri katerem ima večinski producentski delež slovenski producent ali
je pretežno posnet v slovenskem jeziku ali gre za dela, ki so producirana v madžarskem
in italijanskem jeziku, če so namenjena madžarski ali italijanski narodni
skupnosti, ki živita na območju Republike Slovenije, ter manjšinske
koprodukcije.
RTV SLO sodeluje na razpisu le s finančnim
koprodukcijskim vložkom.
Finančni vložek, ki ga RTV SLO vloži v
projekte, krije vse faze realizacije projekta do vključno izdelave končne
kopije AV dela, ne krije pa stroškov promocije in distribucije dela.
Neodvisni producent, ki je s prijavljenim
projektom izbran na razpisu, mora pred podpisom pogodbe z RTV SLO zagotoviti,
da ob realizaciji AV projekta RTV SLO pridobi materialne avtorske pravice za
televizijsko, kabelsko, satelitsko, spletno in drugo predvajanje projekta pod
pogoji, določenimi v pogodbi o sofinanciranju (koprodukcijski pogodbi), in pravice
za arhiviranje projekta kot dela lastne programske produkcije v skladu z
zakonom, ki ureja delovanje RTV SLO. Prijavitelj mora zagotoviti, da RTV SLO
pridobi pravice iz tega odstavka najkasneje po enem letu od zaključka rednega
kinematografskega predvajanja v Republiki Sloveniji.
RTV SLO bo na razpisu izbrane projekte po
zaključku rednega javnega kinematografskega predvajanja uvrstila v svoj
programsko-produkcijski načrt v skladu z vsebinskimi, tehničnimi in
programskimi standardi javne televizije.
8. člen
Na razpis se lahko prijavijo le
prijavitelji, ki izpolnjujejo naslednje pogoje:
1.     
Prijavitelj projekta je neodvisni producent po zakonu, ki ureja medije.
2.     
Prijavitelj projekta in z njim povezane osebe imajo na dan prijave na
razpis poravnane vse zapadle finančne in druge obveznosti do RTV SLO.
3.     
Prijavitelj prijavlja slovensko AV delo, ki v času prijave še ni
realizirano oziroma dokončano.
4.     
AV delo se bo po zaključku rednega kinematografskega predvajanja
prikazovalo v televizijskih programih RTV SLO.
5.     
AV delo je po svoji vsebini skladno z zakonskim namenom in poslanstvom
RTV SLO kot pravne osebe javnega prava posebnega nacionalnega in kulturnega
pomena in zakonom, ki ureja medije.
6.     
AV delo bo ustrezalo tudi vsem vsebinskim in tehničnim standardom za
prikazovanje na javni televiziji.
7.     
Proti osebi prijavitelja ali z njo povezani osebi ni uveden postopek
zaradi insolventnosti ali prisilnega prenehanja po Zakonu o finančnem
poslovanju, postopkih zaradi insolventnosti in prisilnem prenehanju (Uradni
list RS, št. 126/07, 40/09, 59/09, 52/10, 106/10, 26/11 in 47/11) ali področnem
zakonu, oziroma ni začet drugi postopek prenehanja osebe prijavitelja ali z njo
povezane osebe.
9. člen
Izpolnjevanje pogojev iz prejšnjega člena
tega pravilnika ugotavlja RTV SLO po uradni dolžnosti, kadar se ti vodijo v
uradnih evidencah oseb javnega prava, ali pa se izpolnjevanje pogojev ugotavlja
na podlagi prijaviteljeve vloge ter predloženih dokazil, in sicer na naslednji
način:
1.     
Registracija za izvajanje dejavnosti produkcije AV del – RTV SLO
ugotavlja po uradni dolžnosti na podlagi javnopravne evidence AJPES v skladu z
Uredbo o standardni klasifikaciji dejavnosti (Uradni list RS, št. 69/07 in
17/08), pri čemer se kot ustrezna dejavnost upošteva dejavnost pod
klasifikacijsko številko: J59.110. Osebe, pri katerih ustrezna dejavnost ni
razvidna iz javnopravne evidence AJPES (npr. društva), so dolžne same
predložiti ustrezno dokazilo (npr. statut), iz katerega izhaja, da so
registrirane za izvajanje dejavnosti produkcije, in ki na dan prijave na razpis
ni staro več kot tri mesece.
2.     
Sedež prijavitelja – RTV SLO ugotavlja po uradni dolžnosti na podlagi
podatkov javnopravne evidence AJPES.
3.     
Prijavitelj ni vključen v organizacijsko strukturo oziroma pravno
osebnost izdajatelja televizijskega programa – podpisana izjava upravičenega
zastopnika prijavitelja.
4.     
Izdajatelj televizijskega programa ima v osebi prijavitelja največ
petindvajset (25) odstotni delež kapitala ali upravljavskih oziroma glasovalnih
pravic v njenem premoženju (samo pri neodvisnih producentih) – RTV SLO
ugotavlja po uradni dolžnosti na podlagi podatkov javnopravne evidence AJPES.
5.     
Prijavitelj po naročilu posameznega izdajatelja televizijskega programa
ustvari največ polovico svoje produkcije na leto – prijaviteljev seznam
ustvarjene produkcije v preteklem letu, ki ga podpiše upravičeni zastopnik
prijavitelja.
6.     
Evropska dela tvorijo večinski delež prijaviteljeve avdiovizualne
produkcije v zadnjih treh letih – prijaviteljev seznam ustvarjene produkcije v
preteklih treh letih, ki ga podpiše upravičeni zastopnik prijavitelja.
7.     
Prijavitelj in z njim povezane osebe imajo poravnane vse zapadle
finančne in druge obveznosti do RTV SLO – RTV SLO ugotavlja po uradni dolžnosti
na podlagi potrdila finančne službe RTV SLO in skrbnikov pogodb pri RTV SLO.
8.     
Prijavljeno delo je slovensko AV delo – vloga prijavitelja (sinopsis,
treatment, scenarij).
9.     
AV delo se bo po zaključku rednega kinematografskega predvajanja
prikazovalo na televizijskih programih RTV SLO – dokumentacija prijavitelja (iz
dokumentacije mora izhajati, da prijavitelj ni sprejel zavez, ki bi po končanem
kinematografskem predvajanju onemogočale RTV SLO prikazovanje AV dela na
lastnih programih).
10.  
AV je po svoji vsebini skladno z zakonskim namenom in poslanstvom RTV
SLO kot pravne osebe javnega prava posebnega nacionalnega in kulturnega pomena
in zakonom, ki ureja medije – vloga prijavitelja (sinopsis, treatment,
scenarij).
11.  
Proti osebi prijavitelja ali z njo povezani osebi ni uveden postopek
zaradi insolventnosti ali prisilnega prenehanja po Zakonu o finančnem
poslovanju, postopkih zaradi insolventnosti in prisilnem prenehanju (Uradni
list RS, št. 126/07, 40/09, 59/09, 52/10, 106/10, 26/11 in 47/11) ali področnem
zakonu, oziroma ni začet drugi postopek prenehanja osebe prijavitelja ali z njo
povezane osebe – izjava prijavitelja, RTV SLO pa to lahko ugotavlja tudi po
uradni dolžnosti na podlagi javnopravne evidence AJPES ter drugih javnih
podatkov (npr. sodni register).
10. člen
Prijavitelj, ki je pridobil proračunska
sredstva s področja AV medijev, ki jih sofinancira Republika Slovenija ali tuj
javni financer (npr. Eurimages, evropski programi), ne sme s sredstvi RTV SLO
kriti istih stroškov kot jih je kril ali jih namerava kriti s sredstvi, ki jih
je pridobil na drugem skladu s področja AV medijev, ki jih sofinancira
Republika Slovenija ali tuj javni financer.
Ob drugi in vsaki naslednji prijavi istega
projekta na razpis mora prijavitelj pisno obrazložiti razloge za ponovno
prijavo. RTV SLO takega projekta ni dolžna vsebinsko obravnavati, oziroma si pridrži
pravico, da ga ne točkuje, če oceni, da se projekt bistveno ne razlikuje od
prejšnje prijave oziroma prijav.
11. člen
RTV SLO ne sofinancira prijavljenih
projektov prijavitelja:
-       
če so bile z revizijo kateregakoli projekta prijavitelja, ki ga je sofinancirala
RTV SLO, v obdobju petih let pred objavo razpisa ugotovljene nepravilnosti in
če prijavitelj v roku šestih mesecev od dokončanja revizije le-teh ni odpravil;
-       
če prijavitelj v obdobju petih let pred objavo razpisa, na katerega se
prijavlja, ni dokončal sofinanciranega projekta s strani RTV SLO in RTV SLO ni
povrnil že izplačanih sredstev skupaj z zakonskimi zamudnimi obrestmu za
nedokončan projekt;
-       
če prijavitelj v obdobju petih let pred objavo razpisa za katerikoli
sofinanciran projekt s strani RTV SLO ni opravil predpisane revizije projekta.
12. člen
Prijavitelji morajo ob prijavi projektov na
razpis predložiti RTV SLO naslednje obvezne priloge in izjave:
1.     
Seznam predvidene avtorsko-umetniške in tehnično-izvedbene ekipe, ki bo
sodelovala pri realizaciji projekta.
2.     
Izjave, predpogodbe ali pogodbe s predvidenimi soavtorji AV dela in
avtorji prispevkov.
3.     
Reference režiserja.
4.     
Režijska eksplikacija (režiserjev vidik obravnave in pristopa k temi).
5.     
Sinopsis.
6.     
Treatment in scenarij (če za prijavo oziroma predložitev ponudbe
zadostuje samo treatment, mora prijavitelj oddati RTV SLO scenarij najkasneje
do prvega snemalnega dne projekta).
7.     
Likovna zasnova filma in zgodboris (pri animirabnih filmih).
8.     
Predračun oziroma finančni načrt projekta, iz katerega izhaja zaključena
finančna konstrukcija projekta.
9.     
Terminski načrt realizacije projekta, vključno z datumom dokončanja
projekta.
10.  
Reference prijavitelja (producenta).
11.  
Reference glavnega animatorja (pri animiranih filmih).
12.  
Prijaviteljev seznam ustvarjene produkcije v preteklem letu oziroma
prijaviteljev seznam ustvarjene produkcije v preteklih treh letih, ki ga potrdi
upravičeni zastopnik prijavitelja.
13.  
Na vsaki strani parafiran in žigosan vzorec koprodukcijske pogodbe s
strani upravičenega zastopnika prijavitelja.
14.  
Izjava, da prijavitelj z oddajo vloge sprejema pogoje javnega razpisa
oziroma koprodukcijskega sodelovanja z RTV SLO po tem pravilniku, ki jo podpiše
upravičeni zastopnik prijavitelja.
15.  
Izjava, da proti osebi prijavitelja ali z njo povezani osebi ni uveden
postopek zaradi insolventnosti ali prisilnega prenehanja po Zakonu o finančnem
poslovanju, postopkih zaradi insolventnosti in prisilnem prenehanju (Uradni
list RS, št. 126/07, 40/09, 59/09, 52/10, 106/10, 26/11 in 47/11) ali področnem
zakonu, oziroma ni začet drugi postopek prenehanja osebe prijavitelja ali z njo
povezane osebe, ki jo podpiše upravičeni zastopnik prijavitelja.
16.  
Izjava, da prijavitelj ni vključen v organizacijsko strukturo oziroma
pravno osebnost izdajatelja televizijskega programa, ki jo podpiše upravičeni
zastopnik prijavitelja.
17.  
Sklenjene koprodukcijske predpogodbe ali pogodbe z drugimi koproducenti
pri projektu.
18.  
Predpogodbe ali pogodbe z drugimi vlagatelji v projekt (npr. s
sponzorji, donatorji, domači in tuji javni sofinancerji kot na primer: Slovenski
filmski center, javna agencija Republike Slovenije (v nadaljnjem besedilu:
SFC), Filmski studio Viba film Ljubljana, državni organi, lokalne skupnosti,
nosilci javnih pooblastil, Eurimages, evropski programi).
19.  
Dokončna odločba SFC o sofinanciranju, kadar je prijaviteljev projekt
izbran v nacionalni filmski in AV program SFC.
20.  
Pisno dokazilo o zagotovljeni kinematografski distribuciji po dokončanju
projekta, z navedbo kinematografa in predvidenega trajanja kinematografske
distribucije.
Če RTV SLO objavi priloge in izjave iz
prejšnjega odstavka tega člena na spletnih straneh oziroma kot del razpisne
dokumentacije, se te priloge in izjave obvezno predložijo na predpisanih in
objavljenih obrazcih RTV SLO.
Izpolnjevanje pogojev iz tega člena
pravilnika je pogoj za formalno popolnost in vsebinsko obravnavanje oddanih
vlog na razpis. Vloge, ki teh pogojev ne izpolnjujejo, se s posamičnim sklepom
zavržejo.
13. člen
Izpolnjevanje pogojev se ugotavlja v fazi
odpiranja vlog pri pristojni komisiji RTV SLO za odpiranje vlog, ki v primeru
neizpolnjevanja pogojev pozove prijavitelja, naj v roku petih dni od prejetja
poziva vlogo ustrezno dopolni. Prijavitelja se v primeru nejasnosti pozove tudi
k ustrezni obrazložitvi posameznih elementov vloge, na podlagi katerih se ugotavlja
upravičenost kandidiranja.
14. člen
RTV SLO ravna z vsemi podatki iz prejetih
vlog v skladu z zakonom, ki ureja varstvo osebnih podatkov.
RTV SLO je dolžna varovati vse poslovne
skrivnosti, ki jih kot take označijo prijavitelji projektov. Ne glede na
označbo prijaviteljev se kot poslovne skrivnosti ne štejejo podatki, ki imajo
po zakonu naravo informacije javnega značaja ali pa jih smejo organi
pridobivati za namene izvrševanja svojih zakonskih pooblastil.
15. člen
RTV SLO lahko izda prijavitelju pismo o
potrditvi (Letter of Confirmation). To se izda le za tiste projekte, pri
katerih je za njihovo realizacijo RTV SLO že sklenila pogodbo o
koprodukcijskemu sodelovanju.
III. IZVAJANJE POSTOPKOV JAVNIH RAZPISOV ZA IZDELAVO FILMOV
NEODVISNIH PRODUCENTOV ZA JAVNO KINEMATOGRAFSKO PREDVAJANJE
16. člen
Z besedilom posameznega razpisa se določita
okvirna vrednost razpisanih sredstev in najvišji možni znesek sofinanciranja,
ki ga bo RTV SLO vložila v projekte, ob upoštevanju omejitev ZSFCJA.
17. člen
Razpis se izvaja po naslednjih fazah: 
a.     
uvedba postopka:
- 
priprava podlag za sprejem sklepa o začetku postopka;
- 
sprejem sklepa o začetku postopka;
- 
objava razpisa;
b.     
priprava vlog za obravnavo ter zavrženje:
- 
evidentiranje prispelih vlog;
- 
odpiranje vlog;
- 
pozivanje na dopolnitev nepopolnih vlog in njihovo dopolnjevanje;
- 
izdaja posamičnih sklepov o zavrženju nepopolnih in nepravočasnih vlog
ter vlog, ki jih niso vložile upravičene osebe;
c.     
ocenjevanje in vrednotenje vlog:
- 
ocenjevanje in vrednotenje ustreznih vlog;
- 
oblikovanje končnega predloga strokovne komisije;
d.     
izbor projektov: izdaja posamičnih odločb o odobritvi ali zavrnitvi
sofinanciranja projekta.
18. člen
Generalni direktor RTV SLO sprejme sklep o
začetku postopka razpisa, s katerim določi: 
-       
razpisno področje;
-       
postopek;
-       
okvirno vrednost razpisanih sredstev, ki jih bo RTV SLO vložila v
projekte;
-       
višino sofinanciranja posameznega projekta oziroma najvišji znesek
sofinanciranja;
-       
datum objave;
-       
besedilo razpisa;
-       
uradne osebe za izvedbo razpisa.
19. člen
Besedilo razpisa se objavi v Uradnem listu
Republike Slovenije in na spletnem mestu RTV SLO.
V času razpisa mora biti dokumentacija
razpisa dosegljiva vsem zainteresiranim prijaviteljem na spletni strani in
sedežu RTV SLO.
20. člen
Besedilo objave razpisa mora vsebovati
najmanj:
-       
datum začetka in konca razpisa,
-       
skrajni rok, v katerem morajo biti poslane vloge,
-       
način pošiljanja in vsebino vlog, z obvestilom prijaviteljem, naj na
sprednjo stran ovojnice napišejo oznako »Ne odpiraj, vloga za javni razpis za
izdelavo filmov neodvisnih producentov za javno kinematografsko predvajanje«,
na zadnjo stran ovojnice pa ime oziroma naziv in naslov oziroma sedež
prijavitelja,
-       
področje razpisa in vrsto projektov, ki so predmet razpisa,
-       
pogoje, ki jih morajo izpolnjevati prijavitelji projektov,
-       
kriterije, ki jih mora izpolnjevati projekt za sofinanciranje,
-       
minimalno število točk, ki jih mora projekt doseči, da lahko pristopi k
sklenitvi pogodbe o sofinanciranju z RTV SLO,
-       
okvirno vrednost razpisanih sredstev, ki jih bo RTV SLO vložila v
projekte;
-       
višino sofinanciranja posameznega projekta oziroma najvišji znesek
sofinanciranja;
-       
pristojne uslužbence RTV SLO za izvedbo razpisa in
-       
informacijo o morebitni podrobnejši dokumentaciji, ki je prijaviteljem
na razpolago.
Poleg navedenih podatkov iz prejšnjega
odstavka tega člena se lahko objavijo tudi drugi podatki, če so potrebni glede
na vrsto predmeta razpisa. Vsebino podrobnejše dokumentacije posebej določi
besedilo razpisa.
21. člen
Vloge se lahko oddajo na sedežu RTV SLO,
pošljejo po pošti ali preko osebe, ki opravlja posredovanje vlog kot svojo
dejavnost. Vloge se sprejemajo v glavni pisarni (vložišču) RTV SLO.
Vsaka vloga in njene dopolnitve se
evidentirajo kot ena zadeva.
Uradna oseba glavne pisarne, ki sprejema
vloge, prispele na razpis, na vsaki vlogi, ne da bi je odprla, jasno označi
datum in uro vložitve vloge oziroma datum in uro oddaje na pošti. Na enak način
evidentira tudi vsako dopolnitev oziroma spremembo vloge.
22. člen
Vloge, ki prispejo na razpis, odpre
pristojna komisija RTV SLO za odpiranje vlog, ki jo s sklepom imenuje generalni
direktor RTV SLO. Komisijo sestavljajo najmanj trije člani, generalni direktor
RTV SLO pa lahko s sklepom določi tudi nadomestne člane, ki nadomestijo člane
komisije v primeru njihove odsotnosti ali zadržanosti.
Odpiranju sme prisostvovati predstavnik
prijavitelja, ki kandidira na razpisu, RTV SLO pa mora pred odpiranjem
prispelih vlog in njihovih dopolnitev na spletnih straneh objaviti obvestilo o
času in kraju odpiranja vlog oziroma dopolnitev.
23. člen
O odpiranju vlog se piše zapisnik, ki
vsebuje najmanj naslednje podatke:
-       
naziv in sedež RTV SLO;
-       
datum in čas začetka ter konca odpiranja vlog;
-       
imena navzočih ter odsotnih članov komisije;
-       
imena navzočih oseb, ki kandidirajo na razpisu, oziroma njihovih predstavnikov;
-       
seznam prispelih vlog z navedbo šifre vloge, nazivom oziroma imenom
prijavitelja ter naslovom projekta in
-       
ugotovitve o pravočasnosti in popolnosti prispelih vlog ter o
upravičenosti oseb, ki so vloge podale.
24. člen
Za vsako vlogo komisija iz prejšnjega
odstavka tega člena ugotovi, ali je pravočasna, ali je popolna in ali jo je
podala oseba, ki izpolnjuje v razpisu določene pogoje (upravičena oseba).
Če komisija za odpiranje vlog ugotovi, da
je vloga formalno nepopolna, mora prijavitelja pisno pozvati, da jo dopolni v
petih dneh od prejema poziva k dopolnitvi. Poziv k dopolnitvi se pošilja po
pravilih splošnega upravnega postopka, poleg tega pa lahko tudi v elektronski
obliki na naslov, ki ga je prijavitelj navedel v vlogi, če prijavitelj s tem soglaša.
V pozivu k dopolnitvi je treba prijavitelja opozoriti, da bo vloga s sklepom
zavržena kot nepopolna, če v zahtevanem roku ne bo v celoti dopolnjena.
Komisija za odpiranje vlog pripravi
poročilo o vlogah, ki so bile pravočasno in v celoti dopolnjene. Poročilo mora
vsebovati podatke, določene v prejšnjem členu tega pravilnika.
25. člen
Če prijavitelj za isti projekt na razpis
pošlje več vlog, se obravnava prva vloga, ostale pa se zavržejo, razen če jih
je mogoče obravnavati kot dopolnitve ali spremembe prve vloge.
26. člen
Vloge, ki niso pravočasne, ali niso
popolne, ali ki jih ni vložila upravičena oseba, zavrže generalni direktor RTV
SLO s posamičnim sklepom.
Vloga, prispela na razpis, je pravočasna,
če je prispela v roku, določenem v besedilu razpisa.
Vloga je popolna, če vsebuje vse obvezne
sestavine, ki jih določa besedilo razpisa. Za popolno se šteje tudi nepopolna
vloga, ki jo je prijavitelj v celoti dopolnil v petih dneh od prejema poziva k
dopolnitvi. Vloga se šteje za popolno tudi v primeru, da se je prijavitelj na
isti razpis prijavil z več projekti in je samo eni od vlog priložil vse obvezne
sestavine.
Upravičena oseba je tista oseba, katere
vloga izpolnjuje pogoje, določene v besedilu razpisa. Izpolnjevanje pogojev se
ugotavlja na podlagi obveznih dokazil in vloge stranke.
27. člen
Komisija za odpiranje vlog predloži vloge,
za katere je ugotovila, da so pravočasne, popolne in da so jih vložile
upravičene osebe, pristojni strokovni komisiji v nadaljnjo obravnavo.
O pravočasnih in popolnih vlogah, ki so jih
poslale upravičene osebe, komisija za odpiranje vlog pripravi za strokovno
komisijo poročilo, ki vsebuje:
-       
seznam prispelih vlog z navedbo šifre vloge,
-       
nazive oziroma imena prijaviteljev,
-       
naslove projektov.
IV. STROKOVNE KOMISIJE ZA OCENJEVANJE PROJEKTOV
28. člen
Za strokovno presojo in ocenjevanje
prispelih AV projektov so pristojne strokovne komisije, ki so posvetovalna
telesa generalnega direktorja RTV SLO.
Poleg nalog iz prejšnjega odstavka tega
člena dajejo strokovne komisije tudi mnenja, pripravljajo predloge in
priporočila glede izvajanja razpisa ter opravljajo druge naloge v skladu s
sklepom o imenovanju.
Naloge komisij podrobneje določi generalni
direktor RTV SLO s sklepom o imenovanju.
29. člen
Posamezno strokovno komisijo sestavljajo
najmanj trije in največ sedem članov, ki jih iz vrst zaposlenih na RTV SLO,
zlasti programskih delavcev, in/ali zunanjih strokovnjakov s sklepom imenuje
generalni direktor RTV SLO. Generalni direktor RTV SLO lahko s sklepom imenuje
tudi nadomestne člane, ki nadomestijo člane strokovne komisije v primeru
njihove zadržanosti ali odsotnosti ali v primeru ugotovljene interesne
povezanosti s predmetom odločanja.
Mandat članov komisije se določi s sklepom
o imenovanju in traja praviloma za čas izvedbe posameznega razpisa oziroma vseh
razpisnih opravil, ki jih je komisija dolžna izvesti po predpisih. Član
komisije je po preteku mandata lahko ponovno imenovan.
Strokovno-administrativna dela za posamezno
komisijo opravlja pristojni uslužbenec RTV SLO (v nadaljnjem besedilu:
uslužbenec), ki ga s sklepom o imenovanju komisije določi generalni direktor
RTV SLO.
30. člen
Komisija dela in odloča na sejah, ki jih
sklicuje predsednik komisije s pomočjo pristojnega uslužbenca RTV SLO.
Seja mora biti sklicana praviloma najmanj
pet dni pred zasedanjem.
Seje vodi predsednik komisije s pomočjo
pristojnega uslužbenca RTV SLO.
Komisija je sklepčna, če je na seji
prisotnih več kot polovica njenih članov.
Komisija sprejema sklepe z večino glasov
vseh članov.
Predsednik komisije lahko s pomočjo
pristojnega uslužbenca RTV SLO skliče tudi dopisno sejo, ki lahko poteka tudi v
elektronski obliki. Rok za pošiljanje sporočil ne sme biti krajši od štirih ur
in ne daljši od treh dni.
Dela komisij se lahko udeležijo vse
zainteresirane in vabljene osebe ter zaposleni na RTV SLO.
31. člen
O delu komisije in njenih sejah, tudi
dopisnih, se vodi zapisnik, ki obsega najmanj:
-       
podatke o udeležbi na seji,
-       
dnevni red,
-       
podatke o delu na seji, zlasti o predlogih, o katerih se je
razpravljalo,
-       
sklepe, ki so bili na seji sprejeti.
Vsak član ima pravico do vpogleda v
zapisnik in pravico podati na zapisnik ločeno mnenje.
Zapisnik vodi uslužbenec, izjemoma ga lahko
vodi kdo drug. V primeru, da se seje udeležita dva ali več uslužbencev, se na
začetku seje določi, kateri bo vodil zapisnik.
Zapisnik podpišejo člani komisije in
uslužbenec.
32. člen
Komisija praviloma deluje v prostorih RTV
SLO, izjemoma pa tudi drugje, če je to nujno potrebno za izvedbo razpisa, če se
to lahko racionalno omogoči glede na razpoložljiva sredstva in če s tem soglaša
generalni direktor RTV SLO.
Uslužbenci morajo usklajevati delo komisije
tako, da lahko komisija na eni seji obravnava zadeve iz čim več področij, ki
jih pokriva.
33. člen
Člani komisij svoje delo izkažejo s
strokovnimi mnenji, predlogi aktov, priporočili, obrazložitvami in
utemeljitvami.
Pri podaji ocene in predloga lahko
strokovna komisija pridobi mnenje in podatke ustreznih strokovnih služb RTV SLO
ali drugih zunanjih strokovnjakov s področja njenega dela. Pridobitev mnenja
drugih zunanjih strokovnjakov odobri generalni direktor RTV SLO v skladu z
razpoložljivimi sredstvi.
34. člen
Člani komisije imajo pravico do nagrade, ki
se na podlagi njihovih pisnih prispevkov oziroma pisnih mnenj ovrednoti kot
avtorsko delo. Člani komisije, ki so zaposleni pri RTV SLO, niso upravičeni do
nagrade.
Podlaga za izplačilo honorarjev članom
komisij so sklenjene pogodbe, predloženi dokumenti iz prejšnjega odstavka tega
člena in podpisano delno ali zaključno poročilo o opravljenem delu.
35. člen
Član komisije ne sme sodelovati pri
odločanju o zadevah, na katere je kakorkoli poslovno ali osebno vezan, zlasti
kot prijavitelj projekta, glavni soavtor ali avtor prispevkov, drugi sodelujoči
pri projektu ali kot član organov osebe prijavitelja ali z njim povezane osebe.
Člani komisije do sprejetja odločitve ne
smejo nepooblaščeno dajati informacij o zadevah, ki jih obravnavajo in so v
pristojnosti odločanja generalnega direktorja RTV SLO.
36. člen
Član komisije je lahko razrešen pred
potekom mandata, za katerega je imenovan, če:
-       
sam zahteva razrešitev,
-       
se ne udeležuje sej (praviloma treh zaporednih),
-       
pri svojem delu ne ravna v skladu z zakonom in predpisi,
-       
ne izvršuje svojih nalog oziroma jih ne opravlja strokovno,
-       
nepooblaščeno daje informacije o zadevah, ki jih komisija obravnava in
so v pristojnosti odločanja generalnega direktorja RTV SLO,
-       
se ugotovi, da je kakorkoli poslovno ali osebno vezan oziroma
zainteresiran za pridobitev sredstev, ki so predmet obravnave komisije, zlasti
kot prijavitelj projekta, glavni soavtor ali avtor prispevkov, drugi sodelujoči
pri projektu ali kot član organov osebe prijavitelja ali z njim povezane osebe.
V primeru predčasne razrešitve člana se za
čas do izteka mandata komisije imenuje nov član.
V. OCENJEVANJE IN VREDNOTENJE PROJEKTOV
37. člen
RTV SLO na razpisih sofinancira zlasti:
-       
kratke, srednjemetražne in celovečerne filme,
-       
igrane, animirane, dokumentarne, dokumentarno-animirane in
igrano-dokumentarne filme,
-       
otroške in mladinske filme,
-       
kinematografske filmske projekte, ki se lahko realizirajo tudi kot
televizijske nanizanke ali nadaljevanke.
38. člen
Merila za ocenjevanje igranih,
dokumentarnih in igrano-dokumentarnih filmov:
a)    
ocena scenarija                                                                                                      do
45 točk
- 
univerzalnost, relevantnost in izvirnost teme                                                       do
15 točk
struktura in dramaturški
potencial scenarija, doslednost karakterizacije likov   do 20 točk
- 
pričakovana privlačnost filma za slovenski in evropski oziroma
mednarodni kulturni prostor
                                                                                do
10 točk
b)    
ocena režiserja                                                                                                       do
20 točk
- 
odmevnost ustvarjalnega dela na AV področju                                                   do
10 točk
- 
ocena režijske eksplikacije                                                                                  do
10 točk
c)    
ocena producenta                                                                                                  do
20 točk
- 
odmevnost producentskega dela na AV področju (strokovna in
finančna kredibilnost
producenta glede na realizirane projekte,
njihovo udeležbo in
dosežke na festivalih ter uspešnost pri gledalcih)               do 20 točk
d)     ocena okvirnega finančnega in terminskega načrta za produkcijo
filma              do 15 točk
(utemeljenost finančnega načrta in predračuna za realizacijo filma
v posameznih postavkah, višina zagotovljenega lastnega deleža, deležev
koproducentov in drugih sofinancerjev; ustreznost terminskega načrta). 
39. člen
Merila za ocenjevanje animiranih in
dokumentarno-animiranih filmov:
a)     ocena scenarija                                                                                                   do
25 točk
(univerzalnostin relevantnost teme, izvirnost projekta in pripovednega
postopka ter pričakovana privlačnost filma za slovenski in evropski oz.
mednarodni kulturni prostor)
b)     ocena likovne zasnove filma in (osnutka) zgodborisa                                        do
15 točk
(izvirnost likovne zasnove, karakterizacija likov, estetske kakovosti,
pričakovana zahtevnost izvedbe) 
c)     ocena režiserja                                                                                                    do
20 točk
- 
odmevnost ustvarjalnega dela na AV področju                                                do
10 točk
- 
ocena režijske eksplikacije                                                                               do
10 točk
(vizualna podoba filma, drugi
segmenti, ki so za film specifični oziroma so dodana vrednost filma)
d)    
ocena glavnega animatorja                                                                                 do
10 točk
- 
odmevnost ustvarjalnega dela na AV področju
e)    
ocena producenta                                                                                                do
20 točk
- 
odmevnost producentskega dela na AV področju (strokovna
in finančna kredibilnost
producenta glede na realizirane projekte,
njihov udeležbo in dosežke
na festivalih ter uspešnost pri gledalcih)
f)      ocena okvirnega finančnega in terminskega načrta za produkcijo filma           do
10 točk
(utemeljenost finančnega načrta in predračuna za realizacijo filma
v posameznih postavkah, višina zagotovljenega lastnega deleža, deležev
koproducentov in drugih sofinancerjev; ustreznost terminskega načrta).
40. člen
Z besedilom razpisa se lahko določijo tudi
prednostni kriteriji glede na žanr, vsebino in programske usmeritve RTV SLO.
Prednostni kriterij pomeni dodatno število točk, ki jih prejmejo projekti, ki
ta kriterij izpolnjujejo.
41. člen
Vsak član komisije poda oceno v skladu z
merili iz tega pravilnika in prednostnimi kriteriji, ki so lahko določeni z
besedilom razpisa, skupna ocena pri posameznem merilu oziroma kriteriju pa se
dobi tako, da se seštevek vseh ocen članov komisije deli s skupnim številom
članov komisije, ki je merilo ocenilo.
Na razpisu so v skladu z razpoložljivimi
sredstvi izbrani tisti projekti, ki so ocenjeni najvišje.
Z besedilom razpisa se lahko določi
najmanjše skupno število točk, ki jih mora posamezen projekt doseči, da ga
strokovna komisija predlaga generalnemu direktorju RTV SLO za sprejem v
sofinanciranje. Projekti, ki ne dosežejo tako določenega najmanjšega števila
točk, ne morejo biti predlagani in sprejeti v sofinanciranje. Če noben projekt
ne doseže najmanjšega določenega števila točk, se noben projekt ne sprejme v
sofinanciranje, generalni direktor RTV SLO pa lahko odloči, da se razpis
ponovi.
42. člen
Strokovna komisija oceni in ovrednoti, ali
izpolnjuje predlagani projekt umetniške, kulturne, strokovne in druge kriterije
ter zahteve, določene v objavi razpisa, in predlaga generalnemu direktorju RTV
SLO:
-       
da vlogo zavrne, ker ne izpolnjuje navedenih kriterijev in zahtev,
oziroma ne dosega zadostnega števila točk;
-       
da RTV SLO pristopi k projektu kot koproducent z določenim finančnim
vložkom iz sredstev, ki so na voljo na razpisu.
Če strokovna komisija predlaga, da RTV SLO
pristopi k projektu kot koproducent z določenim finančnim vložkom, komisija
pripravi generalnemu direktorju RTV SLO predlog financiranja, upoštevajoč
realnost prijavljenega predračuna in omejitve višine sofinanciranja po tem
pravilniku in besedilu razpisa.
Pri predlogu lahko strokovna komisija
oziroma pristojne službe RTV SLO povabijo posamezne prijavitelje k usklajevanju
predlaganih projektnih parametrov, zlasti finančnih in tehničnih parametrov. Če
se prijavitelj neupravičeno ne odzove vabilu RTV SLO k usklajevanju, se šteje,
da je umaknil vlogo za sofinanciranje.
O usklajevanju iz prejšnjega odstavka tega
člena se napravi zapisnik.
43. člen
Na podlagi ocene projektov strokovna
komisija pripravi generalnemu direktorju RTV SLO poročilo, ki mora vsebovati:
-       
šifro vloge;
-       
podatke o prijavitelju;
-       
naslov projekta, navedenega v vlogi;
-       
mnenje in obrazložene ocene projektov, prijavljenih na razpis;
-       
predlog, kateri projekti naj se financirajo in kateri naj se zavrnejo
ter
-       
predlog o višini oziroma deležu sofinanciranja projekta.
Poročilo iz prejšnjega odstavka tega člena
lahko vsebuje tudi po prednostnem redu razvrščeno rezervno listo projektov
ustreznih vlog, ki lahko postanejo predmet sofinanciranja v primeru sprostitve
ali povečanja sredstev ali rezervno listo, na podlagi katere se lahko povečuje
obseg sofinanciranja že odobrenih projektov.
44. člen
Na podlagi poročila strokovne komisije
generalni direktor RTV SLO z odločbo zavrne vlogo, ki ne izpolnjuje umetniških,
kulturnih, strokovnih in drugih kriterijev ter zahtev, ali z odločbo odloči, da
se posamezen projekt sprejme v sofinanciranje ter določi višino finančnega
koprodukcijskega vložka RTV SLO. Obseg obveznosti in način njihove izpolnitve
se podrobneje določita s pogodbo o sofinanciranju, ki jo RTV SLO sklene s
prijaviteljem izbranega projekta na podlagi odločbe o izbiri projekta v
sofinanciranje, ki jo izda RTV SLO.
Če se generalni direktor RTV SLO ne strinja
z mnenji in ocenami strokovne komisije o sofinanciranju projektov, lahko
sprejme odločitev, ki ne sledi mnenjem in ocenam strokovne komisije. V tem
primeru mora generalni direktor razloge za takšno odločitev obrazložiti. Obrazložitev
mora generalni direktor RTV SLO nemudoma posredovati programskemu svetu RTV
SLO, ki mora na prvi naslednji seji o tem sprejeti mnenje. Posredovanje
obrazložitve razlogov iz prejšnjega stavka ne zadrži odločitve generalnega
direktorja.
RTV SLO ne sme sprejeti v sofinanciranje
projekta, ki ni pri ocenjevanju pri strokovni komisiji dosegel minimalnega
predpisanega skupnega števila točk. Če več predlaganih projektov presega
minimalno predpisano število točk, RTV SLO izbere tiste, ki so ocenjeni najvišje,
ima pa RTV SLO tudi pravico ne izbrati nobenega projekta, za kar mora generalni
direktor podati utemeljeno obrazložitev.
VI. ODLOČBA O IZBIRI
45. člen
Na podlagi končnega predloga strokovne
komisije generalni direktor RTV SLO izda o vsaki ustrezni vlogi, prispeli na
razpis, posamično odločbo, s katero odloči o odobritvi koprodukcijske udeležbe
RTV SLO ter o oblikah in višini finančnega koprodukcijskega vložka RTV SLO ali
o zavrnitvi koprodukcijske udeležbe RTV SLO pri prijavljenem slovenskem AV delu.
Generalni direktor RTV SLO ne izda odločbe,
če se ugotovi, da je v postopku prišlo do bistvenih kršitev postopka, očitne
kršitve kriterijev vrednotenja in ocenjevanja ali predlogov, ki ne izpolnjujejo
pogojev javnega razpisa. Generalni direktor RTV SLO v tem primeru zahteva
odpravo napak ali/in ponovno ocenjevanje.
46. člen
RTV SLO sofinancira projekte največ do 80
odstotkov vseh izkazanih upravičenih stroškov oziroma do najvišjega zneska,
določenega v besedilu razpisa.
Ne glede na določbe prejšnjega odstavka
tega člena RTV SLO sofinancira projekte največ do odstotka, ki ga v finančni
konstrukciji glede na celotno predračunsko vrednost projekta ne krijejo že
drugi sofinancerji in koproducenti.
47. člen
Zoper sklep o zavrženju in odločbo RTV SLO
ima prijavitelj pravico do pritožbe v roku 15 dni od dneva njene vročitve. O
pritožbi odloča ministrstvo, pristojno za kulturo.
Pritožba se vloži pisno ali ustno na
zapisnik pri RTV SLO. Vložena pritožba ne zadrži podpisa pogodb s prijavitelji
izbranih projektov za sofinanciranje.
Predmet pritožbe ne morejo biti merila za
ocenjevanje vlog in pogoji razpisa.
48. člen
Dokončne odločbe iz prejšnjega člena so
podlaga za sklepanje pogodb o sofinanciranju.
Pri pogodbah o sofinanciranju zastopa RTV
SLO generalni direktor.
49. člen
RTV SLO na svojih spletnih straneh redno
objavlja rezultate razpisov. Rezultati se objavijo po vsakem sprejetju ali
zavrnitvi koprodukcijske udeležbe RTV SLO s strani generalnega direktorja RTV
SLO.
Objava rezultatov vsebuje najmanj:
-       
navedbo razpisa in finančnih sredstev, ki so na razpisu namenjena za
koprodukcijsko sodelovanje RTV SLO,
-       
navedbo prijaviteljev in naslovov projektov, pri katerih bo RTV SLO
sodelovala kot koproducent, in pri katerih je koprodukcijsko sodelovanje
zavrnjeno,
-       
celotno predračunsko vrednost posameznega projekta in vrednost koprodukcijske
udeležbe RTV SLO,
-       
navedbo zavrženih vlog in njihovih prijaviteljev.
VII. POGODBA O SOFINANCIRANJU (KOPRODUKCIJSKA POGODBA) IN
NADZOR NAD IZVAJANJEM PROJEKTA
50. člen
Na podlagi dokončne odločbe iz 45. člena
tega pravilnika se sklene pogodba, s katero se uredijo medsebojne pravice in
obveznosti RTV SLO in prijavitelja, katerega projekt je bil sprejet v
sofinanciranje (v nadaljnjem besedilu: pogodba o sofinanciranju ali
koprodukcijska pogodba).
Pred sklenitvijo koprodukcijske pogodbe
lahko RTV SLO povabi izbranega prijavitelja projekta na uskladitev tistih
določb pogodbe, ki jih je treba prilagoditi posebnostim posameznega projekta. O
usklajevanju se sestavi zapisnik.
Na podlagi zapisnika iz prejšnjega odstavka
tega člena, RTV SLO pisno pozove izbranega prijavitelja k sklenitvi
koprodukcijske pogodbe. Če se izbrani prijavitelj projekta v roku 15 dni po
vročitvi poziva ne odzove na poziv, oziroma če v tem roku roku ne sklene
predlagane pogodbe, se šteje, da je odstopil od sofinanciranja projekta, da
pogodba ni sklenjena in da je RTV SLO prosta obveznosti, ki bi zanjo izhajale
iz odločbe o sofinanciranju, na kar mora biti izbrani prijavitelj v pozivu
predhodno opozorjen. Rok za podpis pogodbe se lahko podaljša, če izbrani
prijavitelj RTV SLO pisno sporoči objektivne in utemeljene razloge za
podaljšanje roka.
51. člen
Pogodba mora vsebovati najmanj naslednje
sestavine:
-       
pogodbene stranke (naziv oziroma ime, naslov, davčna številka, številka
transakcijskega računa in zastopnika izvajalca);
-       
predmet pogodbe;
-       
opredelitev vseh koproducentov, ki z vložki sodelujejo pri realizaciji
filma;
-       
določitev glavnega koproducenta (koproducent, ki izkazuje največji
koprodukcijski vložek);
-       
opredelitev drugih morebitnih vlagateljev v projekt (sponzorji,
donatorji, domači in tuji javni financerji itd.) ter vrste in višine njihovih
vložkov;
-       
določitev morebitnega izvršnega producenta ter njegovih pravic in
obveznosti;
-       
obseg, roke in način zagotavljanja sredstev RTV SLO;
-       
vrednost projekta in višino dodeljenih sredstev s strani RTV SLO;
-       
določbo o finančni udeležbi vseh koproducentov, vključno RTV SLO;
-       
terminski plan porabe sredstev;
-       
rok, do katerega lahko izbrani prijavitelj črpa sredstva;
-       
navedbo dokazil in elementov zahtevka za izplačilo dodeljenih sredstev;
-       
skrbnike pogodb vseh pogodbenih strank;
-       
določbo o obveznosti poročanja o izvedbi projekta, obveznosti poročila o
poteku in rezultatih porabe dodeljenih sredstev oziroma najmanj zaključnega
poročila;
-       
določbo, da mora izbrani prijavitelj sproti obveščati RTV SLO o
spremembah, ki lahko vplivajo na izpolnitev pogodbenih obveznosti;
-       
določbo o dolžnosti sodelovanja izbranega prijavitelja (izbrani
prijavitelj se je dolžan odzivati na poziv RTV SLO po posredovanju
dokumentacije in pojasnilih, vezanih na izvedbo projekta);
-       
pravico RTV SLO, da spremlja in nadzira izvajanje pogodbe ter namensko
porabo sredstev;
-       
določbo o obveznosti producenta, da arhirivira projektno obračunsko
dokumentacijo za čas, določen v pogodbi (najmanj 10 let);
-       
določbo, da mora izbrani prijavitelj ob nenamenski porabi dodeljenih
sredstev ali ob neizpolnitvi predmeta pogodbe že izplačana sredstva vrniti RTV
SLO, skupaj z zakonskimi zamudnimi obrestmi;
-       
določbe o sankcijah zaradi neizpolnjevanja pogodbenih obveznosti;
-       
določbo o urejenosti avtorskih in sorodnih pravic na filmu – o prenosu
materialnih avtorskih pravic na producenta;
-       
določbe o izvajanju promocije in distribucije filma v kinematografih;
-       
obveznost predložitve pogodb z distributerji, prodajnimi agenti in
kinematografi, ki jih sklene producent za namene promocije in distribucije
filma;
-       
določbo, da morajo prijavitelji projekte, ki so sprejeti v
sofinanciranje, zaključiti najkasneje v dveh letih od podpisa pogodbe o
sofinanciranju;
-       
opredelitev vseh drugih morebitnih vlagateljev v projekt (sponzorji,
donatorji, domači in tuji javni financerji itd.) ter vrste in višine njihovih
vložkov;
-       
določilo, da bo prijavitelj najkasneje v roku 15 dni seznanil RTV SLO s
pristopom morebitnega novega vlagatelja v projekt in predloži RTV SLO z njim
sklenjeno pogodbo ter določilo, da v primeru odstopanja od finančne
konstrukcije projekta prijavitelj pristopi k spremembam ali prilagoditvam
pogodbe z RTV SLO;
-       
določilo, da pogodba z novim vlagateljem v projekt ne sme biti v
nasprotju s tem pravilnikom in določili koprodukcijske pogodbe, sklenjene z RTV
SLO, saj to pomeni bistveno kršitev pogodbenih obveznosti in pravico RTV SLO,
da odstopi od koprodukcijske pogodbe in zahteva vračilo vseh vloženih sredstev
skupaj z zakonskimi zamudnimi obrestmi, razen če se stranki ne dogovorita
drugače;
-       
določilo o ugotavljanju in določanju končnih deležev na projektu;
-       
dogovor o medsebojnem izvrševanju pravic in obveznosti iz naslova
sodelovanja pri koprodukcijskem projektu (zlasti o spremljanju prihodkov in
načinu delitve prihodkov iz naslova koriščenja filma);
-       
dogovor o izvajanju pravic in obveznosti iz naslova promocije,
distribucije in drugih vrst koriščenja koprodukcijskega projekta;
-       
sporazum o izvajanju vrst materialnih pravic po Zakonu o avtorski in sorodnih
pravicah in izvrševanju pravic in obveznosti do soavtorjev in avtorjev
prispevkov;
-       
sporazum o zagotovitvi obveznih garancij in zavarovanj vrst rizikov pri
realizaciji projekta ter glede varnosti in zdravja pri delu;
-       
določilo, da se po dokončanju izvede revizija projekta v skladu z ZSFCJA
in določilo o načinu izvedbe revizije;
-       
določilo, da se vsakemu koproducentu zagotavlja solastništvo izvirnega
originala slike in zvoka in da bo ta original shranjen pri glavnemu
koproducentu, ki izkazuje večinski delež vložka v koprodukcijski projekt, ta pa
ostalim koproducentom zagotavlja prost dostop do izvirnega originala;
-       
določilo, da se RTV SLO zagotovi pravica do intermediata ali do drugega
nosilca slike in zvoka, ki se določi s pogodbo in ki omogoča reprodukcijo
izvirnika;
-       
pravico RTV SLO, da je s polnim uradnim nazivom in grafično obliko
naziva navedena kot koproducent pri projektu na izvirniku (zlasti filmski
napisi) in vseh njegovih reprodukcijah, pri promociji projekta (npr.
oglaševanje projekta, predstavitveno gradivo) ter distribuciji in drugih
načinih koriščenja projekta;
-       
določilo o prenosu pravic televizijskega, kabelskega, satelitskega in
spletnega predvajanja ter drugih materialnih pravic na RTV SLO ter določilo, da
prijavitelj zagotavlja, da RTV SLO pridobi pravice iz te alineje najkasneje po
enem letu od zaključka rednega kinematografskega predvajanja v Republiki
Sloveniji;
-       
protikorupcijsko klavzulo;
-       
podpis in datum podpisa pogodbenih strank.
Glede na posebnosti predmeta pogodbe lahko
pogodba vsebuje tudi druge sestavine.
52. člen
Izplačila na podlagi sklenjene pogodbe med
RTV SLO in izbranim prijaviteljem se, če s pogodbo ni drugače določeno,
opravijo po obrokih.
Število obrokov, višina posameznega obroka,
roki in pogoji za izplačilo obrokov se določijo s pogodbo med RTV SLO in
izbranim prijaviteljem projekta in morajo praviloma upoštevati posebnosti
posameznega projekta, faze realizacije projekta, čas trajanja in terminski
načrt realizacije projekta.
Prvi obrok je lahko izplačan šele po
podpisu pogodbe in predložitvi listine o zavarovanju za kvalitetno izvedbo
sofinanciranega projekta v višini zneska, ki je določen s pogodbo, ter po
predložitvi dokazil o zaključeni finančni konstrukciji sofinanciranega
projekta.
53. člen
Izbrani prijavitelj projekta mora obračun
za posamezni obrok predložiti RTV SLO najkasneje 10 dni po izvedeni fazi
realizacije, če ni s pogodbo drugače dogovorjeno.
RTV SLO lahko izplača posamezni obrok le,
če je izbrani izvajalec do zahtevka za izplačilo obroka izpolnil vse svoje
pogodbene obveznosti, ki jih je moral izpolniti za izplačilo posameznega
obroka.
54. člen
RTV SLO lahko izplača izbranemu
prijavitelju le toliko sredstev, za kolikor je izbrani prijavitelj izkazal
upravičenih stroškov, nastalih pri aktivnostih, ki so v neposredni zvezi s
sofinanciranim projektom po pogodbi.
Vrsto in vsebino upravičenih stroškov
projektov, ki jih lahko sofinancira RTV SLO, ter pogoje za priznavanje njihove
upravičenosti in njihovo izkazovanje ureja priloga, ki je sestavni del tega
pravilnika.
55. člen
Posamezne postavke znotraj posameznih
sklopov predračuna lahko izbrani prijavitelji projektov spreminjajo le s
predhodnim soglasjem RTV SLO kot koproducenta.
56. člen
Skrbniki pogodb so odgovorni za spremljanje
izpolnjevanja pogodbenih obveznosti in namensko porabo sredstev.
Izbrani prijavitelj projekta je dolžan v
osmih dneh obvestiti RTV SLO o spremembah, ki utegnejo vplivati na izpolnitev
njegovih obveznosti, določenih v pogodbi. Na podlagi obvestila lahko RTV SLO
sklene z izbranim prijaviteljem projekta dodatek k pogodbi ali odstopi od
pogodbe in zahteva vrnitev že izplačanih sredstev s pripadajočimi zakonskimi
zamudnimi obrestmi.
RTV SLO ima pravico in dolžnost, da izvedbo
projekta v vseh fazah vsebinsko in finančno nadzira. 
RTV SLO ima pravico do vpogleda v celotno
dokumentacijo koprodukcijskega projekta (npr. pogodbe z avtorji, dokazila o
izplačilih honorarjev, pogodbe z drugimi sofinancerji in koproducenti,
obračunska dokumentacija, dokazila o kritju oziroma izplačilih posameznih
stroškov filma ipd.).
57. člen
RTV SLO lahko odstopi od pogodbe, če:
-       
izbrani prijavitelj projekta ni porabil sredstev skladno z namenom,
določenim v pogodbi;
-       
izbrani prijavitelj projekta ne izpolnjuje svojih pogodbenih obveznosti;
-       
izbrani prijavitelj projekta RTV SLO ne obvesti o razlogih prekinitve
ali spremembah poteka izvajanja sofinanciranega projekta ali ne omogoči RTV SLO
celovitega vpogleda v dokumentacijo koprodukcijskega projekta;
-       
RTV SLO ob nadzoru sofinanciranega projekta ugotovi, da izbrani
prijavitelj projekta dodeljena sredstva uporablja negospodarno, nepregledno
oziroma v nasprotju z namensko porabo sredstev, določeno s predračunom
sofinanciranega projekta;
-       
RTV SLO ugotovi, da obračunska dokumentacija, ki jo izbrani prijavitelj
projekta predloži, vsebinsko ne ustreza finančnemu načrtu projekta, razen če je
RTV SLO k spremembi finančnega načrta dala pisno soglasje;
-       
se izkaže, da sredstva za projekt, ki bi jih moral zagotoviti izbrani
prijavitelj projekta, niso v celoti zagotovljena oziroma plačilo stroškov projekta
ne poteka v skladu s predloženo obračunsko dokumentacijo;
-       
film ni končan v roku, dogovorjenim s pogodbo, in se pogodbene stranke
pred iztekom roka niso dogovorile drugače;
-       
v drugih primerih, če tako določa pogodba o sofinanciranju projekta. 
Če RTV SLO odstopi od pogodbe iz razlogov,
navedenih v prejšnjem odstavku tega člena, mora izbrani prijavitelj RTV SLO
vrniti že izplačana sredstva, skupaj z zakonskimi zamudnimi obrestmi od dneva
nakazila do dneva vračila.
58. člen
Če RTV SLO odstopi od pogodbe o
sofinanciranju projekta z izbranim prijaviteljem projekta iz razlogov,
navedenih v 57. členu tega pravilnika, in ob tem oceni, da je glede na fazo
realizacije smotrno projekt dokončati, se lahko RTV SLO in izbrani prijavitelj
s pogodbo dogovorita o prenosu materialnih avtorskih pravic in izročitvi vseh
materialnih sredstev in materialov, ki so bili do prekinitve pogodbe izdelani
ali pridobljeni za projekt, novemu producentu, s katerim RTV SLO podpiše
pogodbo o nadaljevanju realizacije in dokončanju projekta.
59. člen
Za vsak zaključen projekt, pri katerem
vrednost sofinanciranja presega 20.000 eurov, mora biti v šestih mesecih od
zaključenega projekta izvedena in RTV SLO predložena revizija, ki jo opravi
pooblaščena revizijska družba. RTV SLO krije stroške revizije v skladu s svojim
koprodukcijskim deležem na projektu.
Če za isti projekt opravi revizijo SFC,
mora prijavitelj najkasneje v petnajstih dneh po dokončanju revizije dostaviti
RTV SLO en izvod opravljene revizije in jo seznaniti s posameznimi revizijskimi
razkritji. RTV SLO si pridrži pravico, da od prijavitelja po potrebi zahteva
predložitev dodatnih pojasnil v zvezi s porabo sredstev.
Kršitev določb prejšnjega odstavka pomeni
hujšo kršitev obveznosti prijavitelja, katere posledica je vrnitev vseh že
izplačanih sredstev za izvedbo projekta, skupaj z zakonskimi zamudnimi
obrestmi, za katerega bi morala biti izvedena revizija.
VIII. PREHODNE IN KONČNE DOLOČBE
60. člen
Ta pravilnik začne veljati naslednji dan po
objavi v Uradnem listu Republike Slovenije. 
Ljubljana,
dne 12. decembra 2011
mag. Marko Filli l.r.
generalni direktor RTV SLO

Priloga: Upravičeni
stroški sofinanciranja projektov