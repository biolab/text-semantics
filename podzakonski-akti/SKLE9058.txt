1. SPLOŠNE DOLOČBE
1. člen
(vsebina sklepa)
(1) Ta sklep opredeljuje minimalni
kapital borznoposredniške družbe in podrobneje določa sestavine in lastnosti,
razmerja in omejitve, pogoje za pridobitev dovoljenja za upoštevanje finančnih
instrumentov, način in obdobje njihovega usklajevanja ter odbitne postavke pri
izračunu kapitala borznoposredniške družbe.
(2) Podlago za izračun kapitala in
minimalnega kapitala borznoposredniške družbe predstavljajo računovodski izkazi
borznoposredniške družbe, ki so sestavljeni skladno s Sklepom o poslovnih
knjigah in letnih poročilih borznoposredniških družb (Uradni list RS, št.
106/07, 74/09 in 80/11).
(3) Kadar se ta sklep sklicuje na
določbe drugih predpisov, se te določbe uporabljajo v njihovem vsakokrat
veljavnem besedilu.
2. člen
(prenos direktiv EU)
S tem sklepom se v pravni red Republike
Slovenije prenaša Direktiva 2006/48/ES Evropskega parlamenta in Sveta z dne
14. junija 2006 o začetku opravljanja in opravljanju dejavnosti kreditnih
institucij (UL L št. 177 z dne 30. junija 2006, str. 1), zadnjič
spremenjena z Direktivo 2010/78/EU Evropskega parlamenta in Sveta z dne 24.
novembra 2010 o spremembi direktiv 98/26/ES, 2002/87/ES, 2003/6/ES, 2003/41/ES,
2003/71/ES, 2004/39/ES, 2004/109/ES, 2005/60/ES, 2006/48/ES, 2006/49/ES in
2009/65/ES glede pristojnosti Evropskega nadzornega organa (Evropski bančni
organ), Evropskega nadzornega organa (Evropski organ za zavarovanja in poklicne
pokojnine) ter Evropskega nadzornega organa (Evropski organ za vrednostne
papirje in trge) (UL L št. 331, z dne 15. decembra 2010, str. 120), v obsegu, v
kakršnem se uporablja za borznoposredniške družbe.
3. člen
(opredelitev pojmov)
(1) Pojmi, uporabljeni v tem sklepu,
imajo enak pomen kot v določbah Zakona o trgu finančnih instrumentov (Uradni
list RS, št. 108/10 – ZTFI-UPB3; v nadaljevanju: ZTFI), kot na primer:
(a)   
zavarovalnica, pozavarovalnica in družba za upravljanje v prvem odstavku
5. člena,
(b)   
kreditna institucija v drugem odstavku 5. člena,
(c)   
finančna institucija v drugem odstavku 5. člena,
(d)   
pokojninska družba v prvem odstavku 5. člena,
(e)   
zavarovalni holding v petem odstavku 5. člena,
(f)    
kvalificirani delež v drugem odstavku 5. člena,
(g)   
udeležba v drugem odstavku 5. člena.
(2) Za namen tega sklepa »uprava
borznoposredniške družbe« pomeni upravo v dvotirnem sistemu upravljanja
borznoposredniške družbe oziroma izvršne direktorje upravnega odbora v
enotirnem sistemu upravljanja borznoposredniške družbe.
4. člen
(kapital)
(1) Kapital borznoposredniške družbe
se glede na svoje lastnosti in v tem sklepu zahtevane pogoje deli na tri
kategorije:
(a)   
temeljni kapital,
(b)   
dodatni kapital I,
(c)   
dodatni kapital II.
(2) Kapital borznoposredniške družbe
se izračuna kot vsota temeljnega kapitala, dodatnega kapitala I in dodatnega
kapitala II, pri čemer je treba v skladu s tem sklepom upoštevati:
(a)   
odbitne postavke, ki se odštevajo od posameznih kategorij kapitala,
(b)   
razmerja med posameznimi kategorijami oziroma sestavinami kapitala,
(c)   
namen posameznih kategorij kapitala.
(3) Za borznoposredniško družbo, ki je
organizirana kot družba z omejeno odgovornostjo, se v zvezi s poslovnimi deleži
smiselno uporabljajo pravila za izračun kapitala, ki veljajo za delnice.
5. člen
(minimalni kapital)
(1) Kapital borznoposredniške družbe
mora vedno dosegati ali presegati višjo od vrednosti:
(a)   
minimalnega zneska osnovnega kapitala v skladu s 152. in 153. členom
ZTFI,
(b)   
seštevka kapitalskih zahtev po prvem odstavku 193. člena ZTFI v zvezi s
prvim odstavkom 136. člena Zakona o bančništvu (Uradni list RS, št. 99/10 –
ZBan-1-UPB5; v nadaljevanju: ZBan-1).
6. člen
(uporaba kapitala in razmerja ter omejitve
med posameznimi kategorijami oziroma sestavinami kapitala)
(1) Temeljni kapital in dodatni
kapital I se lahko uporabita za izpolnjevanje kapitalskih zahtev za kreditna,
operativna ter tržna tveganja. Dodatni kapital II se lahko uporabi samo za
izpolnjevanje kapitalskih zahtev za tržna tveganja, razen kapitalskih zahtev za
tveganje poravnave in kreditno tveganje nasprotne stranke.
(2) Borznoposredniška družba mora
stalno izpolnjevati naslednja razmerja in omejitve med posameznimi kategorijami
oziroma sestavinami kapitala:
(a)   
dodatni kapital I ne sme presegati zneska temeljnega kapitala,
(b)   
vsota prednostnih kumulativnih delnic s fiksnim donosom in podrejenega
dolga, ki se vključuje v dodatni kapital I, ne sme presegati 50 % temeljnega
kapitala,
(c)   
vsota podrejenega dolga, ki se vključuje v dodatni kapital II, ne sme
presegati 150 % zneska temeljnega kapitala, zmanjšanega za odbitne postavke iz
30. člena tega sklepa, ki ni bil porabljen za pokrivanje kapitalskih zahtev za
kreditno tveganje, operativno tveganje, tveganje poravnave in kreditno tveganje
nasprotne stranke (v nadaljevanju: prosti temeljni kapital),
(d)   
borznoposredniška družba lahko omejitev iz točke (c) tega odstavka
tudi presega, vendar le, če vsota dodatnega kapitala I in podrejenega dolga, ki
se vključuje v dodatni kapital II, ne presega 200 % prostega temeljnega
kapitala. V tem primeru mora borznoposredniška družba predhodno obvestiti
Agencijo za trg vrednostnih papirjev (v nadaljevanju: Agencija).
(3) Ne glede na razmerja in omejitve
med posameznimi kategorijami oziroma sestavinami iz točk (a) in (b) drugega
odstavka tega člena veljajo za hibridne instrumente, ki jih borznoposredniška
družba lahko vključi med sestavine temeljnega kapitala, naslednje omejitve:
(a)   
znesek hibridnih instrumentov, ki se v skladu s šestim odstavkom 16.
člena tega sklepa konvertirajo v navadne delnice iz 10. člena tega sklepa, ne
sme presegati 50 % temeljnega kapitala,
(b)   
v okviru omejitve iz točke (a) tega odstavka, znesek ostalih hibridnih
instrumentov ne sme presegati 35 % temeljnega kapitala,
(c)   
v okviru omejitev iz točke (a) in (b) tega odstavka, znesek hibridnih
instrumentov z določenim rokom dospelosti in hibridnih instrumentov s spodbudami
za izplačilo ne sme presegati 15 % temeljnega kapitala.
Za spodbude za izplačilo štejejo tiste
lastnosti, ki imetnikom hibridnih instrumentov zagotavljajo pričakovanje, da
bodo le-ti izplačani. Spodbude za izplačilo med drugim vključujejo step-up klavzulo
in poravnavo glavnice hibridnega instrumenta z navadnimi delnicami iz 10. člena
tega sklepa z uveljavitvijo nakupne opcije in se lahko ob predpisanih pogojih
uveljavijo šele po 10. letih od izdaje hibridnega instrumenta. Obstoj spodbud
za izplačilo hibridnih instrumentov se opredeli na dan izdaje instrumenta in
naknadna razveljavitev ni mogoča. Tudi v primeru, če borznoposredniška družba
izdajateljica ne uveljavi spodbude za izplačilo hibridnega instrumenta,
instrument ostaja znotraj omejitve iz točke (c) tega odstavka in ga ni mogoče
prerazvrstiti med hibridne instrumente iz točke (a) ali (b) tega odstavka.
Hibridni instrument z določenim rokom dospelosti sme vključevati spodbudo za
izplačilo le na datum njegove dospelosti.
(4) Morebitni presežki posameznih
kategorij oziroma sestavin kapitala borznoposredniške družbe nad omejitvami iz
drugega in tretjega odstavka tega člena se ne smejo upoštevati pri izračunu
kapitala, razen če v tem sklepu ni drugače določeno.
7. člen
(dovoljenje za preseganje predpisanih
razmerij ter omejitev med posameznimi kategorijami oziroma sestavinami
kapitala)
(1) Borznoposredniška družba lahko
razmerja in omejitve med posameznimi kategorijami oziroma sestavinami kapitala,
ki so predpisane v točkah (a) in (b) drugega odstavka ter v tretjem odstavku 6.
člena tega sklepa, prekorači samo, če pridobi dovoljenje Agencije. Agencija
navedeno dovoljenje izda, če sta izpolnjena naslednja pogoja:
(a)   
pri borznoposredniški družbi so podane izjemne okoliščine, ki bodo
trajale le začasno,
Med izjemne okoliščine
praviloma ne štejejo primeri statusnega preoblikovanja borznoposredniških
družb, kot je združitev, razen če je njihov namen odprava finančnih težav
borznoposredniške družbe.
(b)   
začasno prekoračenje predpisanih razmerij ter omejitev med posameznimi
kategorijami oziroma sestavinami kapitala ne sme vplivati na strategijo
upravljanja s kapitalom borznoposredniške družbe, ki po prenehanju izjemnih
okoliščin iz točke (a) tega odstavka in na podlagi realnih predpostavk
predvideva izpolnjevanje minimalnega kapitala, brez preseganja predpisanih
razmerij in omejitev med posameznimi kategorijami oziroma sestavinami kapitala.
(2) Izpolnjevanje pogojev iz prvega
odstavka tega člena borznoposredniška družba dokazuje s predložitvijo naslednje
dokumentacije v okviru zahteve za izdajo dovoljenja:
(a)   
dokazilo o nastanku izjemnih okoliščin iz točke (a) prvega odstavka tega
člena,
(b)   
strategijo upravljanja s kapitalom borznoposredniške družbe iz točke (b)
prvega odstavka tega člena,
(c)   
izračun kapitala na prvi dan preseganja predpisanega razmerja oziroma
omejitve in časovni načrt ponovne uskladitve s predpisanim razmerjem oziroma
omejitvijo, vključno s simulacijo izračuna kapitala v obdobju usklajevanja.
(3) V izreku odločbe o izdaji
dovoljenja za preseganje predpisanega razmerja oziroma omejitve Agencija določi
obdobje, v katerem je preseganje dovoljeno, in najvišje dovoljeno preseganje.
(4) Če borznoposredniška družba
zahtevo za izdajo dovoljenja vloži nemudoma po prekoračitvi zadevnega
predpisanega razmerja oziroma omejitve, velja, da med postopkom o izdaji tega
dovoljenja ne krši predpisanega razmerja oziroma omejitve.
(5) Ne glede na peti odstavek 547.
člena ZTFI predhodno obvestilo Agenciji za dovoljenje po prvem odstavku tega
člena ni potrebno.
2. TEMELJNI KAPITAL
8. člen
(splošno)
(1) Temeljni kapital borznoposredniške
družbe je vsota postavk iz 9. člena, zmanjšana za znesek odbitnih postavk iz
20. člena tega sklepa z upoštevanjem omejitev razmerij iz tretjega odstavka 6.
člena tega sklepa.
(2) Sestavine temeljnega kapitala
borznoposredniške družbe iz 9. člena morajo biti proste vseh predvidljivih
davčnih in drugih obveznosti oziroma se lahko upoštevajo le v višini, ki se
lahko uporabi za kritje tveganj in izgub, upoštevajoč davčne obremenitve in
druge obveznosti.
9. člen
(sestavine temeljnega kapitala)
Temeljni kapital borznoposredniške družbe
sestavljajo:
(a)   
vplačani osnovni kapital in kapitalske rezerve iz 10. člena tega
sklepa, razen osnovnega kapitala, vplačanega na podlagi prednostnih
kumulativnih delnic in s temi delnicami povezanih kapitalskih rezerv,
(b)   
rezerve in zadržani dobiček ali izguba iz 15. člena tega sklepa,
(c)   
hibridni instrumenti temeljnega kapitala iz 16. člena tega sklepa.
10. člen
(vplačani osnovni kapital in kapitalske
rezerve)
(1) Vplačani osnovni kapital in
kapitalske rezerve iz točke (a) 9. člena tega sklepa sestavljajo:
(a)   
navadne delnice po nominalni vrednosti,
(b)   
kapitalske rezerve, povezane z delnicami iz točke (a) tega odstavka.
(2) Navadne delnice iz prvega odstavka
tega člena, ki se vključujejo v temeljni kapital, morajo izpolnjevati najmanj
naslednje pogoje glede:
(a)   
definicije kapitala iz 11. člena tega sklepa,
(b)   
stalnosti iz 12. člena tega sklepa,
(c)   
fleksibilnosti izplačil dividend iz 13. člena tega sklepa,
(d)   
pokrivanja izgub iz 14. člena tega sklepa.
(3) Ne glede na 8. člen Sklepa o
poročanju o posameznih dejstvih in okoliščinah borznoposredniških družb (Uradni
list RS, št. 74/09, 64/10, 75/10 in 80/11; v nadaljevanju sklep o poročanju)
borznoposredniška družba obvesti Agencijo o vsakem povečanju temeljnega kapitala
z navadnimi delnicami najkasneje en mesec pred objavo sklica zasedanja
skupščine, na kateri naj bi bila sprejeta nameravana sprememba.
Borznoposredniška družba obvestilu priloži osnovno dokumentacijo, povezano z
izdajo navadnih delnic ter shematski prikaz izpolnjevanja zahtevanih lastnosti
za navadne delnice iz 11., 12., 13. in 14. člena tega sklepa s sklici na
osnovno dokumentacijo, ki dokazuje izpolnjevanje vsakega posameznega
zahtevanega pogoja.
11. člen
(definicija kapitala)
Navadne delnice, ki se vključujejo v
temeljni kapital, morajo izpolnjevati vse naslednje pogoje:
(a)   
neposredno jih izda borznoposredniška družba, ki jih namerava vključiti
v izračun temeljnega kapitala,
(b)   
so vplačane oziroma se sme upoštevati le vplačani znesek, s čemer je
zagotovljeno izkazovanje realnega premoženja borznoposredniške družbe
izdajateljice, in pri tem vplačniki postanejo delničarji borznoposredniške
družbe,
(c)   
so pripoznane kot kapital v skladu z veljavnimi računovodskimi standardi
in zakonom, ki ureja insolvenčne postopke,
(d)   
ne smejo biti posredno ali neposredno kreditirane s strani
borznoposredniške družbe izdajateljice oziroma borznoposredniška družba
izdajateljica ne sme vplačnikom olajšati vplačila na kakršen koli način, ki bi
imel v posledici enak ekonomski učinek, kot če bi borznoposredniška družba
pridobila lastne navadne delnice.
12. člen
(stalnost)
(1) Navadne delnice, ki se vključujejo
v temeljni kapital, morajo izpolnjevati naslednje pogoje:
(a)   
biti morajo stalne oziroma ne morejo biti odpoklicane ali izplačane na
zahtevo borznoposredniške družbe in nimajo kakor koli določene ali nakazane
dospelosti,
(b)   
ne morejo biti izplačane na zahtevo imetnika in imetnik ne sme imeti
sklenjene ali nakazane prodajne opcije z borznoposredniško družbo izdajateljico
na zadevne delnice,
(c)   
ne smejo vsebovati pogodbenih, tržnih ali morebitnih drugih pogojev, ki
zagotavljajo pričakovanja, da bodo zadevne delnice izplačane.
(2) Ne glede na prvi odstavek tega
člena je zmanjšanje osnovnega kapitala mogoče s strani borznoposredniške družbe
izdajateljice, če je pridobila dovoljenje Agencije, vendar pri tem najava
zmanjšanja osnovnega kapitala imetnikom navadnih delnic ne sme biti opravljena
pred pridobitvijo dovoljenja Agencije. Ko borznoposredniška družba pridobi
dovoljenje Agencije in ko postane očitno, da bo možnost zmanjšanja osnovnega
kapitala uresničena, zadevne delnice ne izpolnjujejo več pogojev za vključitev
v izračun kapitala in se štejejo kot odbitna postavka temeljnega kapitala
skladno s točko (a) 20. člena tega sklepa. Šteje se, da so izpolnjeni pogoji iz
prejšnjega stavka tega odstavka, ko borznoposredniška družba javno objavi svojo
namero za zmanjšanje osnovnega kapitala oziroma delničarje seznani o tej nameri
in jih povabi k ponudbi.
(3) Agencija izda dovoljenje iz
drugega odstavka tega člena, če borznoposredniška družba dokaže, da njen
kapital brez teh instrumentov zadošča glede na njeno poslovno strategijo ter
prevzeta tveganja in regulatorne zahteve.
(4) Izpolnjevanje pogojev iz tretjega
odstavka tega člena borznoposredniška družba dokazuje s predložitvijo najmanj
naslednje dokumentacije v okviru zahteve za izdajo dovoljenja:
(a)   
celovito pojasnilo razlogov za zmanjšanje osnovnega kapitala,
(b)   
izračun kapitala in kapitalskih zahtev po stanju na zadnji dan meseca
pred vložitvijo zahteve za izdajo dovoljenja, tj. pred zmanjšanjem osnovnega
kapitala, vključno z višino in sestavo kapitala po posameznih kategorijah
oziroma sestavinah, in po zmanjšanju osnovnega kapitala ter dokazilo, da bo
borznoposredniška družba po zmanjšanju osnovnega kapitala še naprej
izpolnjevala zahteve po minimalnem kapitalu iz prvega odstavka 193. člena ZTFI
v zvezi s 136. členom ZBan-1 in ostale kapitalske zahteve in omejitve iz prvega
odstavka 193. člena ZTFI v zvezi z oddelkom 4.5. ZBan-1,
(c)   
projekcijo izračuna kapitala in kapitalskih zahtev, vključno z višino in
sestavo kapitala po posameznih kategorijah oziroma sestavinah, za obdobje
prihodnjih treh let, ter njeno poslovno strategijo, vključno s projekcijo
izkaza finančnega položaja oziroma bilance stanja ter izkaza vseobsegajočega
donosa.
Borznoposredniška
družba iz 3. člena Sklepa o nadzoru borznoposredniških družb na konsolidirani
podlagi (Uradni list RS, št. 106/07, 74/09 in 80/11; v nadaljevanju sklep o
konsolidiranem nadzoru) mora predložiti dokumentacijo iz te točke tudi na
konsolidirani podlagi.
(d)   
oceno tveganj, ki jim borznoposredniška družba je ali bo izpostavljena
pri svojem poslovanju, in zagotavljanje njihovega pokrivanja s kapitalom,
vključno s testi izjemnih situacij glede pomembnih tveganj, ki prikazujejo
potencialne izgube pri različnih scenarijih.
13. člen
(fleksibilnost izplačil dividend)
(1) Izplačila dividend na navadne
delnice so nekumulativna in so mogoča, če za to obstajajo razpoložljiva
sredstva.
(2) Navadne delnice ne smejo vsebovati
določila ali klavzule, ki bi imetnikom omogočala nadomestno izplačilo dividend
v obliki navadnih delnic iz 10. člena tega sklepa. Prav tako ne smejo vsebovati
klavzul ali določil:
(a)   
po kateri morajo biti izvršena izplačila donosov po hibridnem
instrumentu iz 16. člena tega sklepa, če so izplačane dividende na te delnice
ali
(b)   
po kateri se ne smejo izplačati dividende na te delnice, če niso
izvršena izplačila donosov po hibridnem instrumentu iz 16. člena tega sklepa.
(3) Znesek oziroma višina izplačil
dividend na navadne delnice ne sme biti vnaprej določena ali odvisna oziroma
kakor koli povezana z višino vplačanega zneska ob izdaji. Borznoposredniška
družba je glede izplačil dividend avtonomna, kar pomeni, da ima možnost omejiti
izplačila dividend, imetnik pa nima pravice terjati od borznoposredniške družbe
izplačila dividende na navadne delnice.
14. člen
(pokrivanje izgube)
(1) V času rednega poslovanja je
kapital v obliki navadnih delnic v celoti razpoložljiv za pokrivanje izgub.
Če obstaja več razredov navadnih delnic, ki
se vključujejo v temeljni kapital, se z vidika pokrivanja izgube v času rednega
poslovanja med seboj obravnavajo enakovredno in so pri tem sorazmerno in
brezpogojno udeležene.
(2) V primeru stečaja ali likvidacije
borznoposredniške družbe se smejo navadne delnice izplačati šele ob poravnavi
vseh obveznosti in po izplačilu vseh ostalih finančnih instrumentov.
Če obstaja več razredov navadnih delnic, ki
se vključujejo v temeljni kapital, se z vidika podrejenosti med seboj
obravnavajo enakovredno.
(3) Imetniki navadnih delnic so v
primeru stečaja ali likvidacije upravičeni do sorazmernega deleža v stečajni
oziroma likvidacijski masi, brez pravice do prednosti pred drugimi upniki ali
fiksnega zneska poplačila nominalne vrednosti.
(4) Navadne delnice ne smejo biti zavarovane
niti pokrite z garancijo borznoposredniške družbe izdajateljice oziroma z njo
povezane osebe ali s kakšno drugo obliko pogodbe, ki bi v pravnem ali
ekonomskem pogledu izboljšala stopnjo prioritete izplačil pred drugimi upniki.
15. člen
(rezerve in zadržani dobiček ali izguba)
(1) Rezerve in zadržani dobiček ali
izguba iz točke (b) 9. člena tega sklepa sestavljajo:
(a)   
rezerve iz dobička v delu, za katerega se predvideva, da bo ostal še
naprej sestavina kapitala in ne bo razdeljen,
(b)   
zadržani dobiček, oblikovan iz čistega dobička preteklih let, ki je
neobremenjen z morebitnimi prihodnjimi obveznostmi in je potrjen na skupščini
borznoposredniške družbe, v delu, za katerega se predvideva, da bo ostal še
naprej sestavina kapitala in ne bo razdeljen.
V okviru te postavke
mora borznoposredniška družba upoštevati tudi zadržano izgubo z negativnim
predznakom,
(c)   
dobiček med letom, če so izpolnjeni vsi naslednji pogoji:
- 
višino dobička potrdi pooblaščeni revizor s pisnim mnenjem; v enaki
višini se dobiček lahko vključi v izračun temeljnega kapitala tudi v naslednjih
poročevalskih obdobjih, če je borznoposredniška družba realizirala višji
dobiček od tistega, ki ga je potrdil pooblaščeni revizor,
- 
dobiček mora biti zmanjšan za morebitne vmesne (delne) dividende,
izplačane med letom, davke in druge obveznosti, ki bremenijo dobiček,
- 
sredstva in obveznosti borznoposredniške družbe morajo biti vrednotene v
skladu z veljavnimi računovodskimi standardi,
- 
organi vodenja ali nadzora borznoposredniške družbe morajo sprejeti
odločitev, na podlagi katere se utemeljeno predvideva razporeditev dobička v
rezerve ali zadržani dobiček, ki ga ni mogoče uporabiti za izplačilo
delničarjem ali drugim osebam,
- 
vsa zahtevana dokazila, našteta v zgornjih alinejah, mora
borznoposredniška družba posredovati Agenciji skupaj s poročili za izračun
kapitala, ki so sestavni del sklepa o poročanju.
Pod pogoji iz te točke lahko
borznoposredniška družba v obdobju do sklepanja na skupščini pri izračunu
temeljnega kapitala upošteva čisti dobiček poslovnega leta.
(2) V okviru postavke rezerve in
zadržani dobiček ali izguba se ne upoštevajo presežki iz prevrednotenja
(dobički ali izgube), ki izhajajo iz varovanja denarnih tokov finančnih
instrumentov, merjenih po odplačni vrednosti, ter dobički ali izgube, nastale na
podlagi uporabe opcije poštene vrednosti za obveznosti borznoposredniške družbe
in so posledica sprememb v boniteti same borznoposredniške družbe.
(3) Seštevek postavk iz prvega
odstavka tega člena se zmanjša za naslednje postavke:
(a)   
negativni učinki iz presežka iz prevrednotenja v zvezi z delnicami in
deleži, razpoložljivimi za prodajo in izkazanimi po pošteni vrednosti,
(b)   
kumulativni dobički iz naložbenih nepremičnin, merjenih po modelu
poštene vrednosti,
(c)   
neto dobički iz naslova kapitalizacije prihodnjih donosov listinjenih
izpostavljenosti, ki izboljšujejo kreditno kvaliteto teh izpostavljenosti, če
je borznoposredniška družba v vlogi originatorja listinjenja.
16. člen
(hibridni instrumenti temeljnega kapitala)
(1) Borznoposredniška družba lahko v
izračun temeljnega kapitala v okviru omejitev iz tretjega odstavka 6. člena
tega sklepa vključi tudi hibridne instrumente, če je pridobila dovoljenje
Agencije.
(2) Agencija izda dovoljenje za
vključitev hibridnih instrumentov v temeljni kapital, če ti izpolnjujejo pogoje
iz četrtega, šestega in sedmega odstavka tega člena in vse pogoje iz 17., 18.
in 19. člena tega sklepa.
(3) Izpolnjevanje pogojev, na katere
se nanaša drugi odstavek tega člena, borznoposredniška družba dokazuje s
predložitvijo naslednje dokumentacije v okviru zahteve za izdajo dovoljenja:
(a)   
osnovna dokumentacija (pogodba, prospekt in drugo), povezana z izdajo
hibridnih instrumentov,
(b)   
shematski prikaz izpolnjevanja zahtevanih lastnosti za hibridne
instrumente, tj. navedbo posameznih lastnosti iz četrtega, šestega in sedmega
odstavka tega člena, 17., 18. in 19. člena tega sklepa s sklici na osnovno
dokumentacijo iz točke (a) tega odstavka (navedba člena, točke ali drugo)
skupaj z mnenjem pooblaščenega revizorja, ki potrjuje, da hibridni instrumenti
izpolnjujejo vsak posamezni pogoj iz četrtega, šestega in sedmega odstavka tega
člena, 17., 18. in 19. člena tega sklepa ter navedba omejitve iz tretjega
odstavka 6. člena tega sklepa, v katero se bo vključil zadevni hibridni
instrument,
(c)   
opis računovodske obravnave zadevnega hibridnega instrumenta skupaj z
mnenjem pooblaščenega revizorja glede njene primernosti,
(d)   
izračun kapitala in kapitalskih zahtev, vključno z višino in sestavo
kapitala po posameznih kategorijah oziroma sestavinah, po stanju na zadnji dan
meseca pred vložitvijo zahteve za izdajo dovoljenja,
(e)   
projekcija izračuna kapitala in kapitalskih zahtev, vključno z višino in
sestavo kapitala po posameznih kategorijah oziroma sestavinah, za obdobje
prihodnjih treh let ter njeno poslovno strategijo, vključno s projekcijo izkaza
finančnega položaja oziroma bilance stanja ter izkaza vseobsegajočega donosa.
Borznoposredniška
družba iz 3. člena sklepa o konsolidiranem nadzoru mora predložiti
dokumentacijo iz te točke tudi na konsolidirani podlagi.
(4) Hibridni instrumenti, ki se
vključujejo v temeljni kapital, morajo ne glede na pravno obliko ali
računovodsko obravnavanje izpolnjevati vse naslednje pogoje:
(a)   
neposredno jih izda borznoposredniška družba, ki jih namerava vključiti
v izračun temeljnega kapitala,
(b)   
so vplačani oziroma se sme upoštevati le vplačani znesek,
(c)   
vplačila na podlagi instrumentov morajo biti brezpogojno razpoložljiva
borznoposredniški družbi izdajateljici.
(5) Borznoposredniška družba v
zavarovanje za svoje izpostavljenosti ne sme sprejeti hibridnih instrumentov,
katerih izdajateljica je, razen za primere pridobitve lastnih delnic po
določbah zakona, ki velja za gospodarske družbe.
(6) Hibridni instrumenti, ki se
vključujejo v temeljni kapital v omejitev iz točke (a) tretjega odstavka 6.
člena tega sklepa, morajo izpolnjevati vse naslednje pogoje:
(a)   
ne morejo biti izplačani s strani borznoposredniške družbe izdajateljice
v denarju, ampak se lahko edino konvertirajo v navadne delnice iz 10. člena
tega sklepa,
(b)   
v izjemnih okoliščinah mora borznoposredniška družba izdajateljica
izvesti konverzijo zadevnih hibridnih instrumentov v navadne delnice iz 10.
člena tega sklepa.
Pogoji za izjemne
okoliščine morajo biti v osnovni dokumentaciji (pogodba, prospekt, drugo),
povezani z izdajo hibridnih instrumentov, jasno opredeljeni, transparentni in
pravno izvršljivi. Ne glede na to se kot izjemne okoliščine, ki zahtevajo
obvezno konverzijo hibridnih instrumentov v navadne delnice iz 10. člena tega
sklepa, šteje situacija, če je kapital borznoposredniške družbe izdajateljice
manjši od minimalnega kapitala ali če bi se kapital borznoposredniške družbe
izdajateljice zmanjšal tako, da ne bi več dosegal minimalnega kapitala,
določenega v 193. členu ZTFI v zvezi s 136. členom ZBan-1 oziroma v prvem
odstavku 301. člena ZTFI v zvezi z drugim odstavkom 248. člena ZBan-1.
(c)   
Agencija lahko na podlagi ocene likvidnostnega položaja in kapitalske
ustreznosti borznoposredniške družbe zahteva konverzijo hibridnih instrumentov
v navadne delnice iz 10. člena tega sklepa.
Pri tem se med drugim
upošteva tudi izračune, projekcije in ocene iz tretjega odstavka 18. člena tega
sklepa, prilagojene za učinke konverzije hibridnih instrumentov. Tudi če
borznoposredniška družba izpolnjuje zahteve po minimalnem kapitalu iz 193.
člena ZTFI v zvezi s 136. členom ZBan-1 oziroma iz prvega odstavka 301. člena
ZTFI v zvezi z drugim odstavkom 248. člena ZBan-1, lahko Agencija znesek ali
sestavo kapitala borznoposredniške družbe izdajateljice oceni kot neustrezna za
pokrivanje tveganj, identificiranih znotraj procesa ocenjevanja ustreznega
notranjega kapitala po Sklepu o upravljanju s tveganji in izvajanju procesa
ocenjevanja ustreznega notranjega kapitala za borznoposredniške družbe (Uradni
list RS, št. 106/07, 74/09 in 80/11), in zahteva konverzijo hibridnih instrumentov
v navadne delnice iz 10. člena tega sklepa.
(d)   
borznoposredniška družba izdajateljica hibridnega instrumenta lahko
kadarkoli konvertira hibridne instrumente v navadne delnice iz 10. člena tega
sklepa.
(7) Ob upoštevanju pogojev iz šestega
odstavka tega člena, velja za maksimalno število navadnih delnic iz 10. člena
tega sklepa, v katere se konvertirajo hibridni instrumenti iz šestega odstavka
tega člena, naslednje:
(a)   
določeno je na dan izdaje hibridnih instrumentov na podlagi tržne
vrednosti navadnih delnic iz 10. člena tega sklepa,
(b)   
imajo skupno vrednost enako nominalni vrednosti hibridnih instrumentov,
(c)   
število se ne sme povečati, če se cena navadnih delnic iz 10. člena tega
sklepa zmanjša.
17. člen
(stalnost hibridnega instrumenta)
(1) Hibridni instrumenti, ki se
vključujejo v temeljni kapital, morajo biti stalni oziroma ne morejo biti
odpoklicani ali izplačani na zahtevo imetnika oziroma imajo rok dospelosti
najmanj trideset let.
(2) Odpoklic ali izplačilo hibridnih
instrumentov je mogoče samo na pobudo borznoposredniške družbe izdajateljice
oziroma v primeru hibridnih instrumentov z določeno ročnostjo na dan
dospelosti. Pravico do odpoklica ali izplačila instrumenta lahko
borznoposredniška družba uveljavi najprej po petih letih od izdaje instrumenta in
če je pridobila dovoljenje Agencije.
(3) Agencija izda dovoljenje iz
drugega odstavka tega člena, če so izpolnjeni naslednji pogoji:
(a)   
borznoposredniška družba izdajateljica hibridne instrumente nadomesti
vsaj istočasno z enako ali bolj kakovostno obliko kapitala,
(b)   
če borznoposredniška družba izdajateljica hibridnih instrumentov ne
nadomesti, mora dokazati, da njen kapital brez hibridnih instrumentov zadošča
glede na njeno poslovno strategijo ter prevzeta tveganja in regulatorne
zahteve.
Ko borznoposredniška družba pridobi
dovoljenje Agencije, zadevni instrumenti ne izpolnjujejo več pogojev za
vključitev v izračun kapitala.
(4) Izpolnjevanje pogojev iz tretjega
odstavka tega člena borznoposredniška družba dokazuje s predložitvijo najmanj
naslednje dokumentacije v okviru zahteve za izdajo dovoljenja:
(a)   
celovito pojasnilo razlogov za odpoklic ali izplačilo instrumentov,
(b)   
izračun kapitala in kapitalskih zahtev po stanju na zadnji dan meseca
pred vložitvijo zahteve za izdajo dovoljenja, vključno z višino in sestavo kapitala
po posameznih kategorijah oziroma sestavinah, pred in po odpoklicu ali
izplačilu instrumentov ter dokazilo, da borznoposredniška družba še naprej
izpolnjuje zahteve po minimalnem kapitalu iz 193. člena ZTFI v zvezi s
136. členom ZBan-1 ter ostale kapitalske zahteve in omejitve iz 193. člena ZTFI
v zvezi z omejitvami iz oddelka 4.5. ZBan-1.
(c)   
projekcijo izračuna kapitala in kapitalskih zahtev, vključno z višino in
sestavo kapitala po posameznih kategorijah oziroma sestavinah, za obdobje
prihodnjih treh let, ter njeno poslovno strategijo, vključno s projekcijo
izkaza finančnega položaja oziroma bilance stanja ter izkaza vseobsegajočega
donosa.
Borznoposredniška
družba iz 3. člena sklepa o konsolidiranem nadzoru mora predložiti
dokumentacijo iz te točke tudi na konsolidirani podlagi.
(d)   
oceno tveganj, ki jim borznoposredniška družba je ali bo izpostavljena
pri svojem poslovanju, in zagotavljanje njihovega pokrivanja s kapitalom,
vključno s testi izjemnih situacij glede pomembnih tveganj, ki prikazujejo
potencialne izgube pri različnih scenarijih.
Če borznoposredniška družba hibridne
instrumente nadomesti istočasno z enako ali bolj kakovostno obliko kapitala, se
lahko del ali celotna dokumentacija v okviru zahteve za izdajo dovoljenja iz
tega odstavka uporabi tudi za namen zahteve za izdajo dovoljenja iz tretjega
odstavka 16. člena tega sklepa.
(5) Predčasni odkup hibridnega
instrumenta s strani borznoposredniške družbe izdajateljice prej kot po petih
letih od izdaje je mogoč samo v posebnih okoliščinah in ob dovoljenju Agencije.
Agencija navedeno dovoljenje izda, če gre
za spremembo davčne obravnave hibridnega instrumenta ali prerazvrstitev
hibridnega instrumenta z vidika regulatorne oziroma zakonodajne obravnave, ki v
času izdaje instrumenta niso bile znane. Izpolnjevanje pogojev iz tega odstavka
borznoposredniška družba dokazuje s predložitvijo dokumentacije v okviru
zahteve za izdajo dovoljenja iz četrtega odstavka tega člena, vključno z
dokazilom o nastanku posebnih okoliščin.
Ko borznoposredniška družba pridobi
dovoljenje Agencije, zadevni instrumenti ne izpolnjujejo več pogojev za
vključitev v izračun kapitala.
(6) Kadar ima borznoposredniška družba
izdajateljica možnost izplačila hibridnih instrumentov z uveljavitvijo nakupne
opcije, je ta lahko povezana tudi z zmerno step-up klavzulo, in sicer samo, če
povečanje izhodiščne osnove ne presega večje od vrednosti, izračunanih kot:
(a)   
100 bazičnih točk, zmanjšanih za razliko (swap spread) med začetno
indeksno osnovo in indeksno osnovo step-up in
(b)   
50 % začetnega kreditnega razmika, zmanjšanega za razliko (swap spread)
med začetno indeksno osnovo in indeksno osnovo step-up.
Step-up klavzula se lahko izvrši samo
enkrat v celotnem obdobju hibridnega instrumenta. Razlika (swap spread) mora
biti določena na dan izdaje instrumentov, ko se določi cena instrumenta in mora
izražati razliko v ceni na ta dan za referenčni vrednostni papir ali referenčno
stopnjo ter tak vrednostni papir ali stopnjo, povečano za step-up klavzulo.
(7) Kadar ima borznoposredniška družba
izdajateljica možnost poravnave glavnice hibridnega instrumenta z navadnimi
delnicami iz 10. člena tega sklepa z uveljavitvijo nakupne opcije, se ta šteje
za zmerno spodbudo za izplačilo le, če količnik konverzije na dan izplačila
hibridnega instrumenta ne presega količnika konverzije na dan izdaje hibridnega
instrumenta za več kot 150 %.
Pri tem je količnik konverzije opredeljen
kot razmerje med številom enot navadnih delnic iz 10. člena tega sklepa, ki jih
mora borznoposredniška družba izdajateljica hibridnih instrumentov ob
uveljavitvi klavzule o poravnavi glavnice hibridnega instrumenta z navadnimi
delnicami iz 10. člena tega sklepa izdati, glede na enoto zadevnega hibridnega
instrumenta.
(8) Reodkup (buy-back) hibridnega
instrumenta na trgu s strani borznoposredniške družbe izdajateljice je mogoč
samo, če je borznoposredniška družba pridobila dovoljenje Agencije.
Agencija navedeno dovoljenje izda, če je
izpolnjen eden od naslednjih pogojev:
(a)   
borznoposredniška družba predčasno nadomesti hibridni instrument z enako
ali bolj kakovostno obliko kapitala in v tem primeru lahko izvrši reodkup prej
kot v petih letih od izdaje instrumenta,
(b)   
če borznoposredniška družba hibridnega instrumenta ne nadomesti, se
reodkup lahko izvrši šele po petih letih od izdaje instrumenta, pri tem pa mora
dokazati, da njen kapital brez hibridnega instrumenta zadošča glede na njeno
poslovno strategijo ter prevzeta tveganja in regulatorne zahteve.
Izpolnjevanje pogojev iz tega odstavka
borznoposredniška družba dokazuje s predložitvijo dokumentacije v okviru
zahteve za izdajo dovoljenja iz četrtega odstavka tega člena.
Ko borznoposredniška družba pridobi
dovoljenje Agencije, zadevni instrumenti ne izpolnjujejo več pogojev za
vključitev v izračun kapitala.
18. člen
(fleksibilnost izplačil donosov hibridnega
instrumenta)
(1) Borznoposredniška družba mora
imeti možnost, da kadarkoli in za nedoločen čas prekliče izplačila donosov po
hibridnih instrumentih, glede na finančni položaj in kapitalsko ustreznost
borznoposredniške družbe. Preklicana izplačila po hibridnih instrumentih morajo
biti brezpogojno razpoložljiva borznoposredniški družbi izdajateljici, imetnik
pa nima pravice terjati od borznoposredniške družbe izplačilo donosov po
hibridnih instrumentih.
(2) Izplačila donosov (obresti,
dividende idr.) iz naslova hibridnih instrumentov so nekumulativna in so
mogoča, če za to obstajajo razpoložljiva sredstva; če je višina izplačila
vnaprej določena, sprememba bonitete borznoposredniške družbe izdajateljice ne
sme vplivati na višino izplačil iz naslova teh instrumentov.
(3) Skladno s prvim odstavkom 301.
člena ZTFI v zvezi z 2. točko prvega odstavka 248.a člena ZBan-1 lahko Agencija
na podlagi ocene likvidnostnega položaja ali kapitalske ustreznosti
borznoposredniške družbe zahteva preklic izplačil donosov po hibridnih
instrumentih in pri tem med drugim upošteva naslednje:
(a)   
izračun kapitala in kapitalskih zahtev pred in po izplačilih donosov po
hibridnem instrumentu, predvsem z vidika presoje, ali zadevna izplačila in
druge predvidljive notranje in zunanje okoliščine povečujejo tveganja za
borznoposredniško družbo pri izpolnjevanju zahteve po minimalnem kapitalu iz
193. člena ZTFI v zvezi s 136. členom ZBan-1 ter ostalih kapitalskih zahtev in
omejitev iz 193. člena ZTFI v zvezi z oddelkom 4.5. ZBan-1,
(b)   
projekcijo izračuna kapitala in kapitalskih zahtev za obdobje prihodnjih
treh let, vključno z višino in sestavo kapitala po posameznih kategorijah
oziroma sestavinah, za obdobje prihodnjih treh let, ter njegovo poslovno
strategijo, vključno s projekcijo izkaza finančnega položaja oziroma bilance
stanja in izkaza vseobsegajočega donosa,
Borznoposredniška
družba iz 3. člena sklepa o konsolidiranem nadzoru mora predložiti
dokumentacijo iz te točke tudi na konsolidirani podlagi.
(c)   
oceno tveganj, ki jim borznoposredniška družba je ali bo izpostavljena
pri svojem poslovanju, in zagotavljanje njihovega pokrivanja s kapitalom,
vključno s testi izjemnih situacij glede pomembnih tveganj, ki prikazujejo
potencialne izgube pri različnih scenarijih.
(4) V primeru preklica izplačil donosov
po hibridnem instrumentu lahko borznoposredniška družba izvrši izplačilo
donosov z navadnimi delnicami iz 10. člena tega sklepa, če so izpolnjeni
naslednji pogoji:
(a)   
borznoposredniška družba izpolnjuje zahteve po minimalnem kapitalu,
določenem v 193. členu ZTFI v zvezi s 136. členom ZBan-1 oziroma prvem odstavku
301. člena ZTFI v zvezi z drugim odstavkom 248. člena ZBan-1,
(b)   
z nadomestnim izplačilom donosov po hibridnem instrumentu se ne zmanjša
višina temeljnega kapitala,
(c)   
preklicana izplačila donosov po hibridnem instrumentu se nemudoma
poravnajo z novo izdanimi navadnimi delnicami iz 10. člena tega sklepa, katerih
skupni znesek poštene vrednosti ne presega zneska izplačil donosov po hibridnem
instrumentu,
(d)   
borznoposredniška družba ni zavezana poiskati novih investitorjev za
novo izdane navadne delnice iz 10. člena tega sklepa,
(e)   
če imetnik novo izdanih navadnih delnic iz 10. člena tega sklepa
naknadno proda te instrumente in je pri tem prejeti znesek manjši od vrednosti
preklicanih izplačil donosov po hibridnem instrumentu, borznoposredniška družba
imetniku ni dolžna izdati novih nadomestnih instrumentov za kritje realizirane
izgube.
(5) V primeru, ko hibridni instrument
vsebuje klavzulo, po kateri morajo biti izvršena izplačila donosov po tem
instrumentu, če so izplačane dividende na navadne delnice iz 10. člena tega
sklepa ali drugem, enakovredno obravnavanem hibridnem instrumentu iz tega člena
(dividend pusher), je le-ta edino sprejemljiva, če so izplačila donosov po tem
hibridnem instrumentu v relevantnem časovnem obdobju (med obvezo za izplačila
po drugem instrumentu in datumom izplačila donosov po hibridnem instrumentu)
preklicana, ko nastopi ena od naslednjih situacij:
(a)   
kapital borznoposredniške družbe je manjši od minimalnega kapitala ali
bi se zaradi izplačila zmanjšal tako, da ne bi več dosegal minimalnega
kapitala, določenega v 193. členu ZTFI v zvezi s 136. členom ZBan-1 oziroma
prvem odstavku 301. člena ZTFI v zvezi z drugim odstavkom 248. člena ZBan-1,
(b)   
Agencija zahteva, skladno s prvim odstavkom 301. člena ZTFI v zvezi z 2.
točko prvega odstavka 248.a člena ZBan-1, preklic izplačil donosov, vezanih na
zadevni hibridni instrument,
(c)   
izplačilo dividend na navadne delnice iz 10. člena tega sklepa je
izvršeno v obliki dodelitve novih delnic.
(6) V nobenem primeru pa hibridni
instrument ne sme vsebovati klavzule iz petega odstavka tega člena ali
klavzule, po kateri se ne smejo izplačati dividende na navadne delnice iz 10.
člena tega sklepa ali drugem, enakovredno obravnavanem hibridnem instrumentu iz
tega člena, če niso izvršena izplačila donosov po zadevnem hibridnem
instrumentu (dividend stopper), če omenjeni klavzuli na kakršen koli način
ovirata ali otežujeta dokapitalizacijo borznoposredniške družbe izdajateljice.
19. člen
(pokrivanje izgub s hibridnim instrumentom)
(1) Hibridni instrumenti, ki se
vključujejo v temeljni kapital, so:
(a)   
v višini celotne terjatve upnika razpoložljivi za pokrivanje izgub v
času rednega poslovanja in ne smejo ovirati ali oteževati dokapitalizacije
borznoposredniške družbe,
(b)   
v višini celotne terjatve upnika podrejeni obveznostim do navadnih
upnikov in obveznostim na podlagi podrejenih dolžniških instrumentov, kar
pomeni, da se ob morebitnem stečaju ali likvidaciji izplačajo šele tik pred
navadnimi delnicami iz 10. člena tega sklepa.
(2) Pogodbena ali druga dokumentacija
za hibridni instrument mora zaradi učinkovite izvedbe pokritja izgub v času
rednega poslovanja vsebovati smiseln mehanizem, ki:
(a)   
je jasno opredeljen in pravno izvršljiv,
(b)   
je javno razkrit in transparenten trgu,
(c)   
poveča možnosti za dokapitalizacijo borznoposredniške družbe
izdajateljice zaradi zmanjšane obveznosti borznoposredniške družbe do imetnikov
hibridnega instrumenta,
(d)   
omogoča borznoposredniški družbi izdajateljici delovanje mehanizma, ob
in po aktiviranju sprožitvene točke, na enega od naslednjih načinov:
- 
trajni odpis glavnice hibridnega instrumenta,
- 
hibridni instrument se konvertira v navadne delnice iz 10. člena tega
sklepa, katerih skupna vrednost ne presega 150 % njihove nominalne vrednosti,
ob upoštevanju pogojev iz sedmega odstavka 16. člena,
- 
drug alternativni postopek oziroma način, ki omogoča najmanj enake
učinke z vidika možnosti za dokapitalizacijo borznoposredniške družbe, kot sta
opredeljena v prvih dveh alinejah te točke.
(3) Sprožitvena točka, opredeljena v
pogodbeni ali drugi dokumentaciji za hibridni instrument, mora izpolnjevati
naslednje pogoje:
(a)   
je jasno opredeljena in pravno izvršljiva,
(b)   
je javno razkrita in transparentna trgu,
(c)   
je s časovnega vidika pravočasno in učinkovito opredeljena, kar pomeni,
da se aktivira:
- 
kadar borznoposredniška družba izdajateljica ne izpolnjuje zahtev po
minimalnem kapitalu iz 193. člena ZTFI v zvezi s 136. členom ZBan-1 oziroma
prvem odstavku 301. člena ZTFI v zvezi z drugim odstavkom 248. člena
ZBan-1,
- 
preden nastopi situacija iz prve alineje te točke, ko izguba iz
poslovanja pomembno vpliva na zmanjšanje kapitalske ustreznosti ali poslabšanje
likvidnostnega položaja borznoposredniške družbe oziroma se predvideva, da bo
prišlo do teh dogodkov.
(4) Če borznoposredniška družba sama
ne uporabi opredeljenega mehanizma za pokrivanje izgub iz naslova hibridnega
instrumenta iz drugega odstavka tega člena pravočasno in preudarno, lahko
Agencija zahteva uporabo tega mehanizma skladno s prvim odstavkom 301. člena
ZTFI v zvezi s tretjo alinejo 2. točke prvega odstavka 248. člena ZBan-1.
(5) Hibridni instrumenti ne smejo biti
zavarovani niti pokriti z garancijo borznoposredniške družbe izdajateljice
oziroma z njo povezane osebe ali s kakšno drugo obliko pogodbe, ki bi v pravnem
ali ekonomskem pogledu izboljšala stopnjo prioritete izplačil pred drugimi
upniki.
20. člen
(odbitne postavke pri izračunu temeljnega
kapitala)
Seštevek postavk iz 9. člena tega sklepa se
zmanjša za naslednje postavke:
(a)   
lastne delnice, ki imajo značilnosti temeljnega kapitala, po
knjigovodski vrednosti.
Upošteva se znesek
lastnih delnic in znesek z lastnimi delnicami izenačenih delnic po 251. in 252.
členu Zakona o gospodarskih družbah (Uradni list RS, št. 65/09 – uradno
prečiščeno besedilo; v nadaljevanju ZGD-1).
(b)   
neopredmetena dolgoročna sredstva borznoposredniške družbe, vključno s
presežkom iz prevrednotenja v zvezi z neopredmetenimi dolgoročnimi sredstvi,
(c)   
čista izguba poslovnega leta oziroma izguba med letom.
(d)   
druge postavke:
- 
znesek oslabitev finančnih sredstev, merjenih po metodi odplačne
vrednosti, in rezervacij za prevzete obveznosti po zunajbilančnih postavkah na
podlagi uporabljenih računovodskih standardov, če zaradi zamika v knjiženju po
stanju na dan, za katerega se izračunava kapital, še niso izkazane.
(e)   
ocena prilagoditev za finančna sredstva, merjena po pošteni vrednosti.
Upošteva se:
- 
ocenjeni znesek potrebnih prilagoditev na postavke trgovalne knjige,
izdelan v skladu s 13. členom Sklepa o izračunu kapitalske zahteve za tržna
tveganja za borznoposredniške družbe (Uradni list RS, št. 106/07, 74/09, 97/10,
80/11 in 33/12; v nadaljevanju sklep o tržnih tveganjih), ob upoštevanju
katerega bi bila vrednost postavk trgovalne knjige nižja od knjigovodske
vrednosti teh postavk po uporabljenih računovodskih standardih, in
- 
ocenjeni znesek potrebnih prilagoditev na vsa ostala finančna sredstva,
merjena po pošteni vrednosti, smiselno izdelan v skladu s 13. členom sklepa o
tržnih tveganjih, ob upoštevanju katerega bi bila vrednost ostalih finančnih
sredstev, merjenih po pošteni vrednosti, nižja od knjigovodske vrednosti teh
postavk po uporabljenih računovodskih standardih.
Za namen izdelave ocenjenega zneska potrebni
prilagoditev na vsa ostala finančna sredstva, merjena po pošteni vrednosti,
mora borznoposredniška družba razviti ustrezne sisteme in kontrole za
vrednotenje in postopke za oceno prilagoditev teh sredstev. Pri tem smiselno
upošteva določbe 12. in 13. člena sklepa o tržnih tveganjih.
3. DODATNI KAPITAL I
21. člen
(splošno)
(1) Dodatni kapital I borznoposredniške
družbe je vsota postavk iz 22. člena tega sklepa z upoštevanjem omejitev
razmerij med posameznimi kategorijami oziroma sestavinami kapitala iz drugega
odstavka 6. člena tega sklepa.
(2) Sestavina dodatnega kapitala I iz
točke (a) 22. člena tega sklepa mora imeti najmanj naslednje lastnosti:
(a)   
je neomejeno razpoložljiva za takojšnje pokrivanje tveganj in izgube v
času rednega poslovanja,
(b)   
mora biti prosta vseh predvidljivih davčnih in drugih obveznosti oziroma
se lahko upošteva le v višini, ki se lahko uporabi za kritje tveganj in izgube,
upoštevajoč davčne obremenitve in druge obveznosti.
22. člen
(sestavine dodatnega kapitala I)
Dodatni kapital I borznoposredniške družbe
sestavljajo:
(a)   
presežki iz prevrednotenja iz 23. člena tega sklepa,
(b)   
presežek oslabitev in rezervacij nad pričakovanimi izgubami,
izračunanimi po pristopu na podlagi notranjih bonitetnih sistemov (v
nadaljevanju: po pristopu IRB) iz 24. člena tega sklepa,
(c)   
hibridni instrumenti dodatnega kapitala I iz 25. člena tega sklepa,
(d)   
presežki iz naslova hibridnih instrumentov temeljnega kapitala iz 26.
člena tega sklepa,
(e)   
prednostne kumulativne delnice brez fiksnega donosa iz 27. člena tega
sklepa,
(f)    
podrejeni dolg iz 28. člena tega sklepa,
(g)   
prednostne kumulativne delnice s fiksnim donosom iz 29. člena tega
sklepa.
23. člen
(presežki iz prevrednotenja)
Med sestavine dodatnega kapitala I se
upoštevajo naslednji presežki iz prevrednotenja:
(a)   
80 % zneska pozitivnih učinkov iz presežka iz prevrednotenja v zvezi z
delnicami in deleži, razpoložljivimi za prodajo in izkazanimi po pošteni
vrednosti,
(b)   
80 % zneska kumulativnih pozitivnih učinkov iz presežka iz
prevrednotenja v zvezi z opredmetenimi osnovnimi sredstvi, vrednotenimi po
modelu poštene vrednosti,
(c)   
80 % zneska kumulativnih dobičkov iz naložbenih nepremičnin, merjenih po
modelu poštene vrednosti.
24. člen
(presežek oslabitev in rezervacij po
pristopu IRB)
Borznoposredniška družba, ki izračunava
kapitalsko zahtevo za kreditno tveganje po pristopu IRB, lahko vključi med
sestavine dodatnega kapitala I pozitivno razliko med zneskom oslabitev in
rezervacij za izpostavljenosti, ki so oblikovane skladno z uporabljenimi
računovodskimi standardi, in zneskom pričakovane izgube, ki je izračunan v
skladu s četrtim odstavkom 15. člena Sklepa o izračunu kapitalske zahteve za kreditno
tveganje po pristopu na podlagi notranjih bonitetnih sistemov za
borznoposredniške družbe (Uradni list RS, št. 106/07, 74/09, 81/09 – popr. in
80/11; v nadaljevanju: sklep o pristopu IRB), vendar največ v višini 0,6 %
zneska tveganjem prilagojenih izpostavljenosti, izračunanih po pristopu IRB.
Pri tem se v izračunu zneska tveganjem prilagojenih izpostavljenosti ne
vključujejo pozicije v listinjenju, ki prejmejo utež tveganja 1250 %, skladno s
Sklepom o izračunu kapitalske zahteve za kreditno tveganje pri listinjenju in
pravilih glede izpostavljenosti borznoposredniških družb prenesenemu kreditnemu
tveganju (Uradni list RS, št. 80/11; v nadaljevanju sklep o listinjenju).
25. člen
(hibridni instrumenti dodatnega kapitala
I)
(1) Borznoposredniška družba lahko v
izračun dodatnega kapitala I vključi tudi hibridne instrumente, če je pridobila
dovoljenje Agencije.
(2) Agencija izda dovoljenje za
vključitev hibridnih instrumentov v dodatni kapital I, če ti izpolnjujejo
pogoje iz četrtega odstavka tega člena.
(3) Izpolnjevanje pogojev, na katere
se nanaša drugi odstavek tega člena, borznoposredniška družba dokazuje s
predložitvijo naslednje dokumentacije v okviru zahteve za izdajo dovoljenja:
(a)   
osnovna dokumentacija (pogodba, prospekt in drugo), povezana z izdajo
hibridnih instrumentov,
(b)   
shematski prikaz izpolnjevanja zahtevanih lastnosti za hibridne
instrumente, tj. navedbo posameznih lastnosti iz četrtega odstavka tega člena s
sklici na osnovno dokumentacijo iz točke (a) tega odstavka (navedba člena,
točke ali drugo), skupaj z mnenjem pooblaščenega revizorja, ki potrjuje, da
hibridni instrumenti izpolnjujejo vsak posamezni pogoj iz četrtega odstavka
tega člena,
(c)   
opis računovodske obravnave zadevnega hibridnega instrumenta, skupaj z
mnenjem pooblaščenega revizorja glede njene primernosti,
(d)   
izračun kapitala in kapitalskih zahtev, vključno z višino in sestavo
kapitala po posameznih kategorijah oziroma sestavinah, po stanju na zadnji dan
meseca pred vložitvijo zahteve za izdajo dovoljenja,
(e)   
projekcijo izračuna kapitala in kapitalskih zahtev, vključno z višino in
sestavo kapitala po posameznih kategorijah oziroma sestavinah, za obdobje
prihodnjih treh let, ter njeno poslovno strategijo, vključno s projekcijo
izkaza finančnega položaja oziroma bilance stanja ter izkaza vseobsegajočega
donosa.
Borznoposredniška
družba iz 3. člena sklepa o konsolidiranem nadzoru mora predložiti
dokumentacijo iz te točke tudi na konsolidirani podlagi.
(4) Hibridni instrumenti, ki se
vključujejo v dodatni kapital I, morajo, ne glede na pravno obliko (vrednostni
papirji, kredit idr.) ali računovodsko obravnavanje izpolnjevati vse naslednje
pogoje:
(a)   
izda jih borznoposredniška družba, ki jih namerava vključiti v izračun
dodatnega kapitala I,
(b)   
so z nedoločenim rokom zapadlosti,
(c)   
so vplačani oziroma se sme upoštevati le vplačani znesek,
(d)   
ne morejo biti unovčeni na zahtevo imetnika.
Odpoklic ali izplačilo instrumenta s strani
borznoposredniške družbe izdajateljice je mogoč najprej po 5. letih od izdaje
in ob dovoljenju Agencije. Ko borznoposredniška družba pridobi dovoljenje
Agencije zadevni instrumenti ne izpolnjujejo več pogojev za vključitev v
izračun kapitala.
Agencija navedeno dovoljenje izda, če je
izpolnjen eden od naslednjih dveh pogojev:
-       
borznoposredniška družba hibridne instrumente nadomesti vsaj istočasno z
enako ali bolj kakovostno obliko kapitala,
-       
če borznoposredniška družba hibridnih instrumentov ne nadomesti, mora
dokazati, da njen kapital brez hibridnih instrumentov zadošča glede na njeno
poslovno strategijo ter prevzeta tveganja in regulatorne zahteve.
Izpolnjevanje pogojev iz drugega
pododstavka te točke borznoposredniška družba dokazuje s predložitvijo
naslednje dokumentacije v okviru zahteve za izdajo dovoljenja:
-       
celovito pojasnilo razlogov za odpoklic ali izplačilo instrumentov,
-       
izračun kapitala in kapitalskih zahtev po stanju na zadnji dan meseca
pred vložitvijo zahteve za izdajo dovoljenja, vključno z višino in sestavo
kapitala po posameznih kategorijah oziroma sestavinah, pred in po odpoklicu ali
izplačilu instrumenta ter dokazilo, da borznoposredniška družba še naprej
izpolnjuje zahteve po minimalnem kapitalu iz 193. člena ZTFI v zvezi s
136. členom ZBan-1 ter ostale kapitalske zahteve in omejitve iz 193. člena ZTFI
v zvezi z oddelkom 4.5. ZBan-1,
-       
projekcijo izračuna kapitala in kapitalskih zahtev, vključno z višino in
sestavo kapitala po posameznih kategorijah oziroma sestavinah, za obdobje
prihodnjih treh let, ter njeno poslovno strategijo, vključno s projekcijo
izkaza finančnega položaja oziroma bilance stanja ter izkaza vseobsegajočega
donosa.
Pri tem mora borznoposredniška družba iz 3.
člena sklepa o konsolidiranem nadzoru predložiti dokumentacijo iz te alineje
tudi na konsolidirani podlagi.
Predčasni odkup instrumenta s strani
borznoposredniške družbe izdajateljice prej kot po 5. letih od izdaje je mogoč
samo v posebnih okoliščinah in ob dovoljenju Agencije.
Agencija
navedeno dovoljenje izda, če gre za spremembo davčne obravnave hibridnega
instrumenta ali prerazvrstitev hibridnega instrumenta z vidika regulatorne
oziroma zakonodajne obravnave, ki v času izdaje instrumenta niso bile znane.
Izpolnjevanje pogojev iz tega pododstavka borznoposredniška družba dokazuje s
predložitvijo dokumentacije v okviru zahteve za izdajo dovoljenja iz tretjega
pododstavka te točke, vključno z dokazilom o nastanku posebnih okoliščin. Ko
borznoposredniška družba pridobi dovoljenje Agencije, zadevni instrumenti ne
izpolnjujejo več pogojev za vključitev v izračun kapitala.
(e)   
so v višini celotne terjatve upnika podrejeni obveznostim do navadnih
upnikov in obveznostim na podlagi podrejenega dolga, kar pomeni, da se ob
morebitnem stečaju ali likvidaciji izplačajo šele tik pred hibridnimi
instrumenti temeljnega kapitala,
(f)    
so v višini celotne terjatve upnika razpoložljivi za pokrivanje izgube v
času rednega poslovanja,
(g)   
borznoposredniška družba ima možnost, da če ni izplačala dividend na
delnice za preteklo poslovno leto in ni izvršila izplačil donosov iz naslova
hibridnih instrumentov temeljnega kapitala, odloži izplačila donosov iz naslova
teh hibridnih instrumentov,
(h)   
ne smejo biti zavarovani niti pokriti z garancijo borznoposredniške
družbe izdajateljice, z njo povezane osebe ali s kakšno drugo obliko pogodbe,
ki bi v pravnem ali ekonomskem pogledu izboljšala stopnjo prioritete izplačil
pred drugimi upniki,
(i)    
kadar ima borznoposredniška družba izdajateljica možnost izplačila
hibridnih instrumentov z uveljavitvijo nakupne opcije, je ta lahko povezana
tudi z zmerno step-up klavzulo, in sicer samo, če se ta uveljavi najprej po 5.
letih od izdaje hibridnih instrumentov.
(5) Borznoposredniška družba v
zavarovanje za svoje izpostavljenosti ne sme sprejeti hibridnih instrumentov,
katerih izdajateljica je.
26. člen
(presežki iz naslova hibridnih
instrumentov temeljnega kapitala)
Med sestavine dodatnega kapitala I se lahko
vključijo tudi hibridni instrumenti, za katere je Agencija izdala dovoljenje za
vključitev v temeljni kapital borznoposredniške družbe, in sicer v delu, ki
presega omejitve za vključevanje v temeljni kapital iz tretjega odstavka 6.
člena tega sklepa, vendar morajo biti ob tem izpolnjene vse zahteve oziroma
omejitve za vključitev v dodatni kapital I.
27. člen
(prednostne kumulativne delnice brez
fiksnega donosa)
(1) V dodatni kapital I
borznoposredniške družbe se lahko vključujejo tudi:
(a)   
prednostne kumulativne delnice po nominalni vrednosti,
(b)   
kapitalske rezerve, povezane z delnicami iz točke (a) tega odstavka.
Postavke iz točk (a) in
(b) tega odstavka se za ugotavljanje višine dodatnega kapitala I zmanjšajo za
lastne delnice, ki imajo značilnosti dodatnega kapitala I.
(2) Prednostne kumulativne delnice iz
prvega odstavka tega člena morajo za vključevanje med sestavine dodatnega
kapitala I v celoti izpolnjevati naslednje pogoje:
(a)   
stalnost oziroma so brez kakor koli določene ali nakazane zapadlosti in
brez možnosti odpoklica na zahtevo imetnika,
(b)   
so neomejeno razpoložljive za takojšnje pokrivanje tveganj in izgube v
času rednega poslovanja v skladu s 379. členom ZGD-1,
(c)   
so podrejene obveznostim do navadnih upnikov, obveznostim na podlagi
podrejenega dolga in obveznostim na podlagi hibridnih instrumentov,
(d)   
borznoposredniška družba lahko omeji izplačilo donosov,
(e)   
morajo biti proste vseh predvidljivih davčnih in drugih obveznosti
oziroma se lahko upoštevajo le v višini, ki se lahko uporabi za kritje tveganj
in izgub, upoštevajoč davčne obremenitve in druge obveznosti.
28. člen
(podrejeni dolg za vključitev v dodatni
kapital I)
(1) Borznoposredniška družba lahko v
izračun dodatnega kapitala I vključi tudi podrejeni dolg, če je pridobila
dovoljenje Agencije.
(2) Agencija izda dovoljenje za
vključitev podrejenega dolga v dodatni kapital I, če ta izpolnjuje pogoje iz
četrtega odstavka tega člena.
(3) Izpolnjevanje pogojev, na katere
se nanaša drugi odstavek tega člena, borznoposredniška družba dokazuje s
predložitvijo naslednje dokumentacije v okviru zahteve za izdajo dovoljenja:
(a)   
osnovna dokumentacija (pogodba, prospekt in drugo), povezana z izdajo
podrejenega dolga za vključitev v dodatni kapital I,
(b)   
shematski prikaz izpolnjevanja zahtevanih lastnosti za podrejeni dolg,
ki se vključuje v dodatni kapital I, tj. navedbo posameznih lastnosti iz
četrtega odstavka tega člena s sklici na osnovno dokumentacijo iz točke (a)
tega odstavka (navedba člena, točke ali drugo), skupaj z mnenjem pooblaščenega
revizorja, ki potrjuje, da podrejeni dolg izpolnjuje vsak posamezni pogoj iz
četrtega odstavka tega člena,
(c)   
izračun kapitala in kapitalskih zahtev, vključno z višino in sestavo
kapitala po posameznih kategorijah oziroma sestavinah, po stanju na zadnji dan
meseca pred vložitvijo zahteve za izdajo dovoljenja,
(d)   
projekcijo izračuna kapitala in kapitalskih zahtev, vključno z višino in
sestavo kapitala po posameznih kategorijah oziroma sestavinah, za obdobje
prihodnjih treh let, ter njeno poslovno strategijo, vključno s projekcijo
izkaza finančnega položaja oziroma bilance stanja ter izkaza vseobsegajočega
donosa.
Pri tem mora
borznoposredniška družba iz 3. člena sklepa o konsolidiranem nadzoru predložiti
dokumentacijo iz te točke tudi na konsolidirani podlagi.
(4) Podrejeni dolg, ki se vključuje v
dodatni kapital I, mora, ne glede na pravno obliko (vrednostni papirji idr.)
izpolnjevati vse naslednje pogoje:
(a)   
izda ga borznoposredniška družba, ki ga namerava vključiti v izračun
dodatnega kapitala I,
(b)   
je vplačan oziroma se sme upoštevati le vplačani znesek,
(c)   
pogodbeni rok zapadlosti ni določen ali mora biti najmanj 5 let in en
dan.
Če je rok zapadlosti podrejenega dolga
določen, pogodba ne sme vsebovati določila, da je lahko ta predčasno izplačan
zaradi posebnih okoliščin, razen v primeru prenehanja opravljanja investicijskih
storitev.
Če rok zapadlosti ni določen, je podrejeni
dolg lahko izplačan le, če je podano petletno predhodno obvestilo Agenciji.
Borznoposredniška družba lahko podrejeni
dolg izplača tudi pred potekom pogodbene zapadlosti ali brez petletnega predhodnega
obvestila Agenciji, če pridobi dovoljenje Agencije. Ko borznoposredniška družba
pridobi dovoljenje Agencije, zadevni instrument ne izpolnjuje več pogojev za
vključitev v izračun kapitala. Agencija navedeno dovoljenje izda, če je
izpolnjen eden od naslednjih dveh pogojev:
-       
borznoposredniška družba podrejeni dolg nadomesti vsaj istočasno z enako
ali bolj kakovostno obliko kapitala,
-       
če borznoposredniška družba podrejenega dolga ne nadomesti, mora
dokazati, da njen kapital brez podrejenega dolga zadošča glede na njeno
poslovno strategijo ter prevzeta tveganja in regulatorne zahteve.
Izpolnjevanje pogojev iz četrtega
pododstavka te točke borznoposredniška družba dokazuje s predložitvijo
naslednje dokumentacije v okviru zahteve za izdajo dovoljenja:
-       
celovito pojasnilo razlogov za izplačilo instrumentov,
-       
izračun kapitala in kapitalskih zahtev po stanju na zadnji dan meseca
pred vložitvijo zahteve za izdajo dovoljenja, vključno z višino in sestavo
kapitala po posameznih kategorijah oziroma sestavinah, pred in po izplačilu
instrumenta ter dokazilo, da borznoposredniška družba še naprej izpolnjuje
zahteve po minimalnem kapitalu iz 193. člena ZTFI v zvezi s 136. členom ZBan-1
ter ostale kapitalske zahteve in omejitve iz 193. člena ZTFI v zvezi z oddelkom
4.5. ZBan-1,
-       
projekcijo izračuna kapitala in kapitalskih zahtev, vključno z višino in
sestavo kapitala po posameznih kategorijah oziroma sestavinah, za obdobje
prihodnjih treh let, ter njeno poslovno strategijo, vključno s projekcijo
izkaza finančnega položaja oziroma bilance stanja in izkaza vseobsegajočega
donosa.
Pri tem mora
borznoposredniška družba iz 3. člena sklepa o konsolidiranem nadzoru predložiti
dokumentacijo iz te alineje tudi na konsolidirani podlagi.
(d)   
je v višini celotne terjatve upnika podrejen obveznostim do navadnih
upnikov in obveznostim na podlagi podrejenega dolga, ki se vključuje v dodatni
kapital II,
(e)   
ne sme biti zavarovan niti pokrit z garancijo borznoposredniške družbe,
z njo povezane osebe ali s kakšno drugo obliko pogodbe, ki bi v pravnem ali ekonomskem
pogledu izboljšala stopnjo prioritete izplačil pred drugimi upniki,
(f)    
kadar ima borznoposredniška družba izdajateljica možnost izplačila
podrejenega dolga z uveljavitvijo nakupne opcije, je ta lahko povezana tudi z
zmerno step-up klavzulo, in sicer samo, če se ta uveljavi najprej po 5. letih
od izdaje podrejenega dolga.
(5) Obseg vključevanja podrejenega
dolga v dodatni kapital I se postopoma znižuje z 20-odstotnim kumulativnim
diskontom v zadnjih petih letih pred zapadlostjo oziroma odplačilom na naslednji
način:
(a)   
pri izračunu kapitala po stanju na dan, ki je pet let ali manj kot pet
in več kot štiri leta pred dnevom izplačila celotnega ali delnega zneska
vplačanega dolžniškega instrumenta, se za ta del zneska upošteva 20-odstotni
diskont,
(b)   
pri izračunu kapitala po stanju na dan, ki je štiri leta ali manj kot
štiri in več kot tri leta pred dnevom izplačila celotnega ali delnega zneska
vplačanega dolžniškega instrumenta, se za ta del zneska upošteva 40-odstotni
diskont,
(c)   
pri izračunu kapitala po stanju na dan, ki je tri leta ali manj kot tri
in več kot dve leti pred dnevom izplačila celotnega ali delnega zneska
vplačanega dolžniškega instrumenta, se za ta del zneska upošteva 60-odstotni
diskont,
(d)   
pri izračunu kapitala po stanju na dan, ki je dve leti ali manj kot dve
in več kot eno leto pred dnevom izplačila celotnega ali delnega zneska
vplačanega dolžniškega instrumenta, se za ta del zneska upošteva 80-odstotni
diskont,
(e)   
pri izračunu kapitala po stanju na dan, ki je eno leto ali manj kot eno
leto pred dnevom izplačila celotnega ali delnega zneska vplačanega dolžniškega
instrumenta, se upošteva 100-odstotni diskont oziroma se ta znesek ne šteje več
v izračun kapitala.
(6) Pri instrumentih iz točke (f)
četrtega odstavka tega člena, ki vključujejo možnost predčasnega izplačila
dolga in povečanja obrestne mere ob neuresničitvi možnosti predčasnega
izplačila, je obseg njihovega vključevanja v dodatni kapital I praviloma
odvisen od višine pogodbeno določenega povečanja obrestne mere (step-up). Če
povečanje obrestne mere ne presega 1,50 odstotne točke, se 20-odstotni
kumulativni diskont uporablja za zadnjih pet let, ki preostajajo do pogodbenega
dospetja. Kadar je v pogodbi predvideno povečanje obrestne mere večje od 1,50
odstotne točke, je treba 20-odstotni kumulativni diskont uporabljati že za
zadnjih pet let do datuma mogočega predčasnega izplačila dolga oziroma
izvršitve nakupne opcije.
Ne glede na določbe prvega pododstavka tega
odstavka mora borznoposredniška družba uporabljati ustrezen kumulativni diskont
pri vključevanju instrumentov iz prvega pododstavka v dodatni kapital I že od
takrat, ko postane očitno, da bo možnost predčasnega izplačila oziroma
izvršitev nakupne opcije uresničena. Šteje se, da so izpolnjeni pogoji iz
prvega stavka, če uprava borznoposredniške družbe sprejme odločitev, da bo
borznoposredniška družba izkoristila možnost predčasnega izplačila oziroma
izvršitev nakupne opcije.
(7) Borznoposredniška družba v
zavarovanje za svoje izpostavljenosti ne sme sprejeti podrejenega dolga,
katerega izdajateljica je.
29. člen
(prednostne kumulativne delnice s fiksnim
donosom)
(1) V dodatni kapital I
borznoposredniške družbe se lahko vključujejo tudi:
(a)   
prednostne kumulativne delnice s fiksnim donosom po nominalni vrednosti,
(b)   
kapitalske rezerve, povezane z delnicami iz točke (a) tega odstavka.
Postavke iz točk (a) in
(b) tega odstavka se za ugotavljanje višine dodatnega kapitala I zmanjšajo za
lastne delnice, ki imajo značilnosti dodatnega kapitala I.
(2) Prednostne kumulativne delnice s
fiksnim donosom iz prvega odstavka tega člena morajo za vključevanje med
sestavine dodatnega kapitala I v celoti izpolnjevati naslednje lastnosti:
(a)   
stalnost oziroma so brez kakor koli določene ali nakazane zapadlosti in
brez možnosti odpoklica na zahtevo imetnika,
(b)   
so neomejeno razpoložljive za takojšnje pokrivanje tveganj in izgube v
času rednega poslovanja v skladu s 379. členom ZGD-1,
(c)   
so podrejene obveznostim do navadnih upnikov, obveznostim na podlagi
podrejenega dolga in obveznostim na podlagi hibridnih instrumentov,
(d)   
borznoposredniška družba lahko omeji izplačilo donosov,
(e)   
morajo biti proste vseh predvidljivih davčnih in drugih obveznosti
oziroma se lahko upoštevajo le v višini, ki se lahko uporabi za kritje tveganj
in izgub, upoštevajoč davčne obremenitve in druge obveznosti.
4. ODBITNE POSTAVKE OD TEMELJNEGA IN DODATNEGA KAPITALA
I
30. člen
(odbitne postavke)
(1) Temeljni kapital borznoposredniške
družbe se zmanjša za polovico vsote vseh odbitnih postavk iz drugega odstavka
tega člena, druga polovica te vsote pa se odšteje od dodatnega kapitala I. Ne
glede na prvi stavek se v primeru, da polovica seštevka vseh odbitnih postavk
iz drugega odstavka tega člena presega dodatni kapital I, presežek vsote
odbitnih postavk odšteje od temeljnega kapitala borznoposredniške družbe.
(2) Odbitne postavke so:
(a)   
naložbe v druge kreditne ali finančne institucije ter družbe za
upravljanje, ki posamično presegajo 10 % osnovnega kapitala druge kreditne ali
finančne institucije oziroma družbe za upravljanje.
Upoštevajo se naložbe
borznoposredniške družbe v delnice, poslovne deleže ali druge pravice, na
podlagi katerih borznoposredniška družba pridobi več kot 10 % osnovnega kapitala drugih kreditnih
ali finančnih institucij oziroma družb za upravljanje. Za namen ugotavljanja
deleža v osnovnem kapitalu se upoštevajo vse neposredne in posredne naložbe
borznoposredniške družbe v osnovni kapital drugih kreditnih ali finančnih
institucij oziroma družb za upravljanje. Če neposredne in posredne naložbe
presegajo 10 % osnovnega kapitala
druge kreditne ali finančne institucije oziroma družb za upravljanje, so
odbitna postavka vse neposredne naložbe borznoposredniške družbe, razen če so
na podlagi tretjega odstavka 11. člena sklepa o tržnih tveganjih vključene v
trgovalno knjigo,
(b)   
naložbe v hibridne instrumente ter podrejeni dolg drugih kreditnih ali
finančnih institucij ter družb za upravljanje, v katerih je borznoposredniška
družba posamično pridobila več kot 10 % osnovnega kapitala.
Upoštevajo se naložbe
borznoposredniške družbe v hibridne instrumente ter podrejeni dolg drugih
kreditnih ali finančnih institucij oziroma družb za upravljanje, razen če so na
podlagi tretjega odstavka 11. člena sklepa o tržnih tveganjih vključene v
trgovalno knjigo,
(c)   
naložbe borznoposredniške družbe v druge kreditne ali finančne institucije
ter družbe za upravljanje, ki posamično ne presegajo 10 % osnovnega kapitala
druge kreditne ali finančne institucije oziroma družbe za upravljanje.
Naložbe
borznoposredniške družbe v kapital, hibridne instrumente ter podrejeni dolg v
druge kreditne ali finančne institucije oziroma družbe za upravljanje, ki ne
spadajo v točki (a) in (b) tega odstavka in ki niso vključene v trgovalno
knjigo na podlagi tretjega odstavka 11. člena sklepa o tržnih tveganjih, se
odštevajo v znesku, ki presega 10 %
seštevka temeljnega in dodatnega kapitala I borznoposredniške družbe,
izračunanega pred odštetjem postavk iz tega člena,
(d)   
udeležbe borznoposredniške družbe v zavarovalnicah, pozavarovalnicah,
pokojninskih družbah in zavarovalnih holdingih.
Upoštevajo se naložbe
borznoposredniške družbe v delnice, poslovne deleže ali druge pravice, na
podlagi katerih je borznoposredniška družba udeležena v zavarovalnicah,
pozavarovalnicah, pokojninskih družbah ali zavarovalnih holdingih. Za namen
ugotavljanja udeležbe se upoštevajo vsa neposredna in posredna imetništva
borznoposredniške družbe v poslovnih deležih, delnicah ali drugih pravicah v
zavarovalnicah, pozavarovalnicah, pokojninskih družbah in zavarovalnih
holdingih iz netrgovalne in iz trgovalne knjige. Če te naložbe presegajo delež,
ki predstavlja udeležbo v zavarovalnici, pozavarovalnici, pokojninski družbi
ali zavarovalnem holdingu, so odbitna postavka le neposredne naložbe
borznoposredniške družbe,
(e)   
naložbe v finančne instrumente zavarovalnic, pozavarovalnic,
pokojninskih družb ali zavarovalnih holdingov, v katerih je borznoposredniška
družba udeležena.
Upoštevajo se naložbe v
tiste finančne instrumente navedenih oseb, ki se v skladu s členom 16(3)
Direktive 73/239/EGS z dne 24. junija 1973 o usklajevanju zakonov in
drugih predpisov o začetku opravljanja in opravljanju dejavnosti neposrednega
zavarovanja, razen življenjskega zavarovanja, in členom 27(3) Direktive
2002/83/ES z dne 5. novembra 2002 o življenjskem zavarovanju lahko
upoštevajo pri izračunu njihovega kapitala (prednostne kumulativne delnice,
podrejeni dolg, vrednostni papirji brez zapadlosti ter drugi finančni
instrumenti, ki izpolnjujejo v navedenih določbah predpisane pogoje),
(f)    
primanjkljaj oslabitev in rezervacij po pristopu IRB ter pričakovana
izguba iz naslova lastniških instrumentov po pristopu IRB.
Borznoposredniška
družba, ki izračunava kapitalsko zahtevo za kreditno tveganje po pristopu IRB,
mora upoštevati naslednji odbitni postavki:
- 
morebitni presežek zneska pričakovanih izgub nad oblikovanimi
oslabitvami in rezervacijami, izračunan v skladu s četrtim odstavkom 15. člena
sklepa o pristopu IRB, in
- 
znesek pričakovane izgube za izpostavljenosti iz naslova lastniških
instrumentov, izračunan v skladu s 143. in 144. členom sklepa o pristopu
IRB,
(g)   
zneski izpostavljenosti za pozicije v listinjenju z utežjo 1250 %.
Upoštevajo se:
- 
izpostavljenosti iz naslova pozicij v listinjenju, ki se jim v skladu s
sklepom o listinjenju dodeli utež tveganja 1250 %,
in
- 
izpostavljenosti iz naslova pozicij v listinjenju v trgovalni knjigi, ki
bi jim bila dodeljena utež tveganja 1250 %,
če bi jih borznoposredniška družba imela v netrgovalni knjigi.
Zneski teh izpostavljenosti ne štejejo za
odbitno postavko po tej točki, če jih borznoposredniška družba vključi v
izračun tveganjem prilagojenih izpostavljenosti za namen izračuna kapitalske
zahteve za kreditno tveganje oziroma za izračun kapitalske zahteve za
pozicijsko tveganje z uporabo notranjih modelov.
(h)   
prenesena vrednost finančnih instrumentov, tujih valut ali blaga.
Upošteva se prenesena
vrednost finančnih instrumentov, tujih valut ali blaga pri kapitalski obravnavi
v primeru časovne neusklajenosti plačila ali izročitve po Tabeli 6 točke (b)
prvega odstavka 44. člena sklepa o tržnih tveganjih,
(i)    
znesek preseganj omejitev kvalificiranih deležev v osebah nefinančnega
sektorja.
Upošteva se znesek
preseganj omejitev naložb v kvalificirane deleže v osebah nefinančnega sektorja
iz prvega odstavka 5. člena Sklepa o naložbah borznoposredniških družb v
kvalificirane deleže v osebah nefinančnega sektorja (Uradni list RS, št.
106/07).
(3) Ne glede na določilo prvega
odstavka tega člena se kapitalske naložbe v druge kreditne institucije,
finančne institucije, družbe za upravljanje, zavarovalnice, pozavarovalnice,
pokojninske družbe ali zavarovalne holdinge, ki jih je borznoposredniška družba
pridobila začasno, namesto izpolnitve denarne obveznosti pravne osebe v
postopku finančnega prestrukturiranja te osebe, prva tri leta po pridobitvi ne
štejejo med odbitne postavke po točkah (a), (b), (c), (d) in (e) drugega
odstavka tega člena.
5. DODATNI KAPITAL II
31. člen
(splošno)
(1) Dodatni kapital II
borznoposredniške družbe predstavlja podrejeni dolg iz 32. člena tega sklepa ob
upoštevanju omejitev razmerij med posameznimi kategorijami oziroma sestavinami
kapitala iz drugega odstavka 6. člena tega sklepa.
(2) Borznoposredniška družba mora
najmanj 30 dni pred nameravano vključitvijo podrejenega dolga v dodatni kapital
II obvestiti Agencijo. Borznoposredniška družba mora omenjenemu obvestilu
priložiti:
(a)   
osnovno dokumentacijo (pogodba, prospekt in drugo), povezano z izdajo
podrejenega dolga za vključitev v dodatni kapital II,
(b)   
shematski prikaz izpolnjevanja zahtevanih lastnosti za podrejeni dolg,
ki se vključuje v dodatni kapital II, tj. navedbo posameznih lastnosti iz 32.
člena tega sklepa s sklici na osnovno dokumentacijo iz točke (a) tega odstavka
(navedba člena, točke ali drugo), skupaj z mnenjem pooblaščenega revizorja, ki
potrjuje, da podrejeni dolg izpolnjuje vsak posamezni pogoj iz 32. člena tega
sklepa,
(c)   
izračun kapitala in kapitalskih zahtev, vključno z višino in sestavo
kapitala po posameznih kategorijah oziroma sestavinah, po stanju na zadnji dan
meseca pred mesecem, v katerem obvesti Agencijo o nameravani vključitvi
podrejenega dolga v dodatni kapital II,
(d)   
projekcijo izračuna kapitala in kapitalskih zahtev, vključno z višino in
sestavo kapitala po posameznih kategorijah oziroma sestavinah, za obdobje
prihodnjih dveh let, ter njeno poslovno strategijo, vključno s projekcijo
izkaza finančnega položaja oziroma bilance stanja ter izkaza vseobsegajočega
donosa.
Borznoposredniška
družba iz 3. člena sklepa o konsolidiranem nadzoru mora predložiti
dokumentacijo iz te točke tudi na konsolidirani podlagi.
32. člen
(podrejeni dolg za vključitev v dodatni
kapital II)
(1) Podrejeni dolg, ki se vključuje v
dodatni kapital II, mora ne glede na pravno obliko (vrednostni papirji idr.)
izpolnjevati vse naslednje pogoje:
(a)   
izda ga borznoposredniška družba, ki ga namerava vključiti v izračun
dodatnega kapitala II,
(b)   
je vplačan oziroma se sme upoštevati le vplačani znesek,
(c)   
pogodbeni rok zapadlosti mora biti najmanj 2 leti in en dan.
Pogodba ne sme vsebovati določila, da je
podrejeni dolg lahko predčasno izplačan zaradi posebnih okoliščin, razen v
primeru prenehanja opravljanja investicijskih storitev.
Borznoposredniška družba lahko podrejeni
dolg izplača tudi pred potekom pogodbene zapadlosti, če pridobi dovoljenje
Agencije. Ko borznoposredniška družba pridobi dovoljenje Agencije, zadevni
instrument ne izpolnjuje več pogojev za vključitev v izračun kapitala. Agencija
navedeno dovoljenje izda, če je izpolnjen eden od naslednjih dveh pogojev:
-       
borznoposredniška družba podrejeni dolg nadomesti vsaj istočasno z enako
ali bolj kakovostno obliko kapitala,
-       
če borznoposredniška družba podrejenega dolga ne nadomesti, mora
dokazati, da njen kapital brez podrejenega dolga zadošča glede na njeno
poslovno strategijo ter prevzeta tveganja in regulatorne zahteve.
Izpolnjevanje pogojev iz tretjega
pododstavka te točke borznoposredniška družba dokazuje s predložitvijo
naslednje dokumentacije v okviru zahteve za izdajo dovoljenja:
-       
celovito pojasnilo razlogov za izplačilo instrumenta,
-       
izračun kapitala in kapitalskih zahtev po stanju na zadnji dan meseca
pred vložitvijo zahteve za izdajo dovoljenja, vključno z višino in sestavo
kapitala po posameznih kategorijah oziroma sestavinah, pred in po izplačilu
instrumenta ter dokazilo, da borznoposredniška družba še naprej izpolnjuje
zahteve po minimalnem kapitalu iz 193. člena ZTFI v zvezi s 136. členom ZBan-1
ter ostale kapitalske zahteve in omejitve iz 193. člena ZTFI v zvezi z oddelkom
4.5. ZBan-1,
-       
projekcijo izračuna kapitala in kapitalskih zahtev, vključno z višino in
sestavo kapitala po posameznih kategorijah oziroma sestavinah, za obdobje
prihodnjih dveh let, ter njeno poslovno strategijo, vključno s projekcijo
izkaza finančnega položaja oziroma bilance stanja ter izkaza vseobsegajočega
donosa.
Borznoposredniška
družba iz 3. člena sklepa o konsolidiranem nadzoru mora predložiti
dokumentacijo iz te alineje tudi na konsolidirani podlagi.
(d)   
je v višini celotne terjatve upnika podrejen obveznostim do navadnih
upnikov,
(e)   
ne sme biti zavarovan niti pokrit z garancijo borznoposredniške družbe,
z njo povezane osebe ali s kakšno drugo obliko pogodbe, ki bi v pravnem ali
ekonomskem pogledu izboljšala stopnjo prioritete izplačil pred drugimi upniki,
(f)    
pogodba mora vsebovati določilo, da niti glavnica niti obresti iz
podrejenega dolga ne moreta biti izplačani, če bi tako izplačilo povzročilo
zmanjšanje kapitala borznoposredniške družbe pod višino njenih predpisanih
minimalnih kapitalskih zahtev.
(2) Borznoposredniška družba mora
nemudoma obvestiti Agencijo o vseh izplačilih iz podrejenega dolga iz tega
člena, če njen kapital pade pod 120 % minimalnih kapitalskih zahtev.
(3) Borznoposredniška družba v
zavarovanje za svoje izpostavljenosti ne sme sprejeti podrejenega dolga,
katerega izdajateljica je.
33. člen
(črtan)

Sklep o izračunu kapitala borznoposredniških
družb (Uradni list RS, št. 80/11) vsebuje naslednje prehodne in
končno določbo:
»6. PREHODNE IN KONČNA DOLOČBA
34. člen
(uporaba
določb)
(1) Z dnem, ko začne veljati ta sklep,
preneha veljati Sklep o izračunu kapitala borznoposredniških družb (Uradni list
RS, št. 106/07 in 74/09).
(2) Borznoposredniška družba, ki v
izračun kapitala vključuje hibridne instrumente dodatnega kapitala I in
podrejeni dolg na podlagi Sklepa o kapitalski ustreznosti borznoposredniških
družb (Uradni list RS, št. 6/00, 117/02 in 52/06) oziroma Sklepa o izračunu
kapitala borznoposredniških družb (Uradni list RS, št. 106/07 in 74/09), lahko
še naprej uporablja določila omenjenih sklepov glede lastnosti teh
instrumentov, vendar le do zapadlosti teh instrumentov po prvotno dogovorjenih
pogojih.
(3) Borznoposredniška družba, ki je za
zavarovanje svojih terjatev sprejela podrejene dolžniške instrumente na podlagi
Sklepa o kapitalski ustreznosti borznoposredniških družb (Uradni list RS, št.
6/00, 117/02 in 52/06), katerih izdajateljica je, lahko uporablja omenjene
instrumente za zavarovanje le do izteka pogodbenega razmerja, za katero je bilo
uporabljeno omenjeno zavarovanje, vendar se ti ne smejo upoštevati kot
sestavina kapitala.
(4) Borznoposredniška družba, ki je v
izračun kapitala do 31. decembra 2010 vključevala vplačani osnovni kapital
in kapitalske rezerve iz 9. člena ter inovativne instrumente iz 11. člena
Sklepa o izračunu kapitala borznoposredniških družb (Uradni list RS, št. 106/07
in 74/09), ki od začetka uporabe tega sklepa ne izpolnjujejo pogojev za
sestavine temeljnega kapitala, predpisanih v 10. in 16. členu tega sklepa, se
do 31. decembra 2040 štejejo za hibridne instrumente iz 16. člena tega
sklepa na naslednji način:
(a)   
do 20 % temeljnega kapitala v obdobju od 31. decembra 2020 do
31. decembra 2030,
(b)   
do 10 % temeljnega kapitala v obdobju od 31. decembra 2030 do
31. decembra 2040.
(5) Pri tem se skladno s četrtim
odstavkom tega člena:
(a)   
navadne delnice iz 9. člena Sklepa o izračunu kapitala
borznoposredniških družb (Uradni list RS, št. 106/07 in 74/09), ki ne
izpolnjujejo pogojev iz 11., 12., 13. in 14. člena tega sklepa, za namen
izračuna kapitala po tem sklepu uvrščajo v omejitev za hibridne instrumente iz
točke (a) tretjega odstavka 6. člena tega sklepa;
(b)   
prednostne nekumulativne delnice iz 9. člena Sklepa o izračunu kapitala
borznoposredniških družb (Uradni list RS, št. 106/07 in 74/09), ki ne
izpolnjujejo pogojev iz 16. člena tega sklepa, za namen izračuna kapitala po
tem sklepu uvrščajo v omejitev za hibridne instrumente iz točke (b) tretjega
odstavka 6. člena tega sklepa;
(c)   
inovativni instrumenti iz 11. člena Sklepa o izračunu kapitala
borznoposredniških družb (Uradni list RS, št. 106/07 in 74/09), ki ne
izpolnjujejo pogojev iz 16. člena tega sklepa, za namen izračuna kapitala po
tem sklepu uvrščajo v omejitev za hibridne instrumente iz točke (c) tretjega
odstavka 6. člena tega sklepa.
35. člen
(veljavnost
določb)
Ta sklep začne veljati 1. januarja
2012.«.

Sklep o spremembah in dopolnitvah Sklepa o
izračunu kapitala borznoposredniških družb (Uradni list RS, št. 33/12) vsebuje naslednjo končno določbo:
»7. člen
Ta sklep začne veljati osmi dan po objavi v
Uradnem listu Republike Slovenije.«.