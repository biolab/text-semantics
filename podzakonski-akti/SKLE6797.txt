1. SPLOŠNE DOLOČBE
1. člen
(Vsebina sklepa)
(1) Ta sklep predpisuje
podrobnejša pravila v zvezi z izračunom kapitalske zahteve za kreditno tveganje
in tveganje zmanjšanja vrednosti odkupljenih denarnih terjatev po pristopu na
podlagi notranjih bonitetnih sistemov (v nadaljevanju: pristop IRB) v bankah in
hranilnicah (v nadaljevanju: bankah), in sicer:
(a)   
pogoje in obseg uporabe pristopa IRB ter način
njegove uvedbe;
(b)   
skupne minimalne zahteve za uporabo pristopa
IRB za vse kategorije izpostavljenosti;
(c)   
dodatne minimalne zahteve za uporabo pristopa
IRB po posameznih kategorijah izpostavljenosti;
(d)   
izračun kapitalske zahteve za kreditno tveganje
in tveganje zmanjšanja vrednosti odkupljenih denarnih terjatev;
(e)   
izračun zneskov pričakovanih izgub.
(2) Kadar se ta sklep sklicuje na
določbe drugih predpisov, se te določbe uporabljajo v njihovem vsakokrat veljavnem
besedilu.
1.a člen
(Prenos direktiv EU)
S tem sklepom se v pravni red Republike
Slovenije prenaša Direktiva 2006/48/ES Evropskega parlamenta in Sveta z dne 14.
junija 2006 o začetku opravljanja in opravljanju dejavnosti kreditnih
institucij (UL L št. 177 z dne 30. junija 2006, str. 1), zadnjič spremenjena z
Direktivo 2011/89/EU Evropskega parlamenta in Sveta z dne 16. novembra 2011 o
spremembah direktiv 98/78/ES, 2002/87/ES, 2006/48/ES in 2009/138/ES glede
dopolnilnega nadzora finančnih subjektov v finančnem konglomeratu (UL L št. 326
z dne 8. decembra 2011, str. 113).
2. člen
(Opredelitve pojmov)
(1) Pojmi, uporabljeni v tem
sklepu, imajo enak pomen kot v določbah Zakona o bančništvu (Uradni list RS,
št. 131/06: v nadaljevanju ZBan-1), kot na primer:
(a)   
kreditna institucija v tretjem odstavku 13. člena;
(b)   
finančna institucija v prvem odstavku
15. člena;
(c)   
nadzorni organ v prvem, drugem in tretjem
odstavku 19. člena;
(d)   
centralne banke v 21. členu;
(e)   
nadrejena banka v prvem odstavku
26. člena;
(f)    
EU nadrejena banka v tretjem odstavku
26. člena;
(g)   
EU nadrejen finančni holding v četrtem odstavku
26. člena;
(h)   
tveganje zmanjšanja vrednosti odkupljenih
denarnih terjatev v 110. členu;
(i)    
kreditno tveganje nasprotne stranke (v
nadaljevanju: CCR) v petem odstavku 111. člena;
(j)    
izpostavljenost v prvem odstavku 113. člena;
(k)   
verjetnost neplačila (v nadaljevanju: PD) v
prvem odstavku 115. člena;
(l)    
neplačilo v drugem odstavku 115. člena;
(m) 
izguba v tretjem odstavku 115. člena;
(n)   
izguba ob neplačilu (v nadaljevanju: LGD) v
četrtem odstavku 115. člena;
(o)   
konverzijski količnik (v nadaljevanju: CF) v
petem odstavku 115. člena;
(p)   
pričakovana izguba (v nadaljevanju: EL) v
šestem odstavku 115. člena.
(2) Ne glede na točko (k) prvega
odstavka tega člena se za namen tega sklepa dolžnik, ki je v položaju
neplačila, obravnava kot neplačnik, izpostavljenost pa kot neplačana.
(3) Za namen tega sklepa veljajo
naslednje opredelitve pojmov:
(1) "stopnja neplačila" je
razmerje med številom neplačnikov in številom vseh dolžnikov v določeni
populaciji dolžnikov;
(2) "stopnja izgube" je
razmerje med vsoto izgub ter vsoto vseh vrednosti izpostavljenosti v določeni
populaciji izpostavljenosti;
(3) "dejanski LGD" je
za nazaj ugotovljeni LGD na izpostavljenosti, ki je bila opredeljena kot
neplačana;
(4) "dejanski CF" je za
nazaj ugotovljeni CF na izpostavljenosti, ki je bila opredeljena kot neplačana;
(5) "poslovna enota" je
ločena organizacijska enota ali samostojna pravna oseba, ločena poslovna
linija, ločena homogena skupina izpostavljenosti znotraj banke ali bančne
skupine ali druga vrsta subjektov;
(6) "minimalne zahteve za uporabo
pristopa IRB" so opredeljene v naslednjih poglavjih: Skupne minimalne zahteve
za uporabo pristopa IRB (od 18. do 40. člena tega sklepa), Dodatne
minimalne zahteve za uporabo pristopa IRB, specifične za kategorije
izpostavljenosti do enot centralne ravni držav in centralnih bank, do
institucij ter do podjetij (od 42. do 49. člena tega sklepa), Dodatne
minimalne zahteve za uporabo pristopa IRB, specifične za posebne kreditne
aranžmaje (od 59. do 60. člena tega sklepa), Dodatne minimalne zahteve za
uporabo pristopa IRB, specifične za odkupljene denarne terjatve do podjetij (od
65. do 72. člena tega sklepa), Dodatne minimalne zahteve za uporabo
pristopa IRB, specifične za kategorijo izpostavljenosti iz naslova bančništva
na drobno (od 91. do 99. člena tega sklepa), Dodatne minimalne zahteve za
uporabo pristopa IRB, specifične za odkupljene denarne terjatve iz naslova
bančništva na drobno (od 108. do 117. člena tega sklepa), Minimalne
zahteve pri izračunu tveganjem prilagojenih zneskov izpostavljenosti po
pristopu notranjih modelov (od 139. do 141. člena tega sklepa);
(7) "bonitetni sistem"
obsega vse metode, procese, kontrole, zbiranje podatkov in informacijske
sisteme, ki podpirajo ocenjevanje kreditnega tveganja, razvrščanje izpostavljenosti
v bonitetne razrede ali skupine in določitev ocen parametrov tveganja;
(8) "bonitetni razred
dolžnikov" pomeni kategorijo tveganja v okviru bonitetne lestvice
dolžnikov v bonitetnem sistemu, v katero se razvrstijo dolžniki na podlagi
posebnih in jasnih bonitetnih meril, iz katerih so izpeljane ocene PD;
(9) "bonitetni razred
izpostavljenosti" pomeni kategorijo tveganja v okviru bonitetne lestvice
izpostavljenosti v bonitetnem sistemu, v katero se razvrstijo izpostavljenosti
na podlagi posebnih in jasnih bonitetnih meril, iz katerih so izpeljane lastne
ocene LGD za te izpostavljenosti;
(10) "skupina povezanih pravnih
oseb" je skupina oseb, ki so povezane na način, določen v 56. členu
veljavnega Zakona o gospodarskih družbah (Uradni list RS, št. 42/06 in
60/06 – popr.); v nadaljevanju: ZGD-1).
(11) "enote centralne ravni
države" so institucionalne enote, ki jih nadzorni organ zadevne države
opredeli kot enote centralne ravni države. V Republiki Sloveniji so to
institucionalne enote, ki so na podlagi Uredbe o standardni klasifikaciji
institucionalnih sektorjev (Uradni list RS, št. 13/06) uvrščene v
podsektor Neposredni uporabniki državnega proračuna (S.13111) ter Zavod za
zdravstveno zavarovanje Slovenije in Zavod za pokojninsko in invalidsko
zavarovanje Slovenije, Ljubljana;
(12) "osebe javnega
sektorja" so osebe, ki jih nadzorni organ države, na območju katere so
ustanovljene, opredeli kot osebe javnega sektorja, oziroma, če jih nadzorni
organ države, na območju katere so ustanovljene, ne opredeli, so to:
-      
upravni organi, ki opravljajo nepridobitno dejavnost in ki so odgovorni
enotam centralne, regionalne ali lokalne ravni države oziroma institucionalnim
enotam, ki imajo enake pristojnosti kot enote regionalne ali lokalne ravni
države;
-      
podjetja, ki opravljajo nepridobitno dejavnost in katerih ustanovitelji
so enote centralne ravni države, ki tudi izrecno jamčijo za njihove obveznosti,
vključno z osebami javnega prava, ki so pod javnim nadzorom.
V Republiki Sloveniji so to pravne osebe
ali institucionalne enote, ki so na podlagi Uredbe o standardni klasifikaciji
institucionalnih sektorjev (Uradni list RS, št. 13/06) uvrščene v
podsektor Javne nefinančne družbe (S.11001), podsektor Javne druge denarne
finančne institucije (S.12201), podsektor Javni drugi finančni posredniki,
razen zavarovalnih družb in pokojninskih skladov (S.12301), podsektor Javni
izvajalci pomožnih finančnih dejavnosti (S.12401), podsektor Javne
zavarovalniške družbe in pokojninski skladi (S.12501), podsektor Državni skladi
(S.13112), podsektor Druge enote centralne države (S.13113), podsektor Skladi
lokalne države (S.13132), podsektor Druge enote lokalne države (S.13133) ali
podsektor Skladi socialne varnosti (S.13140) in ki izpolnjujejo pogoje iz ene
izmed naslednjih dveh alinej:
-      
so pravne osebe javnega prava oziroma njihove institucionalne enote, ki
so posredni uporabniki državnega proračuna ali občinskih proračunov, ki jih
Ministrstvo za finance določi v skladu s Pravilnikom o določitvi neposrednih in
posrednih uporabnikov državnega in občinskih proračunov (Uradni list RS,
št. 46/03), ali ki so odgovorne enotam centralne ravni Republike Slovenije;
-      
so pravne osebe, ki opravljajo nepridobitno dejavnost in katerih
ustanovitelji so enote centralne ravni države, ki tudi izrecno jamčijo za
njihove obveznosti;
(13) "multilateralna razvojna
banka" je družba, katere družbenice oziroma članice so vsaj tri suverene
države in katere osnovna dejavnost je zagotavljanje sredstev za financiranje
gospodarskega razvoja vseh držav članic ali pa samo izbrane skupine držav
članic. Ne glede na prejšnji stavek se med multilateralne razvojne banke uvrstijo
Medameriška investicijska korporacija (Inter-American Investment Corporation),
Črnomorska trgovinska in razvojna banka (Black Sea Trade and Development
Bank) in Centralnoameriška banka za gospodarsko integracijo (Central
American Bank for Economic Integration);
(14) "krite obveznice" so
obveznice, ki so jih izdale banke na podlagi Zakona o hipotekarni in komunalni
obveznici (Uradni list RS, št. 17/06) ali kreditne institucije na podlagi
ustreznega predpisa druge države članice in katerih kritno premoženje je v
oblikah izpostavljenosti, opredeljenih v Prilogi I Sklepa o izračunu kapitalske
zahteve za kreditno tveganje po standardiziranem pristopu za banke in hranilnice
(Uradni list RS, št. 135/06; v nadaljevanju: sklep o standardiziranem
pristopu).
(15) "primerna zunanja bonitetna
institucija (v nadaljevanju: primerna ECAI)" je ECAI, ki jo Banka
Slovenije na podlagi Sklepa o priznavanju zunanjih bonitetnih institucij
(Uradni list RS, št. 135/06) uvrsti na seznam primernih zunanjih
bonitetnih institucij za posamezno kategorijo izpostavljenosti;
(16) "imenovana zunanja bonitetna
institucija (v nadaljevanju: imenovana ECAI)" je primerna ECAI, ki jo
banka izbere za določanje uteži tveganja pri posamezni kategoriji izpostavljenosti;
(17) "profil tveganosti
banke" je dokumentiran in kategoriziran zbir kvantitativnih in/ali
kvalitativnih ocen merljivih in nemerljivih tveganj, ki jih banka prevzema v
okviru svojega poslovanja;
(18) "uprava" je uprava v
dvotirnem sistemu upravljanja banke oziroma so izvršni direktorji upravnega
odbora v enotirnem sistemu upravljanja banke;
(19) »investicijska podjetja« so
investicijska podjetja iz prvega odstavka 14. člena ZBan-1, za katera se
uporablja Direktiva 2004/39/ES Evropskega parlamenta in Sveta z dne 21. aprila
2004 o trgih finančnih instrumentov in o spremembah direktiv Sveta 85/611/EGS,
93/6/EGS in Direktive 2000/12/ES Evropskega parlamenta in Sveta ter o
razveljavitvi Direktive Sveta 93/22/EGS;
(20) »institucije« so kreditne institucije
in investicijska podjetja.
2. POGOJI IN OBSEG UPORABE PRISTOPA IRB TER NAČIN
NJEGOVE UVEDBE
2.1. Dovoljenja
2.1.1. Dovoljenje za uporabo pristopa IRB
3. člen
(Pogoji in dokumentacija za izdajo
dovoljenja)
(1) Banka mora za uporabo
pristopa IRB pridobiti dovoljenje Banke Slovenije. Banka Slovenija izda
dovoljenje za uporabo pristopa IRB, če banka izpolnjuje naslednje pogoje:
(a)   
ima zanesljive sisteme za upravljanje in
bonitetno ocenjevanje izpostavljenosti iz naslova kreditnega tveganja, ki se
izvajajo celovito;
(b)   
izpolnjuje vse minimalne zahteve za uporabo
pristopa IRB, ki se nanašajo na zadevne kategorije izpostavljenosti, razen
minimalnih zahtev za uporabo lastnih ocen LGD (in CF) za kategorije izpostavljenosti
iz točk (a) do (c) 17. člena tega sklepa;
(c)   
dokaže, da na dan vložitve zahteve za izdajo
dovoljenja Banke Slovenije za uporabo pristopa IRB, za zadevne kategorije
izpostavljenosti že najmanj tri leta uporablja bonitetne sisteme, ki so vseskozi
okvirno skladni z minimalnimi zahtevami za uporabo pristopa IRB iz točke (b)
tega odstavka.
(2) Izpolnjevanje pogojev iz prvega
odstavka tega člena banka dokazuje s predložitvijo naslednje dokumentacije iz
Priloge I v okviru zahteve za izdajo dovoljenja:
(a)   
o splošnih informacijah,
(b)   
o doseganju okvirne skladnosti bonitetnih
sistemov z minimalnimi zahtevami za uporabo pristopa IRB za obdobje najmanj
treh let pred vložitvijo zahteve (do 1. januarja 2010 pa za obdobje
najmanj enega leta pred vložitvijo zahteve),
(c)   
o načrtu uvedbe pristopa IRB in stalnih
izvzetjih,
(d)   
o izpolnjevanju zadevnih minimalnih zahtev,
(e)   
o samooceni, ki potrjuje skladnost banke z
zadevnimi minimalnimi zahtevami pristopa IRB.
(3) Banka mora pogoje iz prvega
odstavka tega člena izpolnjevati neprekinjeno, vseskozi od dne izdaje
dovoljenja Banke Slovenije za uporabo pristopa IRB. Če banka preneha
izpolnjevati pogoje iz prvega odstavka tega člena, mora Banki Slovenije
predložiti časovni načrt doseganja ponovne skladnosti z zahtevami tega sklepa
ali dokazati, da učinek neizpolnjevanja zahtev tega sklepa ni pomemben.
(4) Banka Slovenije v izreku odločbe o
izdaji dovoljenja za uporabo pristopa IRB izrecno določi načrt postopne uvedbe
pristopa IRB. V primeru pomembnih sprememb tega načrta mora banka vložiti
zahtevo za spremembo zadevnega dovoljenja.
(5) Banka Slovenije v izreku odločbe o
izdaji dovoljenja za uporabo pristopa IRB izrecno določi, za katere kategorije
izpostavljenosti oziroma izpostavljenosti lahko banka uporablja standardizirani
pristop. Če se banka odloči za spremembo stalnih izvzetij ali če ne izpolnjuje
več pogojev za stalna izvzetja iz pristopa IRB iz 10. in 11. člena tega sklepa, mora nemudoma vložiti zahtevo za spremembo dovoljenja.
(6) Banka Slovenije v izreku odločbe o
izdaji dovoljenja za uporabo pristopa IRB izrecno določi izbor pristopa oziroma
kombinacije pristopov za izračun tveganjem prilagojenih zneskov
izpostavljenosti iz naslova lastniških instrumentov. Če se banka odloči za
spremembo pristopa ali spremembo kombinacije pristopov za izračun tveganjem
prilagojenih zneskov izpostavljenosti iz naslova lastniških instrumentov, mora
nemudoma vložiti zahtevo za spremembo dovoljenja.
(7) Natančnejša navodila za sestavo
zahteve za izdajo dovoljenja Banke Slovenije za uporabo pristopa IRB oziroma za
sestavo zahteve za spremembo tega dovoljenja, so navedena v Prilogi I tega
sklepa.
(8) Če zahteva za izdajo dovoljenja za
uporabo pristopa IRB vsebuje celovit načrt postopne uvedbe pristopa IRB, se za
zagotovitev izpolnjevanja minimalnih zahtev pristopa IRB med izvajanjem načrta
postopne uvedbe upoštevajo ustrezne določbe Smernic o uvedbi, potrditvi
primernosti (validaciji) in ocenjevanju naprednih pristopov za izračun
kapitalske zahteve za operativno tveganje in pristopov za izračun kapitalske
zahteve za kreditno tveganje na podlagi notranjih bonitetnih sistemov, izdanih
s strani Odbora evropskih bančnih nadzornikov.
(9) Določila prvega do osmega odstavka
tega člena se smiselno uporabljajo tudi, kadar nameravajo uporabljati pristop
IRB v bančni skupini EU nadrejena banka in njene podrejene institucije ali
banka in druge institucije, ki so podrejene EU nadrejenemu finančnemu holdingu
ali EU nadrejenemu mešanemu finančnemu holdingu in na podlagi 291. člena ZBan-1
skupaj vložijo zahtevo za izdajo dovoljenja za uporabo pristopa IRB.
(10) Banka Slovenije izda dovoljenje
za uporabo pristopa IRB EU nadrejeni banki ali banki, ki jo obvladuje EU
nadrejen finančni holding ali EU nadrejeni mešani finančni holding, na podlagi
odločitve iz tretjega in četrtega odstavka 291. člena ZBan-1. Pri tem v
dovoljenju določi ali in v kolikšnem obsegu lahko ta EU nadrejena banka z
njenimi podrejenimi institucijami ali ta banka z drugimi institucijami, ki so
podrejene EU nadrejenemu finančnemu holdingu ali EU nadrejenemu mešanemu
finančnemu holdingu, skupaj izpolnjujejo pogoje iz prvega odstavka 3. člena
tega sklepa.
(11) Banka Slovenije izda dovoljenje
za uporabo pristopa IRB podrejeni banki s sedežem v Republiki Sloveniji, ki je
vložila zahtevo za izdajo dovoljenja skupaj z EU nadrejeno banko ali banko, ki
je podrejena EU finančnemu holdingu ali EU mešanemu finančnemu holdingu, na
podlagi odločitve iz tretjega, četrtega in šestega odstavka 291. člena ZBan-1.
4. člen
(Odvzem dovoljenja)
(1) Banka Slovenije banki
odvzame dovoljenje za uporabo pristopa IRB:
(a)   
če ravna v nasprotju z odredbo ali odredbo z
dodatnimi ukrepi, s katero ji je bila naložena odprava kršitev pri izpolnjevanju
pogojev iz točk (a) in (b) prvega odstavka 3. člena tega sklepa;
(b)   
če huje krši pogoje iz točk (a) in (b) prvega
odstavka 3. člena tega sklepa.
(2) Banka Slovenije banki odvzame
dovoljenje za uporabo pristopa IRB tudi na podlagi odločitve o odvzemu dovoljenja
za uporabo pristopa IRB v bančni skupini, pri čemer se smiselno upoštevajo
tretji, četrti in šesti odstavek 291. člena ZBan-1.
(3) Banka Slovenije lahko v odločbi o
odvzemu dovoljenja določi prehodno obdobje, v katerem banka še sme uporabljati
pristop IRB.
(4) Z odvzemom dovoljenja Banke
Slovenije za uporabo pristopa IRB preneha tudi morebiti izdano dovoljenje Banke
Slovenije za uporabo lastnih ocen.
2.1.2. Dovoljenje za uporabo lastnih ocen
5. člen
(Pogoji in dokumentacija za izdajo
dovoljenja)
(1) Banka Slovenije lahko banki
ob izdaji dovoljenja za uporabo pristopa IRB ali pozneje dovoli, da za kategorije
izpostavljenosti iz točk (a) do (c) 17. člena tega sklepa uporablja lastne
ocene LGD ali lastne ocene LGD in CF (v nadaljevanju: dovoljenje Banke
Slovenije za uporabo lastnih ocen). Banka Slovenije to dovoljenje izda, če
banka izpolnjuje naslednje pogoje:
(a)   
ima zanesljive sisteme za upravljanje in
bonitetno ocenjevanje, ki se nanašajo na lastne ocene LGD (in CF) za zadevne
kategorije izpostavljenosti iz točk (a) do (c) 17. člena tega sklepa, in
se celovito izvajajo;
(b)   
poleg minimalnih zahtev za uporabo pristopa IRB
iz točke (b) prvega odstavka 3. člena tega sklepa izpolnjuje tudi
minimalne zahteve za uporabo pristopa IRB, ki se nanašajo na lastne ocene LGD
(in CF) za zadevne kategorije izpostavljenosti iz točk (a) do (c)
17. člena;
(c)   
dokaže, da na dan vložitve zahteve za izdajo
dovoljenja Banke Slovenije za uporabo lastnih ocen za zadevne kategorije
izpostavljenosti že najmanj tri leta ocenjuje in uporablja lastne ocene LGD (in
CF) na način, ki je vseskozi okvirno skladen z minimalnimi zahtevami za uporabo
pristopa IRB iz prejšnje točke tega odstavka.
(2) Izpolnjevanje pogojev iz
prvega odstavka tega člena banka dokazuje s predložitvijo naslednje
dokumentacije iz Priloge II v okviru zahteve za izdajo dovoljenja:
(a)   
o splošnih informacijah,
(b)   
o doseganju okvirne skladnosti bonitetnih
sistemov z minimalnimi zahtevami za uporabo lastnih ocen LGD (in CF) za obdobje
najmanj treh let, pred vložitvijo zahteve (do 1. januarja 2009 pa za
obdobje najmanj dveh let pred vložitvijo zahteve),
(c)   
o načrtu uvedbe lastnih ocen LGD (in CF) in
stalnih izvzetjih,
(d)   
o izpolnjevanju zadevnih minimalnih zahtev,
(e)   
o samooceni, ki potrjuje skladnost banke z
minimalnimi zahtevami pristopa IRB.
(3) Banka mora pogoje iz prvega
odstavka tega člena izpolnjevati neprekinjeno, vseskozi od dne izdaje dovoljenja
Banke Slovenije za uporabo lastnih ocen. Če banka preneha izpolnjevati pogoje
iz prvega odstavka tega člena, mora Banki Slovenije predložiti časovni načrt
doseganja ponovne skladnosti z zahtevami tega sklepa ali dokazati, da učinek
neizpolnjevanja zahtev tega sklepa ni pomemben.
(4) Banka Slovenije v izreku odločbe o
izdaji dovoljenja za uporabo lastnih ocen izrecno navede, za katere parametre
tveganja LGD (in CF) in za katere kategorije izpostavljenosti iz (a) in/ali (b)
in/ali (c) točke 17. člena tega sklepa lahko banka uporablja lastne ocene.
Če namerava banka razširiti uporabo lastnih ocen, mora pri Banki Slovenije
vložiti ustrezno zahtevo za spremembo dovoljenja za uporabo lastnih ocen.
(5) Banka Slovenije v izreku odločbe o
izdaji dovoljenja za uporabo lastnih ocen izrecno določi načrt postopne uvedbe
lastnih ocen LGD (in CF) za kategorije izpostavljenosti iz točk (a) do (c)
prvega odstavka 17. člena tega sklepa. V primeru pomembnih sprememb načrta
postopne uvedbe lastnih ocen LGD (in CF) za navedene kategorije izpostavljenosti
mora banka vložiti zahtevo za spremembo zadevnega dovoljenja.
(6) Natančnejša navodila za sestavo
zahteve za izdajo dovoljenja Banke Slovenije za uporabo lastnih ocen oziroma za
sestavo zahteve za spremembo tega dovoljenja, so navedena v Prilogi II
tega sklepa.
(7) Če zahteva za izdajo dovoljenja za
uporabo lastnih ocen LGD (in CF) vsebuje celovit načrt postopne uvedbe lastnih
ocen LGD (in CF), se za zagotovitev izpolnjevanja minimalnih zahtev glede
lastnih ocen LGD (in CF) med izvajanjem načrta postopne uvedbe upoštevajo
ustrezne določbe Smernic o uvedbi, potrditvi primernosti (validaciji) in ocenjevanju
naprednih pristopov za izračun kapitalske zahteve za operativno tveganje in
pristopov za izračun kapitalske zahteve za kreditno tveganje na podlagi
notranjih bonitetnih sistemov, izdanih s strani Odbora evropskih bančnih
nadzornikov.
(8) Določila prvega do sedmega
odstavka tega člena se smiselno uporabljajo tudi, kadar nameravajo uporabljati
lastne ocene LGD (in CF) v bančni skupini EU nadrejena banka in njene podrejene
institucije ali banka in druge institucije, ki so podrejene EU nadrejenemu
finančnemu holdingu ali EU nadrejenemu mešanemu finančnemu holdingu in na
podlagi 291. člena ZBan-1 skupaj vložijo zahtevo za izdajo dovoljenja za
uporabo lastnih ocen.
(9) Banka Slovenije izda dovoljenje za
uporabo lastnih ocen EU nadrejeni banki ali banki, ki jo obvladuje EU nadrejen
finančni holding ali EU nadrejeni mešani finančni holding na podlagi odločitve
iz tretjega in četrtega odstavka 291. člena ZBan-1. Pri tem v dovoljenju določi
ali in v kolikšnem obsegu lahko ta EU nadrejena banka z njenimi podrejenimi
institucijami ali ta banka z drugimi institucijami, ki so podrejene EU
nadrejenemu finančnemu holdingu ali EU nadrejenemu mešanemu finančnemu
holdingu, skupaj izpolnjujejo pogoje iz prvega odstavka 5. člena tega sklepa.
(10) Banka Slovenije izda dovoljenje
za uporabo lastnih ocen podrejeni banki s sedežem v Republiki Sloveniji, ki je
vložila zahtevo za izdajo dovoljenja skupaj z EU nadrejeno banko ali banko, ki
je podrejena EU finančnemu holdingu ali EU mešanemu finančnemu holdingu, na
podlagi odločitve iz tretjega, četrtega in šestega odstavka 291. člena ZBan-1.
6. člen
(Odvzem dovoljenja)
(1) Banka Slovenije banki
odvzame dovoljenje za uporabo lastnih ocen:
(a)   
če ravna v nasprotju z odredbo ali odredbo z
dodatnimi ukrepi, s katero ji je bila naložena odprava kršitev pri izpolnjevanju
pogojev iz točke (a) in (b) prvega odstavka 5. člena tega sklepa;
(b)   
če huje krši pogoje iz točke (a) in (b) prvega
odstavka 5. člena tega sklepa.
(2) Banka Slovenije banki odvzame
dovoljenje za uporabo lastnih ocen tudi na podlagi odločitve o odvzemu dovoljenja
za uporabo lastnih ocen v bančni skupini, pri čemer se smiselno upoštevata
tretji, četrti in šesti odstavek 291. člena ZBan-1.
(3) Banka, ki ji je Banka Slovenije
odvzela dovoljenje za uporabo lastnih ocen, mora z dnem izdaje odločbe o odvzemu
tega dovoljenja za kategorije izpostavljenosti iz točk (a) do (c)
17. člena tega sklepa začeti uporabljati ocene LGD (in CF), predpisane v
petem odstavku 13. člena tega sklepa.
2.1.3. Dovoljenje za prehod s pristopa IRB na standardizirani
pristop oziroma na predpisane vrednosti LGD (in CF)
7. člen
(Dovoljenje za prehod na standardizirani
pristop)
(1) Banka, ki uporablja pristop IRB,
lahko namesto tega pristopa uporabi standardizirani pristop, vendar samo ob
pridobitvi dovoljenja Banke Slovenije. Z izdajo tega dovoljenja prenehata
dovoljenje Banke Slovenije za uporabo pristopa IRB ter morebiti izdano dovoljenje
Banke Slovenije za uporabo lastnih ocen.
(2) Banka Slovenije dovoljenje iz
prvega odstavka tega člena izda, če banka izkaže utemeljen razlog za spremembo
pristopa.
(3) Navodila za sestavo zahteve za
izdajo dovoljenja iz prvega odstavka tega člena so navedena v Prilogi III tega
sklepa.
8. člen
(Dovoljenje za prehod na uporabo
predpisanih ocen CF (in LGD))
(1) Banka, ki uporablja lastne ocene
LGD (in CF) za zadevne kategorije izpostavljenosti iz točk (a) do (c)
17. člena tega sklepa, lahko preide na uporabo ocen CF in (LGD), predpisanih
v petem odstavku 13. člena tega sklepa, samo ob pridobitvi dovoljenja
Banke Slovenije. Z izdajo tega dovoljenja preneha izdano dovoljenje Banke
Slovenije za uporabo lastnih ocen.
(2) Banka Slovenije dovoljenje iz
prvega odstavka tega člena izda, če banka izkaže utemeljen razlog za prehod z
uporabe lastnih ocen LGD (in CF) na uporabo ocen CF (in LGD), predpisanih v
petem odstavku 13. člena tega sklepa, za zadevne kategorije
izpostavljenosti iz točk (a) do (c) 17. člena tega sklepa.
(3) Navodila za sestavo zahteve za
izdajo dovoljenja iz prvega odstavka tega člena so navedena v Prilogi IV tega
sklepa.
2.2. Postopna uvedba pristopa IRB
9. člen
(Splošno)
(1) Ob upoštevanju
10. člena tega sklepa mora banka uvesti pristop IRB za vse
izpostavljenosti.
(2) Ne glede na prvi odstavek tega
člena se uvajanje pristopa IRB lahko izvaja postopno. Postopno uvajanje
pristopa IRB se izvede ob upoštevanju pravil iz naslednjih odstavkov tega
člena, ki preprečujejo selektivno uvajanje pristopa IRB z namenom doseganja
zmanjšane kapitalske zahteve za kreditno tveganje in tveganje zmanjšanja
vrednosti odkupljenih denarnih terjatev.
(3) Pristop IRB se lahko postopno
uvede:
(a)   
po različnih kategorijah izpostavljenosti iz
17. člena tega sklepa znotraj iste poslovne enote,
(b)   
po različnih poslovnih enotah v isti bančni
skupini,
(c)   
po parametrih tveganja LGD in CF pri prehodu iz
predpisanih ocen LGD in CF na uporabo lastnih ocen LGD (in CF) za kategorije
izpostavljenosti iz točk (a) do (c) 17. člena tega sklepa.
(4) V primeru kategorije
izpostavljenosti iz naslova bančništva na drobno iz 17. člena tega sklepa
se pristop IRB lahko postopno uvede po vrstah izpostavljenosti, ki ustrezajo
različnim korelacijam v prvem, četrtem in petem odstavku 102. člena tega
sklepa.
(5) Banka mora na dan izdaje
dovoljenja Banke Slovenije za uporabo pristopa IRB ta pristop uporabljati za
najmanj 50% tveganjem prilagojenih zneskov izpostavljenosti glede na celotne
tveganjem prilagojene zneske izpostavljenosti brez upoštevanja izpostavljenosti
iz prvega odstavka 10. člena tega sklepa.
(6) Za preostale tveganjem prilagojene
zneske izpostavljenosti mora banka uvesti pristop IRB najpozneje v petih letih
od izdaje dovoljenja Banke Slovenije za uporabo pristopa IRB za izračun
kapitalske zahteve za kreditno tveganje in tveganje zmanjšanja vrednosti
odkupljenih denarnih terjatev, razen, če dokaže utemeljenost razlogov za daljše
obdobje uvedbe. To obdobje velja posebej za prehod iz standardiziranega pristopa
na pristop IRB in posebej za prehod na lastne ocene LGD (in CF) za kategorije
izpostavljenosti iz točk (a) do (c) 17. člena tega sklepa.
(7) Banka, ki uporablja pristop IRB za
katerokoli kategorijo izpostavljenosti, mora nujno uporabljati hkrati pristop
IRB za kategorijo izpostavljenosti iz naslova lastniških instrumentov, razen
tistih izpostavljenosti iz naslova lastniških instrumentov, ki so izvzete v
skladu z 10. členom tega sklepa.
2.3. Stalna izvzetja iz pristopa IRB
10. člen
(Splošno)
(1) Banka, ki je pridobila
dovoljenje Banke Slovenije za uporabo pristopa IRB, lahko uporabi
standardizirani pristop za:
(a)   
kategorijo izpostavljenosti do enot centralne
ravni držav in centralnih bank, če je število pomembnih nasprotnih strank
omejeno in bi uporaba bonitetnega sistema za te stranke pomenila za banko
pretirano obremenitev;
(b)   
kategorijo izpostavljenosti do institucij, če
je število pomembnih nasprotnih strank omejeno in bi uporaba bonitetnega
sistema za te stranke pomenila za banko pretirano obremenitev;
(c)   
nepomembne poslovne enote, kakor tudi nepomembne
kategorije izpostavljenosti, kot so opredeljene v 11. členu tega sklepa;
(d)   
izpostavljenosti do enot centralne ravni,
regionalne ali lokalne ravni ter do oseb javnega sektorja držav članic pod
pogojem, da:
-    
ni razlik v tveganju med izpostavljenostmi do
enot centralne ravni držav članic in izpostavljenostmi do enot regionalne ali
lokalne ravni ter oseb javnega sektorja držav članic zaradi obstoja posebnih
javnih mehanizmov in 
-    
se izpostavljenostim do enot centralne ravni
držav članic v standardiziranem pristopu dodeli utež tveganja 0%;
(e)   
izpostavljenosti do nasprotne stranke, ki je
njena nadrejena družba, njena podrejena družba, podrejena družba njene
nadrejene družbe ali družba, s katero je povezana kot je opredeljeno v
29. členu ZBan-1, če je nasprotna stranka institucija ali finančni holding
ali mešani finančni holding, finančna institucija, družba za
upravljanje ali družba za pomožne storitve, za katero se uporabljajo ustrezne
zahteve skrbnega in varnega poslovanja;
(f)    
izpostavljenosti iz naslova lastniških
instrumentov do subjektov iz Republike Slovenije, za katere se v
standardiziranem pristopu uporablja utež tveganja 0%, vključno z neposrednimi
proračunskimi uporabniki, za katere se lahko uporablja utež tveganja 0%;
(g)   
izpostavljenosti iz naslova lastniških
instrumentov do subjektov v Republiki Sloveniji, ki so nastale na podlagi
zakonsko določenih programov za spodbujanje posebnih gospodarskih sektorjev, ki
banki zagotavljajo precejšnje subvencije za naložbe in zahtevajo določeno
obliko vladnega nadzora in omejitev za naložbe v lastniške instrumente. Uporaba
standardiziranega pristopa za take izpostavljenosti je dovoljena, če so te
izpostavljenosti enake ali manjše od 10% kapitala banke;
(h)   
izpostavljenosti do institucij iz naslova
obveznih rezerv pri centralnih bankah držav članic, ki izpolnjujejo pogoje, določene
v 20. členu sklepa o standardiziranem pristopu;
(i)    
izpostavljenosti, zavarovane z neposrednimi in
posrednimi osebnimi jamstvi enot centralne ravni držav, kot so opredeljena v
39. členu Sklepa o kreditnih zavarovanjih (Uradni list RS,
št. 135/06; v nadaljevanju: sklep o kreditnih zavarovanjih).
(2) Banka lahko standardizirani
pristop uporabi tudi za izpostavljenosti iz točk (f) in (g) prvega odstavka
tega člena iz drugih držav članic, če tako obravnavo dopuščajo pristojni
nadzorni organi iz zadevnih držav članic.
(3) Banka lahko standardizirani
pristop uporabi tudi za izpostavljenosti iz točke (d) prvega odstavka tega
člena iz drugih držav članic, če tako obravnavno dopuščajo pristojni nadzorni
organi iz zadevnih držav članic.
11. člen
(Nepomembne kategorije izpostavljenosti in
nepomembne poslovne enote)
(1) Za namene točke (c) prvega
odstavka 10. člena tega sklepa se šteje, da je kategorija izpostavljenosti
iz naslova lastniških instrumentov banke nepomembna, če je njena skupna
vrednost, brez izpostavljenosti iz naslova lastniških instrumentov, nastalih na
podlagi zakonsko določenih programov iz točke (g) prvega odstavka
10. člena tega sklepa, v povprečju v preteklem letu manjša ali enaka 10%
kapitala banke. Če je število navedenih izpostavljenosti iz naslova lastniških
instrumentov manjše od 10, znaša navedeni prag 5% kapitala banke.
(2) Ob upoštevanju prejšnjega odstavka
se za namene točke (c) prvega odstavka 10. člena tega sklepa šteje, da so
poslovne enote in/ali kategorije izpostavljenosti nepomembne, če je njihova
kapitalska zahteva manjša ali enaka 15% kapitalske zahteve za kreditno tveganje
in tveganje zmanjšanja vrednosti odkupljenih denarnih terjatev.
Števec zajema vsoto kapitalske zahteve za
vsako posamezno poslovno enoto in/ali kategorijo izpostavljenosti, ki jo banka
namerava izvzeti po točki (c) prvega odstavka 10. člena tega sklepa.
Kapitalska zahteva v števcu se izračuna v skladu s sklepom o standardiziranem
pristopu.
Imenovalec zajema vsoto kapitalske zahteve
za vse izpostavljenosti in/ali kategorije izpostavljenosti, za katere se uporablja
pristop IRB, in za izpostavljenosti, izvzete pod točko (c) prvega odstavka
10. člena tega sklepa. Kapitalska zahteva v imenovalcu se izračuna po
pristopu, ki ga banka uporablja za izračun kapitalske zahteve za kreditno
tveganje v času izdelave izračuna. Pristop iz prejšnjega stavka zajema
standardizirani pristop, pristop IRB oziroma pristop v skladu s
405. členom ZBan-1.
(3) Banka ali bančna skupina, ki
uporablja pristop IRB, je odgovorna za spremljanje merila nepomembnosti. Če je
prag 15% določen v prejšnjem odstavku tega člena, presežen, mora banka nemudoma
obvestiti Banko Slovenije in ji predložiti načrt ukrepov za doseganje ponovne
skladnosti ali vložiti zahtevo za spremembo dovoljenja za uporabo pristopa IRB.
Če je banka predložila načrt ponovne skladnosti in ji ga ni uspelo realizirati
v roku šestih mesecev, Banka Slovenije izda odločbo o spremembi dovoljena za
uporabo pristopa IRB v kateri ukine stalno izvzetje iz pristopa IRB za zadevno
kategorijo izpostavljenost ali poslovno enoto ter določi rok v katerem mora
banka za to kategorijo izpostavljenosti ali poslovno enoto začeti uporabljati
pristop IRB.
3. SKUPNE ZAHTEVE ZA IZRAČUN KAPITALSKE ZAHTEVE,
TVEGANJEM PRILAGOJENIH ZNESKOV IZPOSTAVLJENOSTI IN ZNESKOV PRIČAKOVANIH IZGUB
3.1. Izračun kapitalske zahteve
12. člen
(Splošno)
Kapitalska zahteva za kreditno tveganje in
za tveganje zmanjšanja vrednosti odkupljenih denarnih terjatev, izračunana po
pristopu IRB, je seštevek vseh kapitalskih zahtev po posameznih kategorijah
izpostavljenosti, kakor je to določeno v okviru poglavij tega sklepa, ki
obravnavajo posamezne kategorije izpostavljenosti v 50., 61., 73., 81., 100.,
123., 131., 146. in 150. členu tega sklepa.
3.2. Skupne zahteve za izračun tveganjem
prilagojenih zneskov izpostavljenosti
13. člen
(Splošno)
(1) Tveganjem prilagojeni
zneski izpostavljenosti za kreditno tveganje za izpostavljenosti, ki spadajo v
eno od kategorij izpostavljenosti iz točk (a) do (e) ali (g) prvega odstavka
17. člena tega sklepa, se izračunavajo, razen če niso izvzete iz kapitala,
v skladu z 51., 52., 62. členom, prvim in drugim odstavkom 64. člena,
74., 75., 101., 102., 132. in 151. členom tega sklepa.
Tveganjem prilagojeni zneski
izpostavljenosti za tveganje zmanjšanja odkupljenih denarnih terjatev v okviru
kategorij izpostavljenosti iz točk (c) in (d) prvega odstavka 17. člena
tega sklepa, se izračunajo v skladu z 82., 83., 124. in 125. členom tega sklepa.
(2) Izračun tveganjem prilagojenih
zneskov izpostavljenosti za kreditno tveganje in za tveganje zmanjšanja
vrednosti odkupljenih denarnih terjatev temelji na ustreznih parametrih
tveganja, povezanih z zadevno izpostavljenostjo. Ti vključujejo verjetnost
neplačila (PD), izgubo ob neplačilu (LGD), zapadlost (M) in vrednost
izpostavljenosti. PD in LGD se lahko obravnavata posebej ali skupaj v skladu s
53., 54., 76., 77., 84., 85., 103., 104., 126., 127., 135. in 136. členom tega sklepa.
(3) Za izpostavljenosti, ki spadajo v
kategorije izpostavljenosti iz točk (a) do (d) prvega odstavka 17. člena
tega sklepa, mora banka zagotoviti svoje ocene PD v skladu z minimalnimi
zahtevami za uporabo pristopa IRB.
(4) Za izpostavljenosti, ki spadajo v
kategorijo izpostavljenosti iz točke (d) prvega odstavka 17. člena tega
sklepa, mora banka zagotoviti svoje ocene LGD in CF v skladu z minimalnimi zahtevami
za uporabo pristopa IRB.
(5) Za izpostavljenosti, ki spadajo v
kategorije izpostavljenosti iz točk (a) do (c) prvega odstavka 17. člena
tega sklepa, mora banka uporabljati vrednosti LGD, navedene v prvem in tretjem
odstavku 54., prvem odstavku 77., prvem odstavku 85. in v 156. členu tega sklepa in CF iz točk (a) do (c) osmega odstavka 14. člena in
drugega odstavka 79. člena tega sklepa.
(6) Ne glede na peti odstavek tega
člena za vse izpostavljenosti, ki spadajo v kategorije izpostavljenosti iz točk
(a) do (c) prvega odstavka 17. člena tega sklepa, lahko banka uporablja
svoje ocene LGD (in CF) v skladu z minimalnimi zahtevami za uporabo pristopa
IRB.
(7) Če ni navedeno drugače, se vhodni
parametri, verjetnost neplačila (PD), izguba ob neplačilu (LGD) in vrednost
zapadlosti (M) določijo, kakor je navedeno v 53. do 55., 76. do 78., 84. do
86., 103., 104., 126., 127., 135. do 137. členu tega sklepa, vrednost
izpostavljenosti pa se določi, kakor je navedeno v 14., 79., 87., 121., 128., 142. in 152. členu tega sklepa.
14. člen
(Določitev vrednosti izpostavljenosti)
(1) Če ni navedeno drugače, je
vrednost izpostavljenosti iz postavk sredstev enaka vrednosti izpostavljenosti
brez oslabitev (bruto vrednost). To pravilo velja tudi za sredstva, odkupljena
po ceni, ki se razlikuje od dolgovanega zneska. Razlika med vrednostjo
izpostavljenosti iz naslova odkupljenih sredstev in knjigovodsko vrednostjo te
izpostavljenosti, evidentirano v bilanci banke, je označena kot diskont, če je
vrednost izpostavljenosti višja, in kot premija, če je nižja.
(2) Če banka uporablja okvirne pogodbe
o pobotu v zvezi s posli začasne prodaje/začasnega odkupa ali posoje/izposoje
vrednostnih papirjev ali blaga, mora vrednost izpostavljenosti izračunati v
skladu s sklepom o kreditnih zavarovanjih.
(3) Za bilančni pobot kreditov
in depozitov mora banka za izračun vrednosti izpostavljenosti uporabljati
metode iz sklepa o kreditnih zavarovanjih.
(4) Vrednost izpostavljenosti
iz naslova zakupa je diskontirana najmanjša vsota plačil po zakupu. Najmanjša
vsota plačil po zakupu je enaka plačilom, ki jih banka zahteva ali jih lahko
zahteva od zakupnika med trajanjem pogodbe o zakupu, in plačilu iz naslova
katere koli nakupne opcije iz zakupa, ki se bo z veliko verjetnostjo izvršila.
Katera koli preostala vrednost iz naslova zakupa, zavarovana z osebnim jamstvom,
ki izpolnjuje pogoje iz 29. in 30. člena sklepa o kreditnih zavarovanjih
glede primernosti dajalcev zavarovanja kakor tudi minimalne zahteve za
priznanje osebnih jamstev, kakor je določeno v 35. do 39. členu sklepa o
kreditnih zavarovanjih, je tudi vključena v najmanjšo vsoto plačil po zakupu.
(5) V primeru katere koli postavke iz
poglavja 7 Sklepa o izračunu kapitalske zahteve za tržna tveganja za banke in
hranilnice (Uradni list RS, št. 135/06; v nadaljevanju: sklep o tržnih
tveganjih) se vrednost izpostavljenosti določi z metodo iz oddelka 5.3 sklepa o
tržnih tveganjih.
(6) Če je izpostavljenost iz naslova
vrednostnih papirjev ali blaga, prodanih ali posojenih na podlagi poslov
začasne prodaje/začasnega odkupa ali poslov posoje/izposoje vrednostnih
papirjev ali blaga, poslov z dolgim rokom poravnave in poslov posojanja za
povečanje trgovalnega portfelja, je vrednost izpostavljenosti enaka
knjigovodski vrednosti vrednostnih papirjev ali blaga, evidentirani v bilanci
banke, v skladu s 135. členom ZBan-1. Če se uporablja razvita metoda za
izračun učinkov zavarovanja s finančnim premoženjem, kakor je navedeno v 68. do
88. členu sklepa o kreditnih zavarovanjih, se vrednost izpostavljenosti
poveča s prilagoditvijo za nestanovitnost, ki se uporablja za take vrednostne
papirje ali blago. Vrednost izpostavljenosti iz naslova vrednostnih papirjev
ali blaga, prodanih ali posojenih na podlagi poslov začasne prodaje/začasnega
odkupa ali poslov posoje/izposoje vrednostnih papirjev ali blaga, poslov z
dolgim rokom poravnave in poslov posojanja za povečanje trgovalnega portfelja,
je lahko določena v skladu s 47. in 52. do 59. členom sklepa o kreditnih
zavarovanjih ali oddelka 5.3. sklepa o tržnih tveganjih.
(7) Ne glede na šesti odstavek
tega člena se vrednost izpostavljenosti za neporavnane
izpostavljenosti za kreditno tveganje do centralne nasprotne stranke določi v
skladu s šestim odstavkom 47. člena sklepa o tržnih tveganjih, ob pogoju,
da so izpostavljenosti CCR (kreditno tveganje nasprotne stranke) centralne
nasprotne stranke z vsemi udeleženci v svojih dogovorih vsakodnevno v celoti
zavarovane.
(8) Vrednost izpostavljenosti iz
zunajbilančnih postavk navedenih v točkah (a) do (c) tega odstavka se izračuna kot
odobren, vendar neizkoriščen znesek izpostavljenosti, pomnožen s CF, in sicer:
(a)   
za nezavezujoče kreditne linije, ki jih lahko
banka kadar koli brez predhodnega obvestila brezpogojno prekliče ali za katere
je določen samodejen preklic zaradi poslabšanja kreditne kvalitete dolžnika, se
uporablja CF 0%. Banka mora za uporabo CF 0% aktivno spremljati finančno stanje
dolžnika, njen sistem notranjih kontrol pa ji mora omogočati, da takoj odkrije
poslabšanje kreditne kvalitete dolžnika. Neizkoriščene kreditne linije iz
naslova bančništva na drobno se lahko obravnavajo kot brezpogojno preklicne, če
jih banka v skladu z zakonodajo o varstvu potrošnikov in sorodno zakonodajo ter
pogodbenimi določili lahko prekliče v celotnem obsegu;
(b)   
za kratkoročne akreditive za plačilo blaga, ki
je na poti, se uporablja CF 20% za banko, ki jih izda, in za tisto, ki jih potrdi;
(c)   
za druge kreditne linije, prevzete obveznosti
iz naslova odkupa neprodanih kratkoročnih in srednjeročnih evrozapisov (angl. Note
Issuance Facilities – NIFs) in obnavljajoče se prevzete obveznosti iz
naslova kreditiranja poslovanja na trgu kratkoročnih in srednjeročnih
evrozapisov (angl. Revolving Underwriting Facilities – RUFs) se
uporablja CF 75%.
(9) Če se prevzeta finančna obveznost
nanaša na povečanje druge prevzete finančne obveznosti, se uporablja nižji od
dveh CF, povezanih s posamezno prevzeto finančno obveznostjo.
(10) Za vse zunajbilančne postavke,
razen navedenih v prvem do osmem odstavku tega člena, drugem odstavku 79. in drugem odstavku 87. členu tega sklepa, je vrednost izpostavljenosti določena z
naslednjimi odstotki od njenih vrednosti: 100%, če je postavka visokega
tveganja, 50%, če je postavka srednjega tveganja, 20%, če je postavka nizkega
tveganja in 0%, če je postavka zelo nizkega tveganja. Za te namene se
zunajbilančne postavke razvrstijo v ustrezne kategorije tveganja, kakor je
določeno v Prilogi II sklepa o standardiziranem pristopu.
(11) Ne glede na osmi odstavek tega
člena lahko banka, ki je pridobila dovoljenje Banke Slovenije za uporabo
lastnih ocen, za zunajbilančne postavke iz točk (a) do (c) osmega odstavka tega
člena, drugega odstavka 79. člena in drugega odstavka 87. člena tega
sklepa uporablja lastne ocene CF. V tem primeru obsegajo "druge kreditne
linije" iz točke (c) osmega odstavka tega člena vse zunajbilančne postavke
navedene v Prilogi II sklepa o standardiziranem pristopu, razen zunajbilančnih
postavk z visokim tveganjem in zunajbilančnih postavk, ki niso vključene v
točke (a) do (c) osmega odstavka tega člena, drugega odstavka 79. člena in
drugega odstavka 87. člena tega sklepa.
3.3. Skupne zahteve za izračun in obravnavo
zneskov pričakovanih izgub
15. člen
(Splošno)
(1) Zneski pričakovanih izgub
za izpostavljenosti, ki spadajo v eno izmed kategorij izpostavljenosti iz točk
(a) do (e) prvega odstavka 17. člena tega sklepa, se izračunajo v skladu z
metodami iz tretjega odstavka tega člena, 57., 63., 88., 129. in 143. do 145. člena tega sklepa.
(2) Izračun zneskov pričakovanih izgub
v skladu s tretjim odstavkom tega člena, 57., 63., 88., 129. in 143. do 145. člena tega sklepa temelji na istih vhodnih vrednostih PD, LGD in vrednosti
izpostavljenosti za vsako izpostavljenost, kakor se uporabljajo za izračun
tveganjem prilagojenih zneskov izpostavljenosti v skladu s 13. členom,
16. členom, prvim odstavkom 62. člena, 83., 125., prvim odstavkom
132. člena in 147. člena tega sklepa. Če banka uporablja lastne ocene
LGD mora biti za neplačane izpostavljenosti ocena EL najboljša ocena EL za
neplačane izpostavljenosti glede na deveti odstavek 33. člena tega sklepa.
(3) Če ni navedeno drugače, se vhodni
parametri PD in LGD določijo, kakor je navedeno v 53. do 54., 76. do 77., 84.
do 87., 103., 104., 126., 127., 135. do 136. členu tega sklepa, vrednost
izpostavljenosti pa se določi, kakor je navedeno v 14., 79., 87., 121., 128., 142. in 152. členu tega sklepa.
(4) Zneski pričakovanih izgub,
izračunani v skladu s 57., 63., 88., 106. in 129. členom tega sklepa, se odštejejo od vsote oslabitev in rezervacij za te izpostavljenosti, pri čemer so
oslabitve in rezervacije oblikovane skladno z Mednarodnimi standardi
računovodskega poročanja. Diskonti na izpostavljenosti iz postavk sredstev, ki
so bile odkupljene v stanju neplačila, se v skladu s prvim odstavkom
14. člena tega sklepa obravnavajo enako kakor oslabitve. Zneski pričakovanih
izgub za pozicije v listinjenju ter oslabitve in rezervacije za te
izpostavljenosti niso vključene v ta izračun.
3.4. Skupne zahteve za izračun tveganjem
prilagojenih zneskov izpostavljenosti in zneskov pričakovanih izgub za izpostavljenosti
do odprtih kolektivnih naložbenih podjemov
16. člen
(Splošno)
(1) Tveganjem prilagojeni
zneski izpostavljenosti do odprtih kolektivnih naložbenih podjemov (v
nadaljevanju: investicijskih skladov) se izračunajo v skladu z metodami iz četrtega
do enajstega odstavka tega člena.
(2) Zneski pričakovanih izgub za
izpostavljenosti do investicijskih skladov se izračunajo v skladu z metodami iz
57., 63., 88., 106., 129. in 143. do 145. člena tega sklepa.
(3) Za namen tega sklepa
izpostavljenost do investicijskega sklada zajema osnovne izpostavljenosti
investicijskega sklada.
(4) Banka mora izračunati tveganjem
prilagojene zneske izpostavljenosti za izpostavljenosti do investicijskih
skladov v skladu z minimalnimi zahtevami tega sklepa in ob izpolnjevanju
naslednjih pogojev:
(a)   
investicijski sklad izpolnjuje merila iz prvega
odstavka 33. člena sklepa o standardiziranem pristopu in
(b)   
banka pozna vse ali dele izpostavljenosti
investicijskega sklada.
Za del izpostavljenosti investicijskega
sklada, ki ga banka ne pozna ali ga ne more poznati, kar velja še zlasti za
primere, kjer bi bilo za namen izračuna tveganjem prilagojenih zneskov
izpostavljenosti in zneskov pričakovane izgube v skladu z minimalnimi zahtevami
tega sklepa za banko pretirano obremenjujoče poznati vse izpostavljenosti
investicijskega sklada, banka izračuna povprečne tveganjem prilagojene zneske
izpostavljenosti v skladu z devetim odstavkom tega člena.
(5) Če banka izpolnjuje pogoje iz točk
(a) in (b) četrtega odstavka tega člena glede izpostavljenosti do
investicijskega sklada, vendar ne izpolnjuje minimalnih zahtev tega sklepa
glede izračuna tveganjem prilagojenih zneskov izpostavljenosti za vse ali za
dele izpostavljenosti investicijskega sklada, mora izračunati tveganjem
prilagojene zneske izpostavljenosti v skladu z naslednjimi pristopi:
(a)   
za izpostavljenosti investicijskega sklada, ki
spadajo v kategorijo izpostavljenosti iz naslova lastniških instrumentov iz
točke (e) prvega odstavka 17. člena tega sklepa, pristop enostavnih uteži
tveganja iz 133. člena tega sklepa;
(b)   
za vse druge izpostavljenosti investicijskega
sklada, standardizirani pristop, ob upoštevanju naslednjega:
-    
za neocenjene izpostavljenosti s pripadajočo
utežjo tveganja ali izpostavljenosti s stopnjo kreditne kvalitete, ki jim je dodeljena
najvišja utež tveganja za posamezno kategorijo izpostavljenosti, se utež
tveganja pomnoži s faktorjem 2, pri čemer tako pomnožena utež tveganja ne sme
biti višja od 1250%;
-    
za vse ostale izpostavljenosti se utež tveganja
pomnoži s faktorjem 1,1, pri čemer tako pomnožena utež tveganja ne sme biti
nižja od 5%.
Če banka za namene iz točke (a) tega
odstavka ne more razlikovati med izpostavljenostmi iz naslova naložb v kapital
nejavnih družb, lastniških instrumentov, s katerimi se trguje na borzi, in drugih
lastniških instrumentov, mora obravnavati zadevne izpostavljenosti kot
izpostavljenosti iz naslova drugih lastniških instrumentov. Ne glede na 157.
člen tega sklepa, se lahko za izpostavljenosti iz točke a) tega odstavka,
skupaj z neposrednimi izpostavljenostmi iz naslova lastniških instrumentov, ob
upoštevanju nepomembnosti iz prvega odstavka 11. člena tega sklepa, uporablja
standardizirani pristop.
(6) Če banka ne izpolnjuje pogojev iz
točk (a) ali (b) četrtega odstavka tega člena glede izpostavljenosti do investicijskega
sklada, mora izračunati tveganjem prilagojene zneske izpostavljenosti v skladu
s pristopom enostavnih uteži tveganja iz 133. člena tega sklepa ter ob
upoštevanju sedmega in osmega odstavka tega člena.
(7) Če banka, glede na šesti odstavek
tega člena, ne more razlikovati med izpostavljenostmi iz naslova naložb v
kapital nejavnih družb, lastniških instrumentov, s katerimi se trguje na borzi,
in drugih lastniških instrumentov, mora izpostavljenosti investicijskega sklada
obravnavati kot izpostavljenosti iz naslova drugih lastniških instrumentov.
(8) Glede na šesti odstavek tega člena
mora banka izpostavljenosti investicijskega sklada, ki niso izpostavljenosti iz
naslova lastniških instrumentov, razporediti v podkategorije (naložbe v kapital
nejavnih družb, lastniški instrumenti, s katerimi se trguje na borzi in drugi
lastniški instrumenti) iz prvega odstavka 133. člena tega sklepa, vse druge
izpostavljenosti pa dodeliti podkategoriji drugih lastniških instrumentov.
(9) Namesto pristopa iz šestega do
osmega odstavka tega člena lahko banka izračuna povprečne tveganjem prilagojene
zneske izpostavljenosti v skladu s pristopoma iz točk (a) in (b) petega
odstavka tega člena. Ob upoštevanju pristopov iz prejšnjega stavka lahko
izračun in poročilo povprečnih tveganjem prilagojenih zneskov izpostavljenosti
za banko opravi zunanji izvajalec, pri čemer mora banka zagotoviti pravilnost
njegovega izračuna in poročila.
4. KATEGORIJE IZPOSTAVLJENOSTI IN SKUPNE MINIMALNE
ZAHTEVE ZA UPORABO PRISTOPA IRB
4.1. Kategorije izpostavljenosti
17. člen
(Splošno)
(1) Za namen izračuna tveganjem
prilagojenih zneskov izpostavljenosti mora banka vsako svojo izpostavljenost,
za katero v skladu s pododdelkom 4.5.3 ZBan-1 ne izračuna kapitalske zahteve za
tržna tveganja, razvrstiti v eno od naslednjih kategorij izpostavljenosti:
(a)   
do enot centralne ravni držav in centralnih
bank;
(b)   
do institucij;
(c)   
do podjetij;
(d)   
iz naslova bančništva na drobno;
(e)   
iz naslova lastniških instrumentov;
(f)    
pozicije v listinjenju;
(g)   
druga sredstva iz naslova nekreditnih
obveznosti.
(2) Metodologija, ki jo uporablja
banka za razvrščanje izpostavljenosti v različne kategorije izpostavljenosti,
mora zagotoviti pravilno in dosledno oblikovanje kategorij izpostavljenosti.
4.2. Skupne minimalne zahteve za uporabo
pristopa IRB
18. člen
(Splošno)
Skupne minimalne zahteve za uporabo
pristopa IRB morajo biti izpolnjene pri vseh kategorijah izpostavljenosti.
Nanašajo se na bonitetne sisteme, količinsko opredelitev parametrov tveganja,
potrditev primernosti (validacijo) bonitetnih sistemov in na korporacijsko
upravljanje.
4.2.1. Skupne minimalne zahteve za bonitetne sisteme
19. člen
(Splošno)
(1) Bonitetni sistem banke mora
obsegati vse metode, procese, kontrole, zbiranje podatkov in informacijske
sisteme, ki podpirajo ocenjevanje kreditnega tveganja, razvrščanje
izpostavljenosti v bonitetne razrede ali skupine in določitev ocen parametrov
tveganja.
(2) Če banka uporablja več bonitetnih
sistemov, mora biti načelo razvrščanja dolžnika ali izpostavljenosti v
bonitetni sistem dokumentirano in uporabljeno na način, ki ustrezno odraža
stopnjo tveganja.
(3) Banka mora redno pregledovati
merila in procese razvrščanja, da ugotovi, ali so bonitetni sistemi še naprej
primerni za trenutno strukturo izpostavljenosti in zunanje pogoje.
(4) Če banka uporablja neposredne
ocene parametrov tveganja, se lahko slednji obravnavajo kot rezultati
bonitetnih razredov na zvezni bonitetni lestvici.
(5) Neposredne ocene parametrov
tveganja so ocene, ki jih banka pridobi neposredno iz modela ali metode, za vsakega
dolžnika in/ali izpostavljenost posebej. V tem primeru se lahko ta ocena
obravnava kot bonitetni razred na zvezni bonitetni lestvici.
20. člen
(Opredelitev bonitetnih razredov ali
skupin)
Banka mora pri opredelitvi bonitetnega
razreda ali skupine upoštevati kvalitativna in kvantitativna merila. Bonitetni
razredi z nejasnimi merili ali samo kvantitativnimi merili so neustrezni.
21. člen
(Razvrščanje v bonitetne razrede ali
skupine)
(1) Banka mora vzpostaviti
posebne opredelitve, procese in merila za razvrščanje izpostavljenosti v
bonitetne razrede ali skupine v okviru bonitetnega sistema, pri čemer:
(a)   
morajo biti opredelitve in merila bonitetnih
razredov ali skupin dovolj natančna, da omogočajo osebju, pristojnemu za
dodeljevanje bonitetnih ocen, dosledno razvrščanje dolžnikov ali
izpostavljenosti s podobnimi tveganji v iste bonitetne razrede ali skupine.
Razvrščanje mora biti dosledno v različnih panogah, oddelkih in geografskih
lokacijah;
(b)   
mora dokumentacija o postopku razvrščanja
izpostavljenosti v bonitetne razrede ali skupine omogočati tretjim osebam
razumevanje razvrščanja izpostavljenosti, ponovitev razvrščanja in vrednotenje
primernosti razvrščanja v bonitetne razrede ali skupine;
(c)   
morajo biti merila skladna z notranjimi
kreditnimi standardi banke in z njenimi politikami za ravnanje s problematičnimi
dolžniki in izpostavljenostmi.
(2) Banka mora pri razvrščanju
dolžnikov in izpostavljenosti v bonitetne razrede ali skupine upoštevati vse
ustrezne informacije. Informacije morajo biti ažurne in omogočati banki
predvidevanje prihodnjega gibanja izpostavljenosti. Manj informacij kot ima
banka, bolj konzervativne morajo biti njene razvrstitve izpostavljenosti v
bonitetne razrede ali skupine dolžnikov in izpostavljenosti. Če so zunanje
bonitetne ocene glavno merilo banke pri razvrščanju izpostavljenosti v bonitetne
razrede ali skupine, mora banka upoštevati še druge ustrezne informacije.
(3) Banka mora pri razvrstitvah v
bonitetne razrede in skupine dokumentirati okoliščine, v katerih se lahko s
človeško presojo razveljavijo vhodni podatki ali izidi procesa razvrščanja, in
osebje, odgovorno za odobritev teh razveljavitev. Banka mora dokumentirati te
razveljavitve in osebe, ki so jih opravile. Banka mora analizirati gibanje
izpostavljenosti, katerih razvrstitve so bile razveljavljene.
22. člen
(Uporaba modelov)
(1) Če banka uporablja
statistične modele in druge mehanske metode za razvrščanje izpostavljenosti v
bonitetne razrede dolžnikov ali skupine izpostavljenosti, mora:
(a)   
dokazati, da ima model dobro napovedno moč in
da kapitalska zahteva zaradi njegove uporabe ni izkrivljena. Vhodne
spremenljivke predstavljajo razumno in učinkovito osnovo za napovedovanja.
Model je v čim večji meri nepristranski;
(b)   
vzpostaviti proces za vrednotenje vhodnih
podatkov v model, ki vključuje oceno natančnosti, popolnosti in primernosti
podatkov;
(c)   
dokazati, da so uporabljeni podatki za
izgradnjo modela reprezentativni za populacijo dejanskih dolžnikov ali izpostavljenosti
banke;
(d)   
vzpostaviti redni ciklus preverjanja
veljavnosti modela, ki vključuje spremljanje delovanja in stabilnosti modela,
pregled specifikacij modela in testiranje pridobljenih rezultatov modela glede
na dejanske izide;
(e)   
dopolnjevati statistični model s človeško
presojo in človeškim nadzorom in tako pregledovati razvrstitve na podlagi
modela ter zagotavljati pravilno uporabo modelov. Cilj postopkov preverjanja je
ugotavljanje in omejevanje napak, povezanih s šibkostmi modela. Človeška
presoja mora upoštevati vse pomembne informacije, ki jih model ne obravnava.
Banka mora dokumentirati, kako naj bodo človeška presoja in rezultati modela
medsebojno povezani.
(2) Banka, ki uporablja zunanji model
ali dele zunanjega modela za razvrščanje izpostavljenosti v bonitetne razrede
ali skupine, mora poleg zahtev iz prvega odstavka tega člena izpolnjevati še
naslednje zahteve:
(a)   
uporabniki morajo biti ustrezno izobraženi za
uporabo modela,
(b)   
na razpolago morajo biti notranji inštruktorji,
(c)   
pripravljen mora biti načrt za zagotovitev
potrditve primernosti zunanjega modela,
(d)   
zagotovljen mora biti nadaljnji razvoj modela v
prihodnosti, če je potrebno,
(e)   
zagotovljena mora biti možnost ocene delovanja
modela in po potrebi prilagoditve tudi, kadar zunanji prodajalec preneha dajati
podporo ali v podobnih primerih.
(3) Zunanji model je model ali deli modela,
ki jih uporablja banka in ki jih je razvila neodvisna zunanja tretja stranka,
ki uporablja določene vhodne podatke za razvrščanje izpostavljenosti v določene
bonitetne razrede ali skupine ali za ocenjevanje določenih parametrov tveganja.
23. člen
(Dokumentacija bonitetnih sistemov)
(1) Banka mora dokumentirati
podrobnosti v zvezi s sestavo in delovanjem svojih bonitetnih sistemov.
Dokumentacija dokazuje skladnost z minimalnimi zahtevami za uporabo pristopa
IRB in obravnava vprašanja, kot so razločevanje kategorij izpostavljenosti
in/ali poslovnih enot, bonitetna merila, odgovornost oseb, ki ocenjujejo
dolžnike in izpostavljenosti, pogostost preverjanja razvrstitev in nadzor
vodstva nad bonitetnimi procesi.
(2) Banka mora dokumentirati razloge
za izbor kvalitativnih in kvantitativnih meril za razvrščanje v bonitetne
razrede ali skupine in analizo, ki ta izbor utemeljuje. Banka mora
dokumentirati vse večje spremembe v bonitetnih sistemih. Dokumentirana mora
biti tudi organizacija razvrščanja v bonitetne razrede ali skupine, vključno s
sistemom notranjih kontrol na tem področju.
(3) Banka mora dokumentirati lastne
opredelitve neplačila in izgube, ki se uporabljajo za notranje namene, in dokazati
skladnost z opredelitvami iz tega sklepa.
(4) Če banka uporablja statistične
modele v bonitetnih sistemih, mora dokumentirati njihove metodologije. Dokumentacija
obsega:
(a)   
natančen opis teorije, predpostavk in/ali
matematične in empirične osnove za dodelitev ocen bonitetnim razredom,
posameznim dolžnikom, izpostavljenostim ali skupinam in vir(-e) podatkov, ki se
uporablja(-jo) za ocenjevanje modela;
(b)   
opis statističnega procesa (vključno s testom
delovanja statističnega modela izven vzorca in izven časa, na/v katerem je bil
generiran razvojni vzorec) za potrditev primernosti modela;
(c)   
opis okoliščin, v katerih ta model ne deluje
učinkovito.
(5) Uporaba zunanjega modela, ki
vsebuje patentirano tehnologijo, ni opravičilo za izvzetje od obveznosti
dokumentiranja ali katere koli druge zahteve za sistem razvrščanja
izpostavljenosti v bonitetne razrede ali skupine.
24. člen
(Zbiranje in shranjevanje podatkov)
Banka mora zbirati in shranjevati tiste
podatke o bonitetnih sistemih, ki jih je dolžna javno razkriti. Banka, ki
uporablja lastne ocene LGD (in CF) za kategorije izpostavljenosti iz točk (a)
do (d) 17. člena tega sklepa mora zbirati in shranjevati tudi podatke iz 25. in 26. člena tega sklepa.
25. člen
(Zbiranje in shranjevanje podatkov za
namen izračuna dejanskega LGD)
(1) Za namene izračuna izgube,
ki je osnova izračuna dejanskega LGD, mora banka zbirati in shranjevati vsaj naslednje
podatke o izgubi pri neplačanih izpostavljenostih:
(a)   
vrednost izpostavljenosti ob nastanku
neplačila,
(b)   
poplačila, vključno s prihodki iz naslova
prodaje neplačanih izpostavljenosti,
(c)   
stroške razreševanja izpostavljenosti,
vključujoč pomembne neposredne in posredne stroške povezane s procesom
razreševanja,
(d)   
datume in zneske različnih prejetih denarnih
tokov (časovna spremljava procesa poplačila),
(e)   
diskontne stopnje, uporabljene pri
diskontiranju denarnih tokov na trenutek nastanka neplačila.
(2) Za namene točke (c) prvega
odstavka tega člena mora banka:
(a)   
evidentirati stroške razreševalnega procesa
(stroški delovanja enote za izterjavo problematičnih kreditov),
(b)   
evidentirati stroške zunanjih storitev,
(c)   
evidentirati ustrezen odstotek ostalih stalnih
stroškov,
(d)   
evidentirati pomembne stroške, ki jih je
upoštevala pri izračunu izgube, in evidentirati nepomembne stroške, ki jih pri
izračunu izgube ni upoštevala,
(e)   
dokazati, da je proces porazdelitve stroškov
primeren.
(3) Za namene točke (e) prvega
odstavka tega člena mora banka upoštevati:
(a)   
diskontno stopnjo, ki ni nižja od netvegane
obrestne mere,
(b)   
če pri diskontiranju denarnih tokov na trenutek
nastanka neplačila uporablja diskontno stopnjo, ki je enaka obrestni meri iz
točke (a) tega odstavka, mora morebitna preostala tveganja vključiti v izračunu
izgube drugje,
(c)   
proces, v katerem določi ustrezno diskontno
stopnjo, mora biti enak za vse istovrstne izpostavljenosti,
(d)   
uporabo primerne diskontne stopnje.
26. člen
(Zbiranje in shranjevanje podatkov za
namen izračuna dejanskega CF)
Za namene izračuna dejanskega CF mora banka
zbirati in shranjevati vsaj naslednje podatke o neplačanih izpostavljenostih:
(a)   
neizkoriščen znesek prevzete finančne
obveznosti ob neplačilu,
(b)   
neizkoriščen znesek prevzete finančne
obveznosti v relevantni časovni točki pred nastankom neplačila, ki ustreza
izbrani metodi za ocenjevanje CF,
(c)   
dejavnike, ki omogočajo smiselno združevanje
neplačanih izpostavljenosti.
27. člen
(Testi izjemnih situacij)
(1) Banka mora vzpostaviti
zanesljive procese za testiranje izjemnih situacij. Ti testi izjemnih situacij
se uporabljajo pri presoji ustreznosti njene kapitalske zahteve za kreditno
tveganje. Testiranje izjemnih situacij vključuje ugotavljanje morebitnih
dogodkov ali prihodnjih sprememb v gospodarskih razmerah, ki bi lahko neugodno
vplivale na izpostavljenosti banke, in presojo zmožnosti banke, da vzdrži take
spremembe.
(2) Banka mora redno opravljati teste
izjemnih situacij za kreditno tveganje, s katerimi presoja učinke nekaterih
posebnih okoliščin na svojo skupno kapitalsko zahtevo za kreditno tveganje.
Uporabljen test, ki ga izbere banka, je predmet nadzorniškega pregleda.
Uporabljen test mora biti smiseln in zmerno konzervativen, obravnavati pa mora
vsaj učinek scenarijev blage recesije. Banka mora presoditi prehod med svojimi
bonitetnimi razredi v razmerah, ki jih obravnava test izjemnih situacij.
Struktura izpostavljenosti, zajeta v testih izjemnih situacij, mora vsebovati
veliko večino celotne izpostavljenosti banke.
(3) Banka, ki izračunava tveganjem
prilagojene zneske izpostavljenosti v skladu z drugim odstavkom 51. člena
in petim odstavkom 52. člena tega sklepa, mora kot del svojega testa
izjemnih situacij upoštevati tudi učinek poslabšanja kreditne kvalitete dajalcev
zavarovanj, še posebno pa učinek poslabšanja kreditne kvalitete tistih dajalcev
zavarovanj, ki ne izpolnjujejo meril primernosti, določenih v 31. členu
sklepa o kreditnih zavarovanjih.
4.2.2. Skupne minimalne zahteve za količinsko opredelitev parametrov
tveganja
4.2.2.1. Opredelitev neplačila
28. člen
(Splošno)
(1) Šteje se, da neplačilo
posameznega dolžnika nastopi, ko se zgodi en ali oba od naslednjih dogodkov:
(a)   
banka meni, da obstaja majhna verjetnost, da bo
dolžnik poravnal svoje kreditne obveznosti do banke, njene nadrejene družbe ali
katere koli njej podrejene družbe v celoti, ne da bi bilo za poplačilo treba
uporabiti ukrepe, kakor je unovčenje zavarovanja (če obstaja);
(b)   
dolžnik več kakor 90 dni zamuja s plačilom
katere koli pomembne kreditne obveznosti do banke, njene nadrejene družbe ali
katere koli njej podrejene družbe.
(2) Dnevi zamude začnejo teči, ko
dolžnik svojih obveznosti ne poravna v pogodbeno dogovorjenih rokih oziroma
prekorači odobrene okvirne kredite in je zadevni znesek v zamudi pomemben.
(3) Dnevi zamude za kreditne kartice
začnejo teči od dne, ko bi obveznosti morale biti poravnane s strani dolžnika.
29. člen
(Majhna verjetnost plačila)
(1) Dogodki, ki nakazujejo
majhno verjetnost plačila iz točke (a) prvega odstavka 28. člena tega
sklepa, so:
(a)   
banka obravnava izpostavljenost kot nedonosno;
(b)   
banka izvede oslabitve, ki so posledica zaznave
občutnega poslabšanja kreditne kvalitete dolžnika in/ali izpostavljenosti;
(c)   
banka proda izpostavljenost in ob tem utrpi
pomembno ekonomsko izgubo;
(d)   
banka odobri prestrukturiranje problematične
izpostavljenosti, kadar je verjetno, da se bodo učinki pomembne opustitve ali
odloga plačila glavnice, obresti ali (če je primerno) opravnin pokazali v
zmanjšani finančni obveznosti dolžnika. To v primeru izpostavljenosti iz
naslova lastniških instrumentov, ocenjenih na podlagi pristopa PD/LGD,
vključuje tudi prestrukturiranje samega problematičnega lastniškega instrumenta;
(e)   
banka vloži predlog za stečajni postopek zoper
dolžnika ali podoben predlog v zvezi z dolžnikovo kreditno obveznostjo do
banke, njene nadrejene družbe ali katere koli njej podrejene družbe;
(f)    
dolžnik ali tretja oseba uvede stečajni ali
podoben insolvenčni postopek nad dolžnikom, ki lahko vodi k zmanjšanju ali
odložitvi plačila obveznosti banki, njeni nadrejeni družbi ali katere koli njej
podrejeni družbi.
(2) Banka mora sprejeti in
dokumentirati ustrezne politike, ki opredeljujejo dogodke iz prvega odstavka
tega člena, predvsem pa:
(a)   
"nedonosnost" iz točke (a) prvega
odstavka tega člena,
(b)   
"občutno poslabšanje kreditne kvalitete
dolžnika in/ali izpostavljenosti" iz točke (b) prvega odstavka tega člena,
(c)   
"pomembno ekonomsko izgubo" iz točke
(c) prvega odstavka tega člena,
(d)   
"pomembno opustitev" iz točke (d)
prvega odstavka tega člena.
(3) Banka mora pri opredelitvi
neplačila po točki (a) prvega odstavka 28. člena tega sklepa upoštevati
najmanj dogodke, ki so opredeljeni v prvem odstavku tega člena.
(4) Banka lahko poleg dogodkov iz
prvega odstavka tega člena opredeli še dodatne dogodke, ki nakazujejo majhno
verjetnost plačila. Banka mora dokazati, da so dodatni dogodki relevantni in da
odražajo njeno kreditno prakso. Banka mora dokumentirati te dodatne dogodke in
razloge za njihovo vključitev v opredelitev neplačila.
(5) Opredelitev neplačila, ki jo
uporablja banka za ocene parametrov tveganja, mora biti enaka ne glede na
parameter tveganja, ki se ocenjuje (PD, LGD, CF ali EL).
30. člen
(Pomembna kreditna obveznost v zamudi)
Za namene opredelitve neplačila iz točke
(b) prvega odstavka 28. člena tega sklepa je pomembna kreditna obveznost,
opredeljena v prvem odstavku 46. člena ter drugem in tretjem odstavku
95. člena tega sklepa.
31. člen
(Ostale zahteve)
(1) Banka, ki uporablja zunanje
podatke, ki niso sami po sebi skladni z opredelitvijo neplačila, mora izvesti
ustrezne prilagoditve, da bi dosegla približno enakovrednost z opredelitvijo
neplačila.
(2) Če banka meni, da pri določeni
izpostavljenosti ali dolžniku ne obstajajo več okoliščine iz točk (a) in (b)
prvega odstavka 28. člena tega sklepa, to izpostavljenost ali dolžnika
preneha obravnavati kot neplačano. Če naknadno nastopijo razmere, ki ustrezajo
opredelitvi neplačila, se šteje, da je ponovno nastopilo neplačilo.
(3) Banka mora opraviti analizo
dolžnikov in/ali izpostavljenosti, pri katerih je nastopil dogodek neplačila iz
 28. in 29. člena tega sklepa. Analiza vsebuje izračun razmerja med
dolžniki in/ali izpostavljenostmi, ki jih je banka v skladu z drugim odstavkom
tega člena prenehala obravnavati kot neplačnike oziroma neplačane
izpostavljenosti, ter dolžniki in/ali izpostavljenostmi, ki so bili kadar koli
obravnavani kot neplačniki oziroma neplačane izpostavljenosti.
(4) Banka mora imeti jasne in
dokumentirane politike za določitev dolžnikov in/ali izpostavljenosti, ki jih v
skladu z drugim odstavkom tega člena preneha obravnavati kot neplačnike oziroma
neplačane izpostavljenosti.
4.2.2.2. Ocenjevanje parametrov tveganja
32. člen
(Splošno)
(1) Pri izdelavi lastnih ocen
mora banka za parametre tveganja PD, LGD, CF in EL upoštevati vse pomembne podatke,
informacije in metode. Ocene morajo biti izdelane na podlagi preteklih izkušenj
in empiričnih dokazov in ne smejo temeljiti izključno na presoji. Ocene morajo
biti utemeljene in intuitivne ter temeljiti na vseh pomembnih dejavnikih, ki
vplivajo na parametre tveganja. Manj podatkov kot ima banka, bolj konzervativna
mora biti v svojih ocenah.
(2) Banka mora biti sposobna
razčleniti svoje izgube po stopnji neplačila, dejanskem LGD, dejanskem CF ali
po stopnji izgube, če se uporabljajo ocene EL. Banka mora biti sposobna
opredeliti vse pomembne dejavnike, ki vplivajo na posamezne parametre tveganja,
navedene v prejšnjem stavku. Banka mora dokazati, da so njene ocene
reprezentativne za dolgoročne izkušnje.
(3) Pri izdelavi ocen parametrov
tveganja mora banka upoštevati vse spremembe kreditne prakse ali procesa izterjevanja
v obdobjih opazovanja podatkov, ki so zahtevana za izdelavo ocen parametrov
tveganja. Banka mora pri izdelavi ocen upoštevati posledice tehničnega napredka
in novih podatkov ter drugih informacij, ko so te na razpolago. Banka mora
pregledati svoje ocene, kadar se pojavijo nove informacije, vendar pa vsaj
enkrat letno.
(4) Populacija izpostavljenosti,
zastopana v podatkih, uporabljenih za ocenjevanje, kreditna praksa, ki se je
uporabljala ob nastanku podatkov, in druge pomembne značilnosti morajo biti
primerljive s tistimi, ki jih imajo izpostavljenosti in kreditna praksa banke v
času izdelave ocen parametrov tveganja. Banka mora tudi dokazati, da so
ekonomske in tržne razmere, v katerih so nastali podatki, pomembne za sedanje
in bodoče razmere. Število izpostavljenosti v vzorcu in obdobje, ki ga
pokrivajo podatki, ki se uporabljajo za količinsko opredelitev parametrov
tveganja, morajo zadostovati, da banki zagotovijo zaupanje v natančnost in
trdnost njenih ocen.
(5) Banka mora biti pri izdelavi ocen
parametrov tveganja konzervativna sorazmerno s pričakovanim obsegom napak pri
ocenjevanju. Če so metodologije in podatki manj zadovoljivi in je pričakovani
obseg napak večji, mora biti tudi konzervativnost večja.
(6) Če banka za izračun kapitalske
zahteve za kreditno tveganje uporablja ocene parametrov tveganja, ki so
različne od ocen, ki jih uporablja za notranje namene, mora to dokumentirati in
utemeljiti.
(7) Če lahko banka podatke, ki so bili
zbrani pred datumom začetka izvajanja tega sklepa, ustrezno prilagodi tako, da
se doseže splošna enakovrednost z opredelitvami neplačila ali izgube iz tega
sklepa, lahko v tem sklepu zahtevane standarde za podatke uporablja z določeno
prožnostjo.
(8) Če banka uporablja skupne podatke,
zbrane od več bank, mora dokazati, da:
(a)   
so bonitetni sistemi in merila razvrščanja v
bonitetne razrede ali skupine drugih bank podobni njenim lastnim,
(b)   
so skupni podatki, zbrani od več bank,
reprezentativni za strukturo izpostavljenosti, za katero se uporabljajo skupni
podatki,
(c)   
dosledno in dalj časa uporablja skupne podatke,
zbrane od več bank, pri izdelavi ocen parametrov tveganja.
(9) Čeprav banka uporablja skupne
podatke, zbrane od več bank, je odgovorna za integriteto svojih bonitetnih sistemov.
Banka mora znati dokazati, da ima dovolj lastnega znanja o svojih bonitetnih
sistemih, vključno z učinkovito zmožnostjo nadzora in revizije.
33. člen
(Zahteve za lastne ocene LGD)
(1) Banka mora oceniti LGD po
bonitetnih razredih ali skupinah na podlagi povprečnih dejanskih LGD po
bonitetnih razredih ali skupinah z uporabo vseh ugotovljenih neplačil v okviru
podatkovnih virov (z neplačili tehtano povprečje).
(2) Banka mora uporabljati ocene LGD,
ki so primerne za obdobje gospodarske recesije, če so bolj konzervativne od dolgoročnega
povprečja. Bonitetni sistemi morajo zagotavljati konstantne dejanske LGD glede
na bonitetni razred ali skupino. Banka mora sprejeti prilagoditve svojih ocen
LGD po bonitetnih razredih ali skupinah, da bi tako omejila vpliv gospodarske
recesije na kapital.
(3) Ocenjeni LGD, ki ga banka
uporablja pri izračunu tveganjem prilagojenih zneskov izpostavljenosti, ne sme
biti nižji od nič.
(4) Če ocene LGD upoštevajo
učinke zavarovanj s premoženjem, mora banka oblikovati notranje zahteve za upravljanje
z zavarovanji, za pravno gotovost in za upravljanje s tveganji, ki so okvirno
skladne z zahtevami iz drugega poglavja sklepa o kreditnih zavarovanjih, ki se
nanaša na primerne oblike kreditnih zavarovanj.
(5) Če banka priznava učinke
zavarovanj s premoženjem že pri določanju vrednosti izpostavljenosti za
kreditno tveganje nasprotne stranke v skladu s pododdelkom 5.3.4 ali 5.3.5
sklepa o tržnih tveganjih, se pričakovani zneski, ki bi se lahko iztržili iz
takega zavarovanja s premoženjem, ne smejo upoštevati v ocenah LGD.
(6) Banka mora pri oceni LGD
ugotavljati obseg medsebojne odvisnosti med tveganjem dolžnika in tveganjem zavarovanja
s premoženjem ali dajalca zavarovanja s premoženjem. Primeri, pri katerih je
stopnja medsebojne odvisnosti visoka, se morajo obravnavati konzervativno.
(7) Banka mora pri oceni LGD
ugotavljati valutne neusklajenosti med osnovno izpostavljenostjo in
zavarovanjem s premoženjem in jo obravnavati na konzervativno.
(8) Če ocene LGD upoštevajo
učinke zavarovanj s premoženjem, te ocene ne smejo temeljiti izključno na
ocenjeni tržni vrednosti zavarovanja s premoženjem. Ocene LGD morajo upoštevati
možnost, da banka ne bo sposobna hitro unovčiti zavarovanja s premoženjem.
(9) Za neplačane izpostavljenosti mora
banka uporabiti vsoto svojih najboljših ocen EL za vsako izpostavljenost glede
na trenutne gospodarske razmere in druge okoliščine in mogočih dodatnih
nepričakovanih izgub v obdobju razreševanja teh izpostavljenosti.
(10) Če banka neplačane zamudne
obresti prizna v izkazu poslovnega izida banke, se te prištejejo k meritvi
izpostavljenosti in izgube.
34. člen
(Zahteve za lastne ocene CF)
(1) Banka mora oceniti
CF po skupinah na podlagi povprečnih dejanskih CF po skupinah z uporabo vseh
ugotovljenih neplačil v okviru podatkovnih virov (z neplačili tehtano
povprečje).
(2) Banka mora uporabljati
ocene CF, ki so primerne za obdobje gospodarske recesije, če so bolj
konzervativne od dolgoročnega povprečja. Bonitetni sistemi morajo zagotavljati
konstantne dejanske CF glede na skupino. Banka mora sprejeti prilagoditve
svojih ocen CF po skupinah, da bi tako omejila vpliv gospodarske recesije na
kapital.
(3) Ocena CF mora odražati možnost
dodatnega povečanja izpostavljenosti s strani dolžnika do trenutka nastanka
neplačila ali po njem.
(4) Ocena CF mora vključevati več
konzervativnosti, če je mogoče utemeljeno pričakovati večjo pozitivno
korelacijo med pogostostjo neplačil in velikostjo ocene CF.
(5) Pri izdelavi ocene CF mora banka
obravnavati specifične politike in strategije, sprejete za spremljavo
izpostavljenosti. Banka mora pri izdelavi ocen CF upoštevati tudi zmožnost in
pripravljenost preprečiti nadaljnje povečanje izpostavljenosti v okoliščinah,
ki ne predstavljajo neplačila.
(6) Banka mora vzpostaviti primerne
sisteme in postopke za spremljanje zneskov odobrenih sredstev, tekočega stanja
iz naslova kreditnih linij ter sprememb stanja glede na dolžnika in na
bonitetni razred. Banka mora biti sposobna spremljati stanja na dnevni osnovi.
(7) Če banka uporablja različne ocene
CF za izračun tveganjem prilagojenih zneskov izpostavljenosti in za notranje
namene, jih mora dokumentirati in dokazati razumnost takih ocen.
(8) Ocenjeni CF, ki ga banka uporablja
pri izračunu tveganjem prilagojenih zneskov izpostavljenosti, ne sme biti nižji
od nič.
35. člen
(Zahteve za presojo učinka osebnih jamstev
in primernih dajalcev osebnih jamstev)
(1) Zahteve iz tega člena se
nanašajo na izpostavljenosti v kategorijah izpostavljenosti do enot centralne
ravni držav in centralnih bank, do institucij, do podjetij, kjer se uporabljajo
lastne ocene LGD (in CF) ter iz naslova bančništva na drobno. Zahteve iz tega
člena, 36. in 99. člena tega sklepa se ne uporabljajo za osebna jamstva, ki jih
zagotavljajo enote centralne ravni držav, centralne banke, institucije ter
podjetja, ki izpolnjujejo zahteve iz točke (g) 29. člena sklepa o kreditnih
zavarovanjih, če banka izpostavljenosti do teh oseb trajno izvzame iz pristopa
IRB. V tem primeru se uporabljajo pravila iz sklepa o kreditnih zavarovanjih.
(2) Banka mora vzpostaviti
jasna merila za priznavanje primernih dajalcev osebnih jamstev, katerih učinki
se upoštevajo pri izračunu tveganjem prilagojenih zneskov izpostavljenosti.
(3) Za priznane dajalce osebnega
jamstva se morajo uporabljati enaka pravila za razvrščanje v bonitetne razrede
ali skupine kakor za dolžnike, kot je navedeno v 21., 43., 44., 60., 92. in 93. členu tega sklepa.
(4) Osebno jamstvo mora biti
evidentirano pisno, za dajalca je nepreklicno in velja, dokler obveznost do
banke ni v celoti izpolnjena. Osebno jamstvo mora biti prisilno izvršljivo v
pravnem redu države, kjer ima dajalec osebnega jamstva premoženje, ki se lahko
uporabi za poplačilo izpostavljenosti. Banka mora pri razvrstitvi
izpostavljenosti, zavarovanih z osebnim jamstvom, v bonitetne razrede ali
skupine upoštevati morebitna poslabšanja kvalitete dajalca osebnega jamstva.
(5) Banka mora vzpostaviti jasna
merila za prilagoditev bonitetnih razredov, skupin ali ocen LGD. V primeru
izpostavljenosti iz naslova bančništva na drobno in primernih odkupljenih
denarnih terjatev pa jasna merila za prilagoditev procesov za razvrščanje
izpostavljenosti v bonitetne razrede ali skupine, ki odražajo učinke osebnih
jamstev na izračun tveganjem prilagojenih zneskov izpostavljenosti. Ta merila
morajo ustrezati minimalnim zahtevam iz 21., 43., 44., 60., 92. in 93. člena tega sklepa.
(6) Merila morajo biti
utemeljena in intuitivna. Vključevati morajo zmožnost in pripravljenost dajalca
osebnega jamstva, da izvrši plačilo po osebnem jamstvu, predvideni časovni
okvir plačil dajalca osebnega jamstva, stopnjo korelacije med dolžnikom in
dajalcem osebnega jamstva ter obseg tveganja, ki ni pokrit z osebnim jamstvom.
36. člen
(Zahteve za presojo učinka kreditnih
izvedenih finančnih instrumentov)
(1) Zahteve iz tega člena se
nanašajo na izpostavljenosti v kategorijah izpostavljenosti do enot centralne
ravni držav in centralnih bank, do institucij in do podjetij, kjer se uporabljajo
lastne ocene LGD (in CF), in iz naslova bančništva na drobno.
(2) Minimalne zahteve za osebna
jamstva, določena v 35. členu tega sklepa, se morajo uporabljati tudi za
kreditne izvedene finančne instrumente, ki varujejo eno samo izpostavljenost (single
name). Glede neusklajenosti med osnovno obveznostjo in
referenčno obveznostjo kreditnega izvedenega finančnega instrumenta ali
obveznostjo, ki se uporablja za določanje, ali je nastopil kreditni dogodek, se
morajo uporabljati zahteve iz 41. člena sklepa o kreditnih zavarovanjih. V
primeru izpostavljenosti iz naslova bančništva na drobno in primernih
odkupljenih denarnih terjatev se pravila iz tega odstavka uporabljajo za proces
razvrščanja izpostavljenosti v bonitetne razrede ali skupine.
(3) Merila morajo obravnavati
strukturo izplačil kreditnih izvedenih finančnih instrumentov in konzervativno
presojati vpliv, ki jo ima na stopnjo in čas poplačil. Banka mora obravnavati
obseg preostalega tveganja.
(4) Kreditni dogodek, na katerega se
nanaša drugi odstavek tega člena, je zakonsko določen ali pogodbeno dogovorjen
dogodek, ob nastopu katerega lahko banka začne postopek unovčitve kreditnega
zavarovanja.
4.2.3. Skupne minimalne zahteve za potrditev primernosti
bonitetnih sistemov
37. člen
(Splošno)
(1) Banka mora vzpostaviti
zanesljive sisteme za potrditev primernosti glede točnosti in skladnosti
bonitetnih sistemov. Banka mora zagotoviti, da ji njen notranji proces
potrditve primernosti omogoča dosledno in smiselno presojo delovanja bonitetnih
sistemov.
(2) Banka mora redno primerjati
stopnje neplačil z ocenjenimi PD za vsak bonitetni razred. V primerih, ko je
stopnja neplačila izven pričakovanega obsega za navedeni bonitetni razred, mora
banka posebej analizirati razloge za odstopanje. Banka, ki uporablja lastne
ocene LGD (in CF), mora opraviti podobne analize za navedene ocene. Pri takih
primerjavah se morajo uporabljati pretekli podatki, ki pokrivajo čim daljše
obdobje. Banka mora dokumentirati metode in podatke, uporabljene v takih primerjavah.
Analiza in dokumentacija se morata ažurirati vsaj enkrat letno.
(3) Banka mora uporabljati tudi druga
orodja za količinsko potrditev primernosti parametrov tveganja, vključno s
primerjavami z ustreznimi zunanjimi viri podatkov. Analiza mora temeljiti na
podatkih, ki so reprezentativni za strukturo izpostavljenosti banke, so redno
ažurirani in obsegajo ustrezno obdobje opazovanja. Presoje delovanja bonitetnih
sistemov banke morajo temeljiti na čim daljšem obdobju.
(4) Uporabljene metode in podatki za
količinsko potrditev primernosti parametrov tveganja morajo biti vseskozi
dosledni. Spremembe metod ocenjevanja in potrditev primernosti parametrov
tveganja ter podatkov (uporabljeni viri podatkov in obravnavana obdobja) morajo
biti dokumentirani.
(5) Banka mora vzpostaviti zanesljive
notranje standarde za primere, ko odstopanja stopenj neplačil, dejanskih LGD,
dejanskih CF in stopenj izgub, če se uporabljajo ocene EL, postanejo dovolj
pomembna, da spodbijajo veljavnost ocen. Ti standardi morajo upoštevati
ekonomske cikle in podobne sistematične spremembe pri dejanskih neplačilih. Če
so dejanske vrednosti še naprej višje od pričakovanih, mora banka popraviti
oceno navzgor, da odrazi dejansko stanje neplačil in izgub.
4.2.4. Skupne minimalne zahteve za korporacijsko upravljanje in
nadzor
38. člen
(Korporacijsko upravljanje)
(1) Uprava banke ali drug
organ, ki ga imenuje uprava in višje vodstvo, mora potrditi vse pomembne vidike
bonitetnih sistemov in procesov ocenjevanja parametrov tveganja. Osebe iz
prvega stavka tega člena morajo razpolagati s splošnim znanjem o delovanju
bonitetnih sistemov banke ter podrobnim razumevanjem izdelanih poročil o
njihovem delovanju.
(2) Višje vodstvo mora obveščati
upravo ali drug organ, ki ga imenuje uprava o vsaki spremembi ali odstopanju od
uveljavljene prakse, ki bo pomembno vplivala na delovanje bonitetnih sistemov
banke.
(3) Višje vodstvo mora razumeti
zgradbo in delovanje bonitetnih sistemov. Višje vodstvo je odgovorno za
pravilno delovanje bonitetnih sistemov. Enote za nadzor kreditnega tveganja
morajo redno obveščati višje vodstvo o delovanju bonitetnih sistemov, o
področjih, na katerih so potrebne izboljšave, in o izboljšavah glede na
predhodno ugotovljene pomanjkljivosti.
(4) Analiza kreditnega tveganja,
ugotovljenega po pristopu IRB, mora biti pomemben sestavni del poročila osebam
iz prvega odstavka tega člena. Ta analiza mora vsebovati vsaj profil tveganosti
po bonitetnih razredih, prehode med bonitetnimi razredi, oceno ustreznih
parametrov za bonitetni razred in primerjavo stopenj neplačil, dejanskih LGD
ter dejanskih CF s pričakovanji in rezultati testa izjemnih situacij. Pogostost
poročanja je odvisna od pomembnosti in vrste informacij ter od ravni
prejemnika.
39. člen
(Nadzor kreditnega tveganja)
(1) Enota za nadzor kreditnega
tveganja mora biti neodvisna od osebja in enot, pristojnih za odobravanje ali
obnavljanje izpostavljenosti, in mora poročati neposredno upravi in višjemu
vodstvu. Enota mora biti odgovorna za oblikovanje ali izbiro, uvedbo, pregled
in pravilnost delovanja bonitetnih sistemov. Enota mora redno pripravljati in
analizirati poročila o rezultatih bonitetnih sistemov.
(2) Pristojnosti enote za nadzor
kreditnega tveganja so:
(a)   
testiranje in spremljanje bonitetnih razredov
in skupin,
(b)   
izdelovanje in analiza poročil o bonitetnih
sistemih,
(c)   
izvajanje postopkov za preverjanje, ali so
opredelitve bonitetnih razredov in skupin uporabljene dosledno v vseh oddelkih
in na vseh geografskih lokacijah,
(d)   
preverjanje in dokumentiranje vseh sprememb bonitetnih
sistemov, vključno z razlogi za spremembe,
(e)   
pregledovanje bonitetnih meril z namenom ugotavljanja,
ali še vedno ohranjajo sposobnost predvidevanja tveganj. Spremembe bonitetnih
sistemov morajo biti dokumentirane in shranjene,
(f)    
aktivno sodelovanje pri oblikovanju ali
izbiranju, uvedbi in potrditvi primernosti modelov, ki se uporabljajo v bonitetnih
sistemih,
(g)   
spremljanje in pregled modelov, ki se
uporabljajo v bonitetnih sistemih,
(h)   
nenehno pregledovanje in dograjevanje modelov,
ki se uporabljajo v bonitetnih sistemih.
(3) Ne glede na drugi odstavek tega člena
lahko banka, ki uporablja skupne podatke, zbrane od več bank v skladu z osmim
in devetim odstavkom 32. člena tega sklepa, prenese na zunanje izvajalce
izvajanje naslednjih nalog:
(a)   
pridobivanje informacij, pomembnih za
testiranje in spremljanje bonitetnih razredov in skupin,
(b)   
izdelovanje in analizo poročil o bonitetnih
sistemih banke,
(c)   
pridobivanje podatkov v zvezi s pregledovanjem
bonitetnih meril z namenom ugotavljanja, ali še vedno ohranjajo sposobnost
predvidevanja tveganj,
(d)   
dokumentiranje sprememb bonitetnih sistemov,
(e)   
pridobivanje informacij v zvezi z nenehnim
pregledovanjem in dograjevanjem modelov, ki se uporabljajo v bonitetnih
sistemih.
(4) Banka, ki ravna v skladu s tretjim
odstavkom tega člena, mora zagotoviti, da ima Banka Slovenije dostop do vseh
pomembnih informacij od zunanjih izvajalcev, ki so potrebne za preverjanje
skladnosti z minimalnimi zahtevami za uporabo pristopa IRB, in da lahko
opravlja preglede na kraju samem v istem obsegu kakor znotraj banke.
40. člen
(Notranje revidiranje)
Služba notranje revizije, druga primerljiva
neodvisna služba banke ali neodvisna zunanja revizijska družba mora vsaj enkrat
letno pregledati bonitetne sisteme banke in njene dejavnosti s poudarkom na
kreditnih dejavnostih in ocenjevanju parametrov tveganja PD, LGD, CF in EL.
Pregled mora vključevati izpolnjevanje vseh veljavnih minimalnih zahtev za
uporabo pristopa IRB.
5. KATEGORIJE IZPOSTAVLJENOSTI DO ENOT CENTRALNE RAVNI
DRŽAV IN CENTRALNIH BANK, DO INSTITUCIJ IN DO PODJETIJ TER DODATNE MINIMALNE
ZAHTEVE ZA UPORABO PRISTOPA IRB
5.1. Opredelitev kategorij izpostavljenosti
41. člen
(Splošno)
(1) V kategorijo
izpostavljenosti do enot centralne ravni držav in centralnih bank se
vključujejo:
(a)   
izpostavljenosti do enot centralne ravni držav,
(b)   
izpostavljenosti do enot regionalne ravni
držav, lokalne ravni držav ali oseb javnega sektorja, ki se v standardiziranem
pristopu obravnavajo kot izpostavljenosti do enot centralne ravni držav,
(c)   
izpostavljenosti do centralnih bank,
(d)   
izpostavljenosti do multilateralnih razvojnih
bank in mednarodnih organizacij, za katere se v standardiziranem pristopu
uporablja utež tveganja 0%.
(2) V kategorijo izpostavljenosti do
institucij se vključujejo:
(a)   
izpostavljenosti do institucij,
(b)   
izpostavljenosti do enot regionalne ali lokalne
ravni držav, ki se v standardiziranem pristopu ne obravnavajo kot izpostavljenosti
do enot centralne ravni držav,
(c)   
izpostavljenosti do oseb javnega sektorja, ki
se v standardiziranem pristopu obravnavajo kot izpostavljenosti do institucij,
(d)   
izpostavljenosti do multilateralnih razvojnih
bank, za katere se v standardiziranem pristopu ne uporablja utež tveganja 0%,
(e)   
izpostavljenosti do investicijskih podjetij iz
primernih tretjih držav iz Priloge V sklepa o tržnih tveganjih in
izpostavljenosti do priznanih borz ter klirinških družb iz Priloge II sklepa o
tržnih tveganjih.
(3) V kategorijo izpostavljenosti do
podjetij se vključujejo:
(a)   
izpostavljenosti do pravnih oseb, ki ustrezajo
merilom za velike družbe iz petega odstavka 55. člena ZGD-1,
(b)   
izpostavljenosti do pravnih oseb, ki ne ustrezajo
merilom za velike družbe iz petega odstavka 55. člena ZGD-1, če skupna
izpostavljenost do take pravne osebe presega 1 milijon evrov, ali če
izpostavljenost ne izpolnjuje meril iz točk (b) ali (c) ali (d) prvega odstavka
89. člena tega sklepa,
(c)   
vsaka izpostavljenost, ki je ni mogoče
razvrstiti v kategorijo izpostavljenosti iz točk (a), (b) in (d) do (f) prvega
odstavka 17. člena tega sklepa in točk (a) in (b) tega odstavka.
(4) Ne glede na točko (b)
tretjega odstavka tega člena lahko banka izpostavljenosti do samostojnih
podjetnikov posameznikov obravnava kot izpostavljenosti do pravnih oseb, ki ne
ustrezajo merilom za velike družbe iz petega odstavka 55. člena ZGD-1.
5.2. Dodatne minimalne zahteve za uporabo
pristopa IRB, specifične za kategorije izpostavljenosti do enot centralne ravni
držav in centralnih bank, do institucij in do podjetij
5.2.1. Dodatne minimalne zahteve za bonitetne sisteme
42. člen
(Struktura bonitetnih sistemov)
(1) Bonitetni sistemi morajo
upoštevati značilnosti tveganja dolžnikov in izpostavljenosti.
(2) Bonitetni sistemi morajo vsebovati
bonitetno lestvico dolžnikov, ki količinsko opredeljuje izključno tveganje
neplačila dolžnika (PD). Bonitetna lestvica dolžnikov ima najmanj 7 bonitetnih
razredov za plačnike in najmanj enega za neplačnike.
(3) "Bonitetni razred
dolžnikov" pomeni kategorijo tveganja v okviru bonitetne lestvice
dolžnikov v bonitetnem sistemu, v katero se razvrstijo dolžniki na podlagi
posebnih in jasnih bonitetnih meril, iz katerih so izpeljane ocene PD. Banka mora
dokumentirati odnos med bonitetnimi razredi dolžnikov glede na oceno PD, ki jo
vsebuje vsak razred, in merili, ki se uporabljajo za določanje navedene ocene
PD.
(4) Banka, ki ima svoje
izpostavljenosti osredotočene na določen segment trga in na določen razpon ocen
PD, mora imeti dovolj bonitetnih razredov dolžnikov v tem razponu PD, da se
lahko izogne pretiranim koncentracijam dolžnikov v posameznem bonitetnem
razredu. Znatne koncentracije v okviru posameznega bonitetnega razreda mora
podpreti s prepričljivimi empiričnimi dokazi, da bonitetni razred dolžnikov, v
katerem je prišlo do koncentracije, obsega ustrezno ozek razpon ocen PD in da
ocena PD za vsakega izmed dolžnikov v tem bonitetnem razredu spada v navedeni
razpon.
(5) Bonitetni sistem banke, ki uporablja
lastne ocene LGD, mora vsebovati ločeno bonitetno lestvico izpostavljenosti, ki
izkazuje izključno na LGD vezane značilnosti izpostavljenosti.
(6) "Bonitetni razred
izpostavljenosti" pomeni kategorijo tveganja v okviru bonitetne lestvice
izpostavljenosti v bonitetnem sistemu, v katero se razvrstijo izpostavljenosti
na podlagi posebnih in jasnih bonitetnih meril, iz katerih so izpeljane lastne
ocene LGD za te izpostavljenosti. Opredelitev bonitetnega razreda vključuje
opis, kako se izpostavljenosti razvrstijo v bonitetni razred, in opis meril, ki
se uporabljajo za določanje ocen LGD.
(7) Znatne koncentracije v okviru
posameznega bonitetnega razreda izpostavljenosti se podprejo s prepričljivimi
empiričnimi dokazi, da bonitetni razred izpostavljenosti obsega ustrezno ozek
razpon ocene LGD in da ocena LGD za vsako izmed izpostavljenosti v tem
bonitetnem razredu spada v navedeni razpon.
43. člen
(Razvrščanje v bonitetne razrede)
(1) Banka mora vsakega dolžnika
razvrstiti v bonitetni razred dolžnikov v okviru procesa odobritve posla.
(2) Banka, ki uporablja lastne
ocene LGD, mora v okviru procesa odobritve posla vsako izpostavljenost
razvrstiti tudi v bonitetni razred izpostavljenosti.
(3) Banka mora vsaki pravni osebi
pripisati svojo oceno PD. Banka lahko pripiše skupno oceno PD samo skupini
povezanih pravnih oseb. Banka mora imeti ustrezne politike v zvezi z obravnavo
posameznih dolžnikov in skupin povezanih pravnih oseb, pri čemer mora
zagotoviti skladnost med dodeljevanjem bonitetnih ocen in opredelitvijo
neplačila.
(4) Banka mora posamezne izpostavljenosti
do istega dolžnika razvrstiti v isti bonitetni razred dolžnikov, ne glede na
morebitne razlike v naravi vsakega posameznega posla. Izjeme, ko se posamezne
izpostavljenosti do istega dolžnika lahko razvrstijo v več bonitetnih razredov,
so:
(a)   
deželno transferno tveganje, ki je odvisno od
tega, ali so izpostavljenosti denominirane v domači ali tuji valuti,
(b)   
če se upoštevanje učinkov osebnih jamstev,
danih za posamezno izpostavljenost, odraža v prilagojeni razvrstitvi v bonitetni
razred dolžnika,
(c)   
prepoved izmenjave podatkov o strankah zaradi
predpisov s področja varstva potrošnikov, bančne tajnosti ali zaradi drugih
predpisov.
44. člen
(Celovitost procesa razvrščanja v
bonitetne razrede)
(1) Razvrščanja in redne
preglede razvrščanja dolžnikov v bonitetne razrede dolžnikov oziroma
izpostavljenosti v bonitetne razrede izpostavljenosti odobri neodvisna oseba,
ki nima neposrednih koristi od odločitev o odobritvi posla.
(2) Banka mora ažurirati razvrstitve
vsaj enkrat letno. Zelo tvegani dolžniki in problematične izpostavljenosti se
pregledujejo pogosteje. Banka mora opraviti novo razvrstitev, če dobi na
razpolago pomembne podatke o dolžniku ali izpostavljenosti.
(3) Banka mora vzpostaviti učinkovit
proces za pridobivanje in ažuriranje ustreznih informacij o značilnostih dolžnika,
ki vplivajo na PD, in o značilnostih izpostavljenosti, ki vplivajo na LGD (in
CF).
45. člen
(Zbiranje in shranjevanje podatkov)
(1) Banka mora zbirati in
hraniti:
(a)   
popolne podatke o preteklih razvrstitvah
dolžnikov in priznanih dajalcev osebnih jamstev v bonitetne razrede,
(b)   
datume razvrščanja dolžnikov v bonitetne
razrede,
(c)   
ključne podatke in metodologije za razvrščanje
dolžnikov v bonitetne razrede,
(d)   
podatke o odgovornih osebah za razvrščanje
dolžnikov v bonitetne razrede,
(e)   
identiteto neplačnikov in neplačanih
izpostavljenosti,
(f)    
datum in okoliščine neplačil,
(g)   
podatke o ocenjenih PD in stopnjah neplačila,
povezanih z bonitetnimi razredi in prehodi med bonitetnimi razredi.
(2) Banka, ki ne uporablja lastnih
ocen LGD (in CF), mora poleg podatkov iz prvega odstavka tega člena zbirati in
hraniti podatke o primerjavah dejanskih LGD in CF z vrednostmi, navedenimi v prvem in tretjem odstavku
54. člena, 77. člena, prvem odstavku 85. člena oziroma v osmem
odstavku 14. člena tega sklepa.
(3) Banka, ki uporablja lastne ocene
LGD (in CF), mora poleg podatkov iz prvega odstavka tega člena zbirati in
hraniti tudi:
(a)   
popolne podatke o preteklih razvrstitvah
izpostavljenosti v bonitetne razrede ter ocenah LGD (in CF), povezanih z vsakim
bonitetnim razredom,
(b)   
datume razvrščanja izpostavljenosti v bonitetne
razrede in izdelave ocen LGD (in CF),
(c)   
ključne podatke in metodologije, uporabljene za
razvrščanje izpostavljenosti v bonitetne razrede ter za ocenjevanje LGD (in
CF),
(d)   
podatke o osebi, ki je razvrstila izpostavljenost
v bonitetni razred in podatke o osebi, ki je zagotovila oceno LGD (in CF),
(e)   
podatke o ocenjenih in dejanskih LGD (in CF),
povezanih z vsako neplačano izpostavljenostjo,
(f)    
podatke o vrednosti LGD za izpostavljenosti
pred vrednotenjem učinkov osebnega jamstva ali kreditnih izvedenih finančnih
instrumentov in po njem. To velja za tiste banke, ki v ocenah LGD upoštevajo
učinke zmanjševanja kreditnega tveganja iz naslova osebnih jamstev ali
kreditnih izvedenih finančnih instrumentov,
(g)   
podatke o sestavnih delih izgube za vsako
neplačano izpostavljenost v skladu s 25. členom tega sklepa.
5.2.2. Dodatne minimalne zahteve za količinsko opredelitev
parametrov tveganja
5.2.2.1. Opredelitev neplačila
46. člen
(Splošno)
Za namen točke (b) prvega odstavka 28.
člena tega sklepa se šteje, da je kreditna obveznost v zamudi pomembna
najkasneje, ko vse kreditne obveznosti v zamudi posameznega dolžnika presegajo
2 % črpane izpostavljenosti do tega dolžnika
ali 50.000 evrov, vendar niso manjše kot 200 evrov. 
Črpana izpostavljenost dolžnika je seštevek
črpanih zneskov po posameznih pogodbah postavk finančnih sredstev (brez delnic,
deležev in dolgoročnih naložb v kapital). 
5.2.2.2. Ocenjevanje parametrov tveganja
47. člen
(Zahteve za ocenjevanje PD)
(1) Banka mora ocenjevati PD za
vsak bonitetni razred dolžnikov na podlagi dolgoročnih povprečij enoletnih
stopenj neplačil.
(2) Banka lahko posamezno tehniko
ocenjevanja PD uporablja samo, če je podprta z ustrezno analizo. Banka mora pri
ocenjevanju PD na podlagi različnih tehnik upoštevati tudi kvalitativno
presojo. Banka mora upoštevati kvalitativno presojo tudi pri prilagajanju
tehnik in informacij zaradi njihovih omejitev.
(3) Če banka za ocenjevanje PD
uporablja podatke o stopnjah neplačila, mora v svojih analizah dokazati, da
njene ocene izpolnjujejo prevzete standarde in upoštevajo morebitne razlike, ki
so nastale pri spremembah bonitetnega sistema. Če se prevzeti standardi ali
bonitetni sistemi spremenijo, mora biti banka pri oceni PD bolj konzervativna.
(4) Če banka povezuje ali vzporeja
svoje notranje bonitetne razrede z lestvico, ki jo uporabljajo ECAI ali podobne
organizacije (zunanje organizacije), in dodeli svojim bonitetnim razredom PD,
povzete po razredih zunanje organizacije, mora vzporejanje temeljiti na
primerjavi notranjih in zunanjih meril za razvrščanje v bonitetne razrede in na
primerjavi razvrstitev vsakega skupnega dolžnika v notranje in zunanje
bonitetne razrede. Izogibati se je treba pristranskosti in nedoslednosti v
postopku vzporejanja ali v osnovnih podatkih. Merila zunanje organizacije, ki
so osnova za podatke uporabljene za ocenjevanje PD, morajo biti usmerjena samo
v oceno tveganja neplačila in ne smejo odražati značilnosti izpostavljenosti.
Proces vzporejanja banke vključuje primerjavo uporabljenih opredelitev
neplačila ob upoštevanju 28. do 31. člena tega sklepa. Banka mora
dokumentirati podlago za vzporejanje.
(5) Če banka uporablja statistične
modele za napovedovanje neplačil, je lahko PD kot enostavno povprečje ocen PD
za posamezne dolžnike v določenem bonitetnem razredu. Banka mora pri uporabi
modelov za določanje PD izpolnjevati standarde iz 22. člena tega sklepa.
(6) Ne glede na to, ali banka
za določanje svojih ocen PD uporablja zunanje, notranje ali skupne podatke,
zbrane od več bank, ali pa kombinacijo vseh treh, mora biti obdobje uporabljenega
predhodnega opazovanja podatkov dolgo vsaj pet let za vsaj enega od virov
podatkov. Če je iz posameznega vira na voljo daljše obdobje opazovanja in so ti
podatki primerni, se uporabi to daljše obdobje. Ta odstavek se uporablja tudi
pri pristopu PD/LGD v okviru kategorije izpostavljenosti iz naslova lastniških
instrumentov. Za banko, ki vlaga zahtevo za uporabo pristopa IRB in hkrati ne
vlaga zahteve za uporabo lastnih ocen LGD (in CF), se zahteva glede obdobja
opazovanja skrajša s petih na dve leti. Obdobje opazovanja se vsako leto
podaljša za eno leto, dokler ustrezni podatki ne pokrivajo obdobja petih let.
48. člen
(Zahteve za lastne ocene LGD glede obdobja
opazovanja)
Ko banka začne uporabljati pristop IRB,
morajo njene ocene LGD temeljiti na podatkih, za katere je izpolnjeno obdobje
predhodnega opazovanja najmanj pet let za vsaj en vir podatkov. To obdobje se z
vsakim letom uporabe pristopa IRB poveča za eno leto, dokler ne pokriva najmanj
sedmih let. Če je iz posameznega vira na voljo daljše obdobje opazovanja in so
podatki primerni, se uporabi to daljše obdobje.
49. člen
(Zahteve za lastne ocene CF glede obdobja
opazovanja)
Ko banka začne uporabljati pristop IRB,
morajo njene ocene CF temeljiti na podatkih, za katere je izpolnjeno obdobje
predhodnega opazovanja najmanj pet let za vsaj en vir podatkov. To obdobje se z
vsakim letom uporabe pristopa IRB poveča za eno leto, dokler ne pokriva najmanj
sedmih let. Če je iz posameznega vira na voljo daljše obdobje opazovanja in so
podatki primerni, se uporabi to daljše obdobje.
5.3. Izračuni
5.3.1. Izračun kapitalske zahteve za kreditno tveganje
50. člen
(Splošno)
Kapitalska zahteva za kreditno tveganje za
kategorije izpostavljenosti do enot centralne ravni države in centralnih bank,
do institucij ter do podjetij znaša 8% tveganjem prilagojenih zneskov
izpostavljenosti.
5.3.1.1. Izračun tveganjem prilagojenih
zneskov izpostavljenosti
51. člen
(Splošno)
(1) Tveganjem prilagojen znesek
izpostavljenosti = RW * vrednost izpostavljenosti.
(2) Tveganjem prilagojen znesek
izpostavljenosti za vsako izpostavljenost, ki izpolnjuje zahteve iz 31. in 42. člena sklepa o kreditnih zavarovanjih, se lahko prilagodi v skladu s spodnjo formulo:
Tveganjem prilagojen znesek
izpostavljenosti = RW * vrednost izpostavljenosti * (0.15 + 160*PDpp)
kjer je
PDpp = PD dajalca zavarovanja
52. člen
(Izračun uteži tveganja (RW))
(1) Ob upoštevanju šestega do
osmega odstavka tega člena, 62. in 64. člena tega sklepa se uteži tveganja
za izpostavljenosti do enot centralne ravni držav in centralnih bank, do
institucij in do podjetij izračunajo v skladu z naslednjimi formulami:
Utež tveganja (RW) =
kjer je
N(x) je kumulativna porazdelitvena funkcija
za standardizirano normalno slučajno spremenljivko (to je verjetnost, da je
normalna slučajna spremenljivka s povprečjem nič in varianco ena, manjša ali
enaka x).
G(z) je inverzna kumulativna
porazdelitvena funkcija za standardizirano normalno slučajno spremenljivko (to
je vrednost x tako, da N (x) = z).
(2) Če je ocena PD enaka 0%, je utež
tveganja (RW) enaka nič.
(3) Če je PD enak 100%, je:
(a)   
utež tveganja enaka nič za neplačane
izpostavljenosti, če banka uporablja vrednosti LGD, določene v prvem in tretjem
odstavku 54. člena, 77. členu in prvem odstavku 85. člena tega
sklepa;
(b)   
utež tveganja enaka: Max {0, 12.5 *(LGD-ELBE)}
za neplačane izpostavljenosti, če banka uporablja lastne ocene LGD.
(4) ELBE iz točke (b)
tretjega odstavka tega člena je najboljša ocena EL banke za neplačane izpostavljenosti,
kakor je določeno v devetem odstavku 33. člena tega sklepa.
(5) Za izpostavljenosti, ki
izpolnjujejo zahteve iz 31. in 42. člena sklepa o kreditnih zavarovanjih,
se utež tveganja izračuna v skladu s prvim odstavkom tega člena, ob upoštevanju
PD dolžnika in LGD primerljive neposredne izpostavljenosti do dajalca
zavarovanja. Faktor zapadlosti (b) se izračuna ob upoštevanju nižjega izmed PD
dajalca zavarovanja in PD dolžnika.
(6) Za izpostavljenosti do podjetij,
kjer konsolidirani čisti prihodki od prodaje v skupini povezanih pravnih oseb v
katero spada tudi obravnavano podjetje, znašajo manj kakor 50 milijonov evrov,
lahko banka uporabi korelacijsko formulo za izračun uteži tveganja za
izpostavljenosti do vseh podjetij v skupini iz tega odstavka. V tej formuli je
S izražen kot konsolidirani čisti prihodki od prodaje v milijonih evrov, s tem
da S znaša najmanj 5 milijonov evrov in največ 50 milijonov evrov.
Konsolidirani čisti prihodki od prodaje, ki so manjši od 5 milijonov evrov, se
obravnavajo kot konsolidirani čisti prihodki od prodaje v višini 5 milijonov
evrov. Če ima banka izpostavljenost iz naslova skupine odkupljenih denarnih
terjatev, se konsolidirani čisti prihodki od prodaje izračunajo kot povprečje
čistih prihodkov od prodaje posameznih oseb v tej skupini, tehtanih z obsegom
odkupljenih denarnih terjatev od teh posameznih oseb.
(7) Banka namesto konsolidiranih
čistih prihodkov od prodaje uporabi konsolidirano bilančno vsoto skupine
povezanih pravnih oseb, kadar je konsolidirana bilančna vsota pomembnejši
kazalec kakor konsolidirani čisti prihodki od prodaje.
(8) Če banka nastopa kot dajalec
kreditnega zavarovanja s kreditnim izvedenim finančnim instrumentom za več
izpostavljenosti pod pogojem, da neplačilo n-te izmed zavarovanih izpostavljenosti
sproži plačilo na podlagi tega instrumenta in da z nastopom tega kreditnega
dogodka pogodba iz kreditnega izvedenega finančnega instrumenta preneha veljati
ter da ima kreditni izvedeni finančni instrument zunanjo bonitetno oceno
primerne ECAI, se uporabljajo uteži tveganja, predpisane v Sklepu o izračunu
kapitalske zahteve za kreditno tveganje pri listinjenju in pravilih glede
izpostavljenosti bank in hranilnic prenesenemu kreditnemu tveganju (Uradni list
RS, št. 85/10; v nadaljevanju: sklep o listinjenju). Če kreditni izvedeni
finančni instrument nima bonitetne ocene primerne ECAI, se uteži tveganja za
izpostavljenosti, ki jih krije kreditni izvedeni finančni instrument,
seštejejo, razen za izpostavljenosti n-1. Pri tem seštevku vsota EL,
pomnoženih z 12,5 in tveganjem prilagojenih zneskov izpostavljenosti, ne
presega nominalnega zneska zavarovanja, ki ga zagotavlja kreditni izvedeni
finančni instrument, pomnoženega z 12,5. Izpostavljenosti n-1, ki se
izključijo iz seštevka, se določijo na podlagi tega, da vključujejo tiste
izpostavljenosti, od katerih vsaka povzroča nižji tveganjem prilagojen znesek
izpostavljenosti kakor tveganjem prilagojen znesek izpostavljenosti katere koli
izpostavljenosti, ki je vključena v seštevek.
53. člen
(Vrednosti PD)
(1) PD za izpostavljenosti iz
kategorije izpostavljenosti do podjetij ali do institucij znaša najmanj 0,03%.
(2) PD neplačnikov znaša 100%.
(3) Banka, ki ne uporablja lastnih
ocen LGD (in CF), učinke osebnih kreditnih zavarovanj v svojih ocenah PD upošteva
v skladu z določbami iz sklepa o kreditnih zavarovanjih.
(4) Banka, ki uporablja lastne
ocene LGD (in CF), lahko učinke osebnih kreditnih zavarovanj prizna tako, da
oceno PD prilagodi v skladu s četrtim odstavkom 54. člena tega sklepa.
54. člen
(Vrednosti LGD)
(1) Banka mora uporabljati
naslednje vrednosti LGD:
(a)   
45% za nepodrejene izpostavljenosti brez
primernega zavarovanja s premoženjem,
(b)   
75% za podrejene izpostavljenosti brez
primernega zavarovanja s premoženjem,
(c)   
11,25% za krite
obveznice, kakor so opredeljene v deseti točki drugega odstavka 2. člena
in 45. člena sklepa o standardiziranem pristopu.
(2) "Podrejena
izpostavljenost" iz točke (b) prvega odstavka tega člena je
izpostavljenost, ki se na podlagi pravnega razmerja med dolžnikom in banko v
primeru stečaja poplača šele po poplačilu drugih terjatev do dolžnika.
(3) Banka lahko učinke stvarnih in
osebnih kreditnih zavarovanj v LGD upošteva v skladu z določbami iz sklepa o
kreditnih zavarovanjih.
(4) Če banka uporablja lastne
ocene LGD (in CF), lahko, ne glede na prvi in tretji odstavek tega in
77. člena ter prvi odstavek 85. člena tega sklepa, upošteva učinke
osebnih kreditnih zavarovanj tako, da ocene PD in/ali LGD prilagodi v skladu z
minimalnimi zahtevami za uporabo pristopa IRB. Te ocene ne sme prilagoditi
tako, da bi bila utež tveganja, izračunana s tako prilagojenim PD ali LGD,
nižja od uteži tveganja za primerljive neposredne izpostavljenosti do
izdajatelja osebnega jamstva.
(5) Ne glede na prvi, tretji in četrti
odstavek tega člena, 77. člena ter prvi odstavek 85. člena tega
sklepa mora biti za namen drugega odstavka 51. in petega odstavka 52. člena tega sklepa ocena LGD za primerljivo neposredno izpostavljenost
do dajalca zavarovanja enaka bodisi oceni LGD za nezavarovano izpostavljenost
do dajalca zavarovanja ali oceni LGD za nezavarovano izpostavljenost do
dolžnika. Katero od obeh ocen LGD mora banka uporabiti, je odvisno od tega, ali
bo poplačilo zavarovane izpostavljenosti v primeru neplačila dolžnika in
dajalca osebnega jamstva odvisno od finančnega stanja dolžnika ali od
finančnega stanja dajalca osebnega jamstva. To mora biti razvidno iz
razpoložljive evidence in pogojev osebnega jamstva.
55. člen
(Vrednost zapadlosti (M))
(1) Banka mora, ob
upoštevanju drugega odstavka tega člena in 78. člena tega sklepa, dodeliti
izpostavljenostim, ki izhajajo iz poslov začasne prodaje/začasnega odkupa ali
poslov posoje/izposoje vrednostnih papirjev ali blaga, vrednost zapadlosti (v
nadaljevanju: M) 0,5 leta, vsem drugim izpostavljenostim pa M 2,5 leta.
(2) Banka, ki uporablja lastne ocene
LGD (in CF) za izpostavljenosti do enot centralne ravni držav in centralnih
bank, do institucij ali do podjetij, mora izračunavati M za vsako od teh
izpostavljenosti, kakor je navedeno v točki (a) do (c) in (f) tega odstavka in
78. člena tega sklepa ter ob upoštevanju tretjega do petega odstavka tega
člena. M v nobenem primeru ni večji od 5 let.
Izračun M je naslednji:
(a)   
za instrument s postopnim pritokom denarnih sredstev
se M izračuna v skladu z naslednjo formulo:
kjer
CFt pomeni denarne tokove
(plačila glavnice, obresti in opravnin), ki jih po pogodbi plačuje dolžnik v
obdobju t;
(b)   
za izvedene finančne instrumente, ki so predmet
okvirne pogodbe o pobotu, je M tehtano povprečje preostale zapadlosti
izpostavljenosti, kjer je M vsaj 1 leto. Nominalni znesek vsake
izpostavljenosti se uporablja za tehtanje zapadlosti;
(c)   
za izpostavljenosti, ki nastanejo na podlagi
transakcij v celoti ali delno zavarovanih izvedenih finančnih instrumentov
(navedenih v poglavju 7 sklepa o tržnih tveganjih) in v celoti ali delno
zavarovanih poslov posojanja za povečanje trgovalnega portfelja, ki so predmet
okvirne pogodbe o pobotu, je M tehtano povprečje preostale zapadlosti poslov,
kjer je M vsaj 10 dni. Za izpostavljenosti, ki izhajajo iz poslov začasne
prodaje/začasnega odkupa ali poslov posoje/izposoje vrednostnih papirjev ali
blaga, ki so predmet okvirne pogodbe o pobotu, je M tehtano povprečje preostale
zapadlosti poslov, kjer je M vsaj 5 dni. Nominalni znesek vsakega posla se
uporablja za tehtanje zapadlosti;
(d)   
za izpostavljenosti, ki so vključene v metodo
notranjih modelov, kot je določena v pododdelku 5.3.5 sklepa o tržnih tveganjih,
in za katere je najdaljša zapadlost pogodbe, vključene v nize/nabore pobotov
večja od enega leta, se izračuna M v skladu z naslednjo formulo:
kjer je:
dfk netvegan diskontni faktor za
prihodnje časovno obdobje tk;
preostali simboli so opredeljeni v
pododdelku 5.3.5 sklepa o tržnih tveganjih.
Ne glede na prvi odstavek točke (d) drugega
pododstavka tega odstavka lahko banka, ki uporablja notranji model za izračun
enostranskega popravka vrednotenja zaradi kreditnega tveganja nasprotne
stranke, uporablja efektivno kreditno trajanje (efective credit duration),
ocenjeno s tem modelom, kot vrednost M.
Ob upoštevanju tretjega odstavka tega člena
se za nize/nabore pobotov v katerem imajo vse pogodbe originalno zapadlost manj
kot eno leto, uporabi formula iz točke (a) drugega odstavka tega člena.
(e)   
za namene drugega odstavka 51. člena in
petega odstavka 52. člena tega sklepa mora biti M efektivna zapadlost kreditnega
zavarovanja, vendar mora znašati najmanj 1 leto.
(f)    
za vse druge instrumente, razen navedenih v tem
odstavku, ali če banka ne more izračunati M, kakor je navedeno v točki (a) tega
odstavka, je M največji preostali čas (izražen v letih), ki ga ima dolžnik na
voljo, da v celoti izpolni svoje pogodbene obveznosti, pri čemer je M najmanj 1
leto;
(3) Ne glede na točke (a), (b),
(c) in (f) prejšnjega odstavka tega člena in drugega odstavka
78. člena tega sklepa je M vsaj en dan za:
(a)   
v celoti ali delno zavarovane izvedene finančne
instrumente, navedene v poglavju 7 sklepa o tržnih tveganjih,
(b)   
v celoti ali delno zavarovane posle posojanja
za povečanje trgovalnega portfelja,
(c)   
posle začasne prodaje/začasnega odkupa, posle
posoje/izposoje vrednostnih papirjev ali blaga.
(4) M je vsaj en dan za navedene posle
in instrumente iz točk (a) do (c) tretjega odstavka tega člena, če dokumentacija
zahteva dnevno oblikovanje kritja in dnevno prevrednotovanje ter vključuje
postopke, ki omogočajo takojšnjo unovčenje ali kompenzacijo zavarovanja v
primeru neplačila ali nezmožnosti oblikovanja kritja.
(5) Banka za izpostavljenosti do
podjetij iz držav članic, katerih konsolidirani čisti prihodki od prodaje in
konsolidirana bilančna vsota znašajo manj kakor 500 milijonov evrov, lahko
uporabi M, kakor je določeno v prvem odstavku tega člena.
(6) Neusklajenosti zapadlosti med
izpostavljenostjo in zavarovanjem se obravnava v skladu s pravili, določenimi v
sklepu o kreditnih zavarovanjih.
56. člen
(Izračun vrednosti izpostavljenosti)
Vrednost izpostavljenosti se izračuna, kot
je navedeno v 14. členu tega sklepa.
5.3.2. Izračun zneskov pričakovanih izgub
57. člen
(Splošno)
(1) Zneski pričakovanih izgub
za izpostavljenosti do enot centralne ravni držav in centralnih bank, do
institucij ter do podjetij, se izračunajo v skladu z naslednjima formulama:
Pričakovana izguba (EL) = PD × LGD
Znesek pričakovane izgube = EL × vrednost
izpostavljenosti
(2) Če banka uporablja lastne ocene
LGD (in CF), je za neplačane izpostavljenosti (PD = 100%), EL najboljša ocena
EL za neplačane izpostavljenosti, kakor je opredeljeno v devetem odstavku
33. člena tega sklepa.
(3) Za izpostavljenosti, ki se
obravnavajo v skladu z drugim odstavkom 51. in petim odstavkom 52. člena tega sklepa, mora biti EL enak nič.
5.4. Posebni kreditni aranžmaji v okviru
kategorije izpostavljenosti do podjetij
5.4.1. Opredelitev posebnih kreditnih aranžmajev
58. člen
(Splošno)
V okviru kategorije izpostavljenosti do
podjetij mora banka ločeno obravnavati izpostavljenosti iz naslova posebnih
kreditnih aranžmajev. To so izpostavljenosti, ki imajo naslednje značilnosti:
(a)   
dolžnik je oseba, ki je bila ustanovljena
posebej za financiranje in/ali upravljanje premičnega in nepremičnega premoženja;
(b)   
pogodbeni dogovor daje banki znatno mero
kontrole nad premičnim in/ali nepremičnim premoženjem in dohodkom iz tega
naslova;
(c)   
primarni vir poplačila obveznosti do banke je
dohodek, ki ga ustvari premično in/ali nepremično premoženje.
5.4.2. Dodatne minimalne zahteve za uporabo pristopa IRB,
specifične za posebne kreditne aranžmaje
5.4.2.1. Dodatne minimalne zahteve za
bonitetne sisteme
59. člen
(Struktura bonitetnih sistemov)
(1) Banki, ki uporablja metodo
iz drugega do petega odstavka 62. člena tega sklepa za dodeljevanje uteži
tveganja izpostavljenostim iz naslova posebnih kreditnih aranžmajev, ni treba
izpolnjevati zahteve glede oblikovanja bonitetne lestvice dolžnikov, kot je
opredeljeno v drugem odstavku 42. člena tega sklepa.
(2) Banka mora imeti, ne glede na prvi
odstavek tega člena, za izpostavljenosti iz naslova posebnih kreditnih aranžmajev
vsaj 4 bonitetne razrede za plačnike in vsaj enega za neplačnike.
60. člen
(Razvrščanje v bonitetne razrede)
Banka, ki uporablja metodo iz drugega do
petega odstavka 62. člena tega sklepa za dodeljevanje uteži tveganja
izpostavljenostim iz naslova posebnih kreditnih aranžmajev, mora vsako tako
izpostavljenost dodeliti bonitetnemu razredu v skladu z drugim odstavkom
59. člena tega sklepa.
5.4.3. Izračuni
61. člen
(Splošno)
Izračun kapitalske zahteve, izračun
tveganjem prilagojenih zneskov izpostavljenosti, izračun vrednosti izpostavljenosti
in izračun zneskov pričakovanih izgub so pri posebnih kreditnih aranžmajih
enaki kot pri kategoriji izpostavljenosti do enot centralne ravni države, do
institucij ter do podjetij, razen če je z 62. in 63. členom tega sklepa določeno drugače.
5.4.3.1. Izračun tveganjem prilagojenih
zneskov izpostavljenosti
62. člen
(Splošno)
(1) Banka mora tveganjem
prilagojene zneske izpostavljenosti iz naslova posebnih kreditnih aranžmajev,
pri katerih ne more dokazati, da njene ocene PD ustrezajo minimalnim zahtevam
pristopa IRB, izračunati v skladu z drugim do petim odstavkom tega člena.
Tveganjem prilagojene zneske izpostavljenosti iz naslova posebnih kreditnih
aranžmajev, pri katerih pa banka lahko dokaže, da njene ocene PD ustrezajo
minimalnim zahtevam pristopa IRB, lahko izračuna bodisi v skladu z drugim do
petim odstavkom tega člena ali v skladu s pravili, ki veljajo za izračun
tveganjem prilagojenih zneskov izpostavljenosti za kategorijo izpostavljenosti
do podjetij (51. do 55. člen tega sklepa).
(2) Banka mora izpostavljenostim iz
naslova posebnih kreditnih aranžmajev dodeliti uteži tveganja v skladu s Tabelo
1.
Tabela 1:
Uteži tveganja za izpostavljenosti iz naslova posebnih kreditnih aranžmajev


Preostala zapadlost
 

bonitetni razred 1
 

bonitetni razred 2
 

bonitetni razred 3
 

bonitetni razred 4
 

bonitetni razred 5
 


manj kakor 2,5 leta

50%

70%

115%

250%

0%


enako ali več kakor
  2,5 leta

70%

90%

115%

250%

0%


(3) Če banka za razvrščanje
izpostavljenosti iz naslova posebnih kreditnih aranžmajev v bonitetna razreda 1
in 2 uporablja merila, ki so strožja od meril določenih v Prilogi V tega sklepa,
lahko za izpostavljenosti v bonitetnem razredu 1 uporabi utež 50%, in za izpostavljenosti
v bonitetnem razredu 2 utež 70%, ne glede na preostalo zapadlost.
(4) Banka mora izdelati metodologijo
razvrščanja izpostavljenosti iz naslova posebnih kreditnih aranžmajev v bonitetne
razrede. Pri tem mora upoštevati vsaj naslednje dejavnike iz Priloge V tega
sklepa: finančno trdnost projekta, ki je financiran s posebnim kreditnim
aranžmajem, politično in pravno okolje, značilnosti posla, finančno stabilnost
oseb udeleženih v projektu, vključno z morebitnim javnim sofinanciranjem in
zavarovanja.
(5) Merila za razvrščanje
izpostavljenosti iz naslova posebnih kreditnih aranžmajev v bonitetne razrede v
skladu z drugim in tretjim odstavkom tega člena so navedena v Prilogi V tega
sklepa.
5.4.3.2. Izračun zneskov pričakovanih
izgub
63. člen
(Splošno)
(1) Vrednosti EL za
izpostavljenosti iz naslova posebnih kreditnih aranžmajev, ki jih banka
razvršča v bonitetne razrede v skladu z drugim do petim odstavkom
62. člena tega sklepa, se dodelijo v skladu s Tabelo 2.
Tabela 2:
Vrednost EL za izpostavljenosti iz naslova posebnih kreditnih aranžmajev


Preostala zapadlost
 

bonitetni razred 1
 

bonitetni razred 2
 

bonitetni razred 3
 

bonitetni razred 4
 

bonitetni razred 5
 


manj kakor 2,5 leta

0%

0.4%

2.8%

8%

50%


enako ali več kakor
  2,5 leta 

0.4%

0.8%

2.8%

8%

50%


(2) Če banka v skladu s tretjim
odstavkom 62. člena tega sklepa uporablja utež tveganja za bonitetni
razred 1 50% in za bonitetni razred 2 70%, lahko za izpostavljenosti v
bonitetnem razredu 1 uporablja EL 0% in v bonitetnem razredu 2 EL 0.4% ne glede
na preostalo zapadlost.
5.5. Odkupljene denarne terjatve v okviru
kategorije izpostavljenosti do podjetij
64. člen
(Opredelitev odkupljenih denarnih terjatev
do podjetij)
(1) Banka mora odkupljene
denarne terjatve do podjetij obravnavati znotraj kategorije izpostavljenosti do
podjetij, pri čemer mora izpolnjevati minimalne zahteve iz 65. do
69. člena tega sklepa. Če poleg omenjenih minimalnih zahtev odkupljene
denarne terjatve do podjetij izpolnjujejo še pogoje iz točk (a) do (d) prvega
odstavka 107. člena tega sklepa, lahko banka uporablja minimalne zahteve
za uporabo pristopa IRB, ki se nanašajo na količinsko opredelitev parametrov
tveganja za izpostavljenosti iz naslova bančništva na drobno. Banka lahko
obravnavo iz prejšnjega stavka uporabi samo, če bi bilo upoštevanje minimalnih
zahtev za uporabo pristopa IRB, ki se nanašajo na količinsko opredelitev
parametrov tveganja za izpostavljenosti do podjetij, zanjo neupravičeno
obremenjujoče.
(2) Za odkupljene denarne terjatve do
podjetij se lahko vračljivi popusti za odkupe (refundable purchase discounts),
zavarovanja s premoženjem ali delna osebna jamstva, ki zagotavljajo varovanje
pred prvo izgubo v primeru izgube iz naslova neplačil, izgube iz naslova
tveganja zmanjšanja vrednosti odkupljenih denarnih terjatev ali obojega, obravnavajo
kakor pozicije ob prvi izgubi po pristopu IRB v okviru sklepa o listinjenju.
(3) Če ima banka v razmerju do
prodajalca odkupljenih denarnih terjatev do podjetij pravico do popolnega
regresa, ji teh denarnih terjatev ni treba obravnavati po pravilih za
odkupljene denarne terjatve do podjetij, ampak lahko tak posel obravnava kot
izpostavljenost do prodajalca, zavarovano s temi terjatvami.
5.5.1. Dodatne minimalne zahteve za uporabo pristopa IRB,
specifične za odkupljene denarne terjatve do podjetij
5.5.1.1. Zahteve za upravljanje z
odkupljenimi denarnimi terjatvami do podjetij
65. člen
(Pravna gotovost)
S pogodbo o odkupu denarnih terjatev mora
biti določeno, da je banka v vseh predvidljivih okoliščinah dejanski imetnik
odkupljenih denarnih terjatev in da je končni prejemnik vseh denarnih nakazil
iz teh terjatev. Če dolžnik izvaja plačila neposredno prodajalcu ali tretji
osebi, ki upravlja denarne terjatve za prodajalca, mora banka redno preverjati,
ali so ji plačila posredovana v celoti in v rokih, določenih v pogodbi. Banka
mora zagotoviti, da je tudi v primeru stečaja prodajalca ali tretje osebe, ki
upravlja denarne terjatve za prodajalca, nedvomna imetnica odkupljenih denarnih
terjatev ter denarnih prejemkov po teh terjatvah. Banka mora imeti izdelane
postopke tudi za druge situacije, ki bi lahko banki zmanjšali možnost unovčenja
ali prenosa odkupljenih denarnih terjatev.
66. člen
(Učinkovitost sistemov spremljanja)
Če dolžnik izvaja plačila neposredno
prodajalcu odkupljenih denarnih terjatev ali tretji osebi, ki upravlja denarne
terjatve za prodajalca, mora banka spremljati kakovost odkupljenih denarnih
terjatev ter finančno stanje prodajalca in tretje osebe, ki upravlja denarne
terjatve za prodajalca, predvsem pa mora:
(a)   
presojati korelacijo med kakovostjo odkupljenih
denarnih terjatev in finančnim stanjem prodajalca in tretje osebe, ki upravlja
denarne terjatve za prodajalca, ter imeti vzpostavljene notranje politike in
postopke, ki zagotavljajo zadostno zaščito pred preveliko odvisnostjo med
kakovostjo odkupljenih denarnih terjatev in finančnim stanjem prodajalca in
tretje osebe, ki upravlja denarne terjatve za prodajalca, vključno z
razvrščanjem vsakega prodajalca in tretje osebe, ki upravlja denarne terjatve
za prodajalca, v bonitetne razrede ali skupine;
(b)   
vzpostaviti jasne in učinkovite politike ter
postopke za določanje primernosti prodajalca denarnih terjatev in tretje osebe,
ki upravlja denarne terjatve za prodajalca. Banka ali njen zastopnik mora
opravljati redne preglede teh oseb, da preveri natančnost poročil, ki jih
pošiljata prodajalec ali tretja oseba, ki upravlja denarne terjatve za
prodajalca, odkriva goljufije ali operativne pomanjkljivosti ter preveri
kakovost kreditnih politik prodajalca in politik in postopkov izterjave, ki jih
ima tretja oseba, ki upravlja denarne terjatve za prodajalca. Ugotovitve pri
teh pregledih se morajo dokumentirati;
(c)   
presojati značilnosti skupin odkupljenih
denarnih terjatev, pretekla zaostala plačila prodajalca denarnih terjatev,
problematične terjatve in vnaprej vračunane stroške za problematične terjatve,
plačilne pogoje in morebitne medsebojne pobote;
(d)   
vzpostaviti učinkovite politike in postopke za
spremljanje koncentracije odkupljenih denarnih terjatev do posameznega dolžnika
znotraj skupine odkupljenih denarnih terjatev in med njimi;
(e)   
zagotoviti, da od tretje osebe, ki upravlja
denarne terjatve za prodajalca, prejme pravočasna in dovolj natančna poročila o
zapadlosti in zmanjšanju vrednosti odkupljenih denarnih terjatev. S tem se
zagotavlja skladnost banke z lastnimi merili primernosti in politikami
financiranja, ki urejajo odkupljene denarne terjatve, ter zagotovi učinkovit
način za spremljanje in preverjanje prodajnih pogojev prodajalca in stopnjo
zmanjšanja vrednosti odkupljenih denarnih terjatev.
67. člen
(Učinkovitost sistema razreševanja
problematičnih odkupljenih denarnih terjatev)
Banka mora vzpostaviti sisteme in postopke
za zgodnje odkrivanje poslabšanja finančnega stanja prodajalca, če dolžnik
izvaja plačila neposredno njemu, in kakovosti odkupljenih denarnih terjatev ter
za preventivno obravnavanje nastajajočih težav. Banka mora vzpostaviti zlasti
jasne in učinkovite politike, postopke in informacijske sisteme za spremljanje
kršitev dogovorov, ter jasne in učinkovite politike in postopke za začetek
pravnih postopkov in za ravnanje s problematičnimi odkupljenimi denarnimi
terjatvami.
68. člen
(Učinkovitost sistema notranjih kontrol)
(1) Banka mora vzpostaviti
jasne in učinkovite politike in postopke, ki urejajo kontrolo odkupljenih denarnih
terjatev. Pisne notranje politike morajo obsegati vse pomembne elemente
programa odkupa denarnih terjatev, vključno s stopnjami predplačil,
opredelitvijo primernih zavarovanj s premoženjem, potrebno dokumentacijo v
procesu odkupa denarnih terjatev, mejami koncentracije in načinom ravnanja z
denarnimi prejemki iz tega naslova. Ti elementi morajo upoštevati vse ustrezne
in pomembne dejavnike, predvsem pa finančno stanje prodajalca in tretje osebe,
ki upravlja denarne terjatve za prodajalca, če dolžnik izvaja plačila
neposredno njemu, tveganje koncentracij ter gibanje kakovosti odkupljenih
denarnih terjatev ter krog strank prodajalca.
(2) Notranji sistem za kontrolo
zavarovanj s premoženjem mora zagotoviti, da banka izvede plačila odkupljenih
denarnih terjatev samo, če je hkrati izveden prenos zavarovanja le-teh s
premoženjem, vključno z dokumentacijo.
69. člen
(Skladnost z notranjimi politikami in
postopki banke)
Banka mora vzpostaviti učinkovit notranji
proces za presojanje skladnosti odkupovanja denarnih terjatev z vsemi
notranjimi politikami in postopki. Ta proces mora vključevati:
(a)   
redne preglede vseh kritičnih faz programa
banke za odkup denarnih terjatev;
(b)   
preverjanje ločevanja nalog med:
-    
ocenjevanjem PD osnovnega dolžnika in
ocenjevanjem PD prodajalca in tretje osebe, ki upravlja denarne terjatve za
prodajalca;
-    
ocenjevanjem PD prodajalca in tretje osebe, ki
upravlja denarne terjatve za prodajalca, in neposrednim pregledovanjem
poslovanja prodajalca in tretje osebe, ki upravlja denarne terjatve za prodajalca;
(c)   
vrednotenje delovanja zalednih služb, s
posebnim poudarkom na kvalifikacijah, izkušnjah in strukturi zaposlenih ter na
avtomatiziranih podpornih sistemih.
5.5.1.2. Ocenjevanje parametrov tveganja
70. člen
(Splošno)
Za odkupljene denarne terjatve morajo ocene
parametrov tveganja odražati vse pomembne informacije, ki jih ima na razpolago
banka. Te informacije se nanašajo na kakovost osnovnih denarnih terjatev,
vključno s podatki za podobne skupine odkupljenih denarnih terjatev, s katerimi
razpolaga sama banka, ali ki jih pridobi od prodajalca, ali od zunanjih virov.
Če banka pridobi podatke od prodajalca, jih mora ustrezno ovrednotiti.
71. člen
(Zahteve za ocenjevanje PD in LGD)
(1) Banka lahko za odkupljene
denarne terjatve do podjetij namesto ocene PD uporabi oceno EL po posameznih
bonitetnih razredih dolžnikov iz dolgoročnih povprečij enoletnih stopenj
neplačil.
(2) Če banka izdeluje dolgoročne
povprečne ocene PD in LGD za odkupljene denarne terjatve do podjetij iz ocene
EL in ustrezne ocene PD ali LGD, mora proces za ocenjevanje EL izpolnjevati
celotne standarde za ocenjevanje PD in LGD v skladu z minimalnimi zahtevami za
uporabo pristopa IRB, izid ocenjevanja EL pa mora biti skladen z minimalnimi
zahtevami za ocenjevanje LGD iz prvega odstavka 33. člena tega sklepa.
72. člen
(Prilagoditve zaradi upoštevanja učinkov
osebnih jamstev)
Prilagoditve zaradi upoštevanja učinkov
osebnih jamstev v primeru odkupljenih denarnih terjatev se izvajajo v skladu s
petim odstavkom 35. člena tega sklepa.
5.5.2. Izračuni
5.5.2.1. Izračun kapitalske zahteve za
kreditno tveganje
73. člen
(Splošno)
Kapitalska zahteva za kreditno tveganje za
odkupljene denarne terjatve v okviru kategorije izpostavljenosti do podjetij znaša
8% tveganjem prilagojenih zneskov izpostavljenosti.
5.5.2.1.1. Izračun tveganjem prilagojenih
zneskov izpostavljenosti
74. člen
(Splošno)
Tveganjem prilagojen znesek
izpostavljenosti = RW * vrednost izpostavljenosti.
75. člen
(Izračun uteži tveganja (RW))
Utež tveganja za izračun tveganjem
prilagojenih zneskov izpostavljenosti za odkupljene denarne terjatve v okviru
kategorije izpostavljenosti do podjetij se izračuna v skladu z 52. členom
tega sklepa.
76. člen
(Vrednosti PD)
(1) Če banka ne more dokazati,
da njene ocene PD za odkupljene denarne terjatve do podjetij izpolnjujejo
minimalne zahteve za uporabo pristopa IRB, mora oceno PD določiti na naslednji
način:
(a)   
za nepodrejene odkupljene denarne terjatve do
podjetij je ocena PD enaka oceni EL, deljeni z LGD za te denarne terjatve;
(b)   
za podrejene odkupljene denarne terjatve do
podjetij je ocena PD ocena enaka oceni za EL.
(2) Če lahko banka uporablja lastne
ocene LGD za izpostavljenosti do podjetij in če banka lahko zanesljivo razstavi
svoje ocene EL za odkupljene denarne terjatve do podjetij na oceno PD in LGD,
se lahko uporablja tako pridobljeni PD.
77. člen
(Vrednosti LGD)
(1) Če banka ne more dokazati,
da njene ocene PD za odkupljene denarne terjatve do podjetij izpolnjujejo
minimalne zahteve za uporabo pristopa IRB, mora uporabljati naslednje vrednosti
LGD:
(a)   
45% za nepodrejene odkupljene denarne terjatve
do podjetij,
(b)   
100% za podrejene odkupljene denarne terjatve
do podjetij.
(2) Ne glede na prvi odstavek tega
člena, prvi in tretji odstavek 54. člena in prvi odstavek 85. člena
tega sklepa se za izračun kapitalske zahteve za tveganje neplačila lahko
uporablja lastna ocena LGD za odkupljene denarne terjatve do podjetij, če banka
uporablja lastne ocene LGD (in CF) za izpostavljenosti do podjetij in če banka
lahko zanesljivo razstavi svoje ocene EL za odkupljene denarne terjatve do podjetij
na PD in LGD.
78. člen
(Vrednost zapadlosti (M))
(1) Banka, ki lahko
uporablja lastne ocene LGD (in CF) za kategorijo izpostavljenosti do podjetij,
izračuna M, kakor je določeno v drugem odstavku tega člena in ob upoštevanju
tretjega do šestega odstavka 55. člena tega sklepa. M v nobenem primeru ni
večji od 5 let.
(2) Če banka lahko dokaže, da njene
ocene PD za odkupljene denarne terjatve do podjetij izpolnjujejo minimalne
zahteve za uporabo pristopa IRB, je M za že odkupljene denarne terjatve enak z
izpostavljenostjo tehtani povprečni zapadlosti, pri čemer je M vsaj 90 dni.
Enaka vrednost M se uporablja tudi za še ne odkupljene denarne terjatve, za katere
se je banka zavezala, da jih bo odkupila, če pogodba o bodočem odkupu vsebuje
učinkovite mehanizme za zaščito banke pred znatnim poslabšanjem kakovosti
prihodnjih denarnih terjatev, ki jih mora v skladu s pogodbo še odkupiti. Če
pogodba takih mehanizmov ne vsebuje, se M za še ne odkupljene denarne terjatve
izračuna kot vsota dni trajanja potencialne denarne terjatve z najbolj oddaljenim
datumom dospelosti in preostalega obdobja do izteka pogodbe o odkupu prihodnjih
denarnih terjatev, pri čemer je M vsaj 90 dni.
79. člen
(Izračun vrednosti izpostavljenosti)
(1) Vrednost izpostavljenosti
za izračun tveganjem prilagojenih zneskov izpostavljenosti iz naslova
odkupljenih denarnih terjatev je enaka vrednosti izpostavljenosti brez
oslabitev (bruto vrednost), od katere se odšteje kapitalska zahteva za tveganje
zmanjšanja vrednosti odkupljenih denarnih terjatev pred uporabo kreditnih
zavarovanj.
(2) Za bodoče denarne terjatve do
podjetij, ki jih bo banka odkupila na podlagi sklenjene okvirne pogodbe, lahko
banka uporablja CF 0%, če jih lahko brezpogojno prekliče ali za katere je
določen samodejen preklic kadar koli brez predhodnega obvestila. Banka mora za
uporabo CF 0% aktivno spremljati finančno stanje dolžnika, njeni sistemi
notranjih kontrol pa ji morajo omogočati, da takoj odkrije poslabšanje kreditne
kvalitete dolžnika.
(3) Ne glede na prejšnji odstavek tega
člena lahko banka, ki je pridobila dovoljenje za uporabo lastnih ocen, za
zadevne produkte uporablja lastne ocene CF.
5.5.2.2. Izračun zneskov pričakovanih
izgub za kreditno tveganje
80. člen
(Splošno)
Zneski pričakovanih izgub za odkupljene
denarne terjatve v okviru kategorije izpostavljenosti do podjetij se izračunajo
v skladu z naslednjima formulama:
Pričakovana izguba (EL) =  PD × LGD
Znesek pričakovane izgube =  EL × vrednost
izpostavljenosti
5.5.2.3. Izračun kapitalske zahteve za tveganje
zmanjšanja vrednosti odkupljenih denarnih terjatev
81. člen
(Splošno)
Kapitalska zahteva za tveganje zmanjšanja
vrednosti odkupljenih denarnih terjatev za odkupljene denarne terjatve do podjetij
v okviru kategorije izpostavljenosti do podjetij znaša 8% tveganjem
prilagojenih zneskov izpostavljenosti.
5.5.2.3.1. Izračun tveganjem prilagojenih
zneskov izpostavljenosti
82. člen
(Splošno)
Tveganjem prilagojen znesek
izpostavljenosti = RW * vrednost izpostavljenosti.
83. člen
(Izračun uteži tveganja (RW))
Uteži za tveganje zmanjšanja vrednosti
odkupljenih denarnih terjatev do podjetij se izračunajo v skladu s formulo iz
prvega do četrtega odstavka 52. člena tega sklepa. Vhodni parametri PD in
LGD se določijo, kakor je navedeno v 53., 54., 76., 77., 84., 85., 103., 104.,
126., 127., 135. in 136. členu tega sklepa, vrednost izpostavljenosti se
določi, kakor je navedeno v 14., 79., 87., 121., 128., 142. in 152. členu tega sklepa, M pa je 1 leto. Če lahko banka dokaže, da tveganje zmanjšanja
vrednosti odkupljenih denarnih terjatev ni pomembno, ga ni treba upoštevati.
84. člen
(Vrednosti PD)
Za izračun kapitalske zahteve za tveganja
zmanjšanja vrednosti odkupljenih denarnih terjatev do podjetij je ocena PD enaka
oceni EL. Če banka uporablja lastne ocene LGD za izpostavljenosti do podjetij
in če lahko zanesljivo razstavi svoje ocene EL za tveganje zmanjšanja vrednosti
odkupljenih denarnih terjatev podjetij na PD in LGD, lahko uporablja tako
pridobljeno oceno PD. Banka lahko prizna učinke osebnega kreditnega zavarovanja
v oceni PD v skladu s Sklepom o kreditnih zavarovanjih. Banka, ki
uporablja lastne ocene LGD za tveganje zmanjšanja vrednosti odkupljenih
denarnih terjatev, lahko prizna učinke osebnih zavarovanj s prilagoditvijo ocen
PD v skladu z zahtevami iz četrtega odstavka 54. člena tega sklepa.
85. člen
(Vrednosti LGD)
(1) Za izračun kapitalske
zahteve za tveganje zmanjšanja vrednosti odkupljenih denarnih terjatev do
podjetij mora banka uporabljati vrednost LGD 75%.
(2) Ne glede na prvi odstavek tega
člena, prvi in tretji odstavek 54. člena in prvega odstavka 77. člena
tega sklepa se za izračun kapitalske zahteve za tveganje zmanjšanja vrednosti
odkupljenih denarnih terjatev do podjetij lahko uporablja lastna ocena LGD za
odkupljene denarne terjatve do podjetij, če banka uporablja lastne ocene LGD
(in CF) za izpostavljenosti do podjetij in če banka lahko zanesljivo razstavi
svoje ocene EL za odkupljene denarne terjatve do podjetij na PD in LGD.
86. člen
(Vrednost zapadlosti (M))
(1) Banka, ki uporablja lastne
ocene LGD (in CF) za kategorijo izpostavljenosti do podjetij, izračuna M, kakor
je določeno v drugem odstavku tega člena in ob upoštevanju tretjega do šestega
odstavka 55. člena tega sklepa. M v nobenem primeru ni večji od 5 let.
(2) Če banka lahko dokaže, da njene
ocene PD za odkupljene denarne terjatve do podjetij izpolnjujejo minimalne
zahteve za uporabo pristopa IRB, je M za že odkupljene denarne terjatve enak z
izpostavljenostjo tehtani povprečni zapadlosti, pri čemer je M vsaj 90 dni.
Enaka vrednost M se uporablja tudi za še ne odkupljene denarne terjatve, za katere
se je banka zavezala, da jih bo odkupila, če pogodba o bodočem odkupu vsebuje
učinkovite mehanizme za zaščito banke pred znatnim poslabšanjem kakovosti
prihodnjih denarnih terjatev, ki jih mora v skladu s pogodbo še odkupiti. Če
pogodba takih mehanizmov ne vsebuje, se M za še ne odkupljene denarne terjatve
izračuna kot vsota dni trajanja potencialne denarne terjatve z najbolj oddaljenim
datumom dospelosti in preostalega obdobja do izteka pogodbe o odkupu prihodnjih
denarnih terjatev, pri čemer je M vsaj 90 dni.
87. člen
(Izračun vrednosti izpostavljenosti)
(1) Vrednost izpostavljenosti
za izračun tveganjem prilagojenih zneskov izpostavljenosti za tveganje
zmanjšanja vrednosti odkupljenih denarnih terjatev je vrednost izpostavljenosti
brez oslabitev (bruto vrednost).
(2) Za bodoče denarne terjatve do
podjetij, ki jih bo banka odkupila na podlagi sklenjene okvirne pogodbe, lahko
banka uporablja CF 0%, če jih lahko banka brezpogojno prekliče ali za katere je
določen samodejen preklic kadar koli brez predhodnega obvestila. Banka mora za
uporabo CF 0% aktivno spremljati finančno stanje dolžnika, njeni sistemi
notranjih kontrol pa ji morajo omogočati, da takoj odkrije poslabšanje kreditne
kvalitete dolžnika.
(3) Ne glede na prejšnji odstavek tega
člena lahko banka, ki je pridobila dovoljenje za uporabo lastnih ocen, za
zadevne produkte uporablja lastne ocene CF.
5.5.2.4. Izračun zneskov pričakovanih
izgub za tveganje zmanjšanja vrednosti odkupljenih denarnih terjatev
88. člen
(Splošno)
Zneski pričakovanih izgub zaradi tveganja
zmanjšanja vrednosti odkupljenih denarnih terjatev v okviru kategorije
izpostavljenosti do podjetij se izračunajo v skladu z naslednjima formulama:
Pričakovana izguba (EL) =  PD × LGD
Znesek pričakovane izgube =  EL × vrednost
izpostavljenosti
6. KATEGORIJA IZPOSTAVLJENOSTI IZ NASLOVA BANČNIŠTVA NA
DROBNO IN DODATNE MINIMALNE ZAHTEVE ZA UPORABO PRISTOPA IRB
6.1. Opredelitev kategorije izpostavljenosti
89. člen
(Splošno)
(1) V kategorijo
izpostavljenosti iz naslova bančništva na drobno se vključujejo
izpostavljenosti, ki izpolnjujejo naslednja merila:
(a)   
so izpostavljenosti do ene ali več fizičnih ali
pravnih oseb, ki ne ustrezajo merilom za velike družbe iz petega odstavka
55. člena ZGD-1. Izpostavljenost do navedenih pravnih oseb spada v
kategorijo izpostavljenosti iz naslova bančništva na drobno le, če skupni
znesek izpostavljenosti iz postavk sredstev banke, njene nadrejene družbe in
njenih podrejenih družb do posamezne osebe ali skupine povezanih pravnih oseb,
vključno z zapadlimi izpostavljenostmi, ne presega 1 milijon evrov. V ta znesek
se ne prištevajo izpostavljenosti, zavarovane s stanovanjskimi nepremičninami.
Banka mora izvesti vse razumne ukrepe za ugotovitev skupne višine izpostavljenosti;
(b)   
banka jih pri svojem upravljanju s tveganji
vseskozi obravnava dosledno in na podoben način;
(c)   
se ne obravnavajo tako individualno, kakor se
obravnavajo izpostavljenosti v kategoriji izpostavljenosti do podjetij;
(d)   
vsaka predstavlja eno od znatnega števila
izpostavljenosti, ki se obravnavajo na podoben način.
(2) Sedanja vrednost najmanjše vsote
plačil po zakupu, ki izpolnjuje pogoje iz točk (a) do (d) prvega odstavka tega
člena, je primerna za kategorijo izpostavljenosti iz naslova bančništva na drobno.
(3) Za namene točke (a) prvega
odstavka tega člena mora banka za primere začasnih preseganj meje skupne
izpostavljenosti 1 milijon evrov jasno opredeliti okoliščine, v katerih
dolžniki lahko kljub temu ostanejo v kategoriji izpostavljenosti iz naslova
bančništva na drobno. V primerih stalnih preseganj meje skupne izpostavljenosti
1 milijon evrov, mora banka take dolžnike ali izpostavljenosti prenesti v
kategorijo izpostavljenosti do podjetij.
(4) Za namene točke (a) prvega
odstavka tega člena se izpostavljenosti do samostojnih podjetnikov posameznikov
lahko obravnavajo kot izpostavljenosti do pravnih oseb, ki ne ustrezajo merilom
za velike družbe iz petega odstavka 55. člena ZGD-1.
(5) Za namene točke (b) prvega
odstavka tega člena banka ne sme spreminjati obstoječe obravnave izpostavljenosti
samo za namen zmanjševanja kapitalske zahteve.
(6) Za namene točke (c) prvega
odstavka tega člena mora banka izpostavljenosti iz naslova bančništva na drobno
obravnavati drugače kot izpostavljenosti v kategoriji izpostavljenosti do
podjetij. Različna obravnava izpostavljenosti se odraža predvsem skozi
naslednje elemente:
(a)   
tržne in prodajne aktivnosti,
(b)   
bonitetni sistem,
(c)   
kreditno odločanje,
(d)   
kreditna zavarovanja,
(e)   
spremljavo izpostavljenosti,
(f)    
sisteme zgodnjega opozarjanja na poslabšanje
kreditne kvalitete,
(g)   
proces razreševanja problematičnih
izpostavljenosti.
90. člen
(Opredelitev kvalificiranih obnavljajočih
se izpostavljenosti)
(1) Izpostavljenosti se
opredelijo kot kvalificirane obnavljajoče se izpostavljenosti iz naslova
bančništva na drobno, če izpolnjujejo naslednje pogoje:
(a)   
izpostavljenosti so do fizičnih oseb;
(b)   
izpostavljenosti so obnavljajoče, nezavarovane,
in če se ne izkoristijo, jih banka takoj in brezpogojno prekliče (v tem smislu
so obnavljajoče se izpostavljenosti opredeljene kot izpostavljenosti, pri
katerih stanje izpostavljenosti do dolžnikov lahko niha na podlagi njihove
odločitve o črpanju sredstev in vračilu do omejitve, ki jo določi banka).
Neizkoriščena odobrena sredstva se lahko obravnavajo kot brezpogojno preklicna,
če jih banka v skladu s predpisi o varstvu potrošnikov in sorodnimi predpisi
ter pogodbenimi določili lahko prekliče v celotnem obsegu;
(c)   
največja izpostavljenost do posamezne fizične
osebe v tej podkategoriji znaša 100.000 evrov ali manj;
(d)   
skupine izpostavljenosti so pokazale majhno
nestanovitnost stopenj izgub glede na povprečno stopnjo izgub, zlasti znotraj
nizkih razponov PD.
(2) Ne glede na točko (b) prvega
odstavka tega člena je izpostavljenost lahko zavarovana s splošnim
zavarovanjem, ki pokriva več izpostavljenosti istega dolžnika. Za namen
izračuna kapitalske zahteve se taka izpostavljenost obravnava kot nezavarovana,
poplačila iz zavarovanja pa se ne upoštevajo pri oceni LGD.
(3) Za namene točke (d) prvega
odstavka tega člena mora banka zagotoviti podatke o povprečju in standardnem
odklonu stopnje izgube za vse podkategorije in vrste produktov v kategoriji
izpostavljenosti iz naslova bančništva na drobno.
6.2. Dodatne minimalne zahteve za uporabo
pristopa IRB, specifične za kategorijo izpostavljenosti iz naslova bančništva
na drobno
6.2.1. Dodatne minimalne zahteve za bonitetne sisteme
91. člen
(Struktura bonitetnih sistemov)
(1) Bonitetni sistemi morajo
upoštevati tveganje dolžnikov in izpostavljenosti ter morajo zajemati vse
ustrezne značilnosti dolžnikov in izpostavljenosti.
(2) Bonitetni razredi ali skupine
morajo biti oblikovani tako, da zagotavljajo smiselno količinsko opredelitev in
potrditev primernosti parametrov tveganja na ravni bonitetnega razreda ali
skupine. Izpostavljenosti in dolžniki se morajo med bonitetnimi razredi ali
skupinami razporediti tako, da se preprečijo pretirane koncentracije.
(3) Banka mora zagotoviti, da
razvrščanje izpostavljenosti v bonitetne razrede ali skupine zagotavlja:
(a)   
smiselno razlikovanje tveganja,
(b)   
razvrstitev dovolj homogenih izpostavljenosti v
posamezno skupino ter
(c)   
natančno in dosledno ocenjevanje značilnosti
izgub na ravni bonitetnega razreda ali skupine.
(4) Ob razvrščanju izpostavljenosti v
bonitetne razrede ali skupine mora banka upoštevati naslednje dejavnike tveganja:
(a)   
značilnosti dolžnika,
(b)   
značilnosti izpostavljenosti in vrsto
zavarovanja s premoženjem; banka mora posebej obravnavati primere, kjer je več
izpostavljenosti kritih z istim zavarovanjem s premoženjem,
(c)   
nerednost plačil, razen če banka dokaže, da
nerednost plačil ni pomemben dejavnik tveganja za izpostavljenost.
92. člen
(Razvrščanje v bonitetne razrede ali
skupine)
Banka mora vsako izpostavljenost razvrstiti
v bonitetni razred ali skupino v okviru procesa odobritve posla.
93. člen
(Celovitost procesa razvrščanja v
bonitetne razrede ali skupine)
Banka mora vsaj enkrat letno ažurirati
razvrstitve dolžnikov in izpostavljenosti ali vsaj enkrat letno pregledati
značilnosti izgub in nerednosti plačil vsakega opredeljenega bonitetnega razreda
ali skupine. Banka mora tudi vsaj enkrat letno pregledati posamezne
izpostavljenosti v reprezentativnem vzorcu v vsakem bonitetnem razredu ali
skupini, da bi zagotovila, da se izpostavljenosti še naprej razvrščajo v
pravilne bonitetne razrede ali skupine.
94. člen
(Zbiranje in shranjevanje podatkov)
Banka mora zbirati in hraniti:
(a)   
podatke, uporabljene v procesu razvrščanja
izpostavljenosti v bonitetne razrede ali skupine;
(b)   
podatke o ocenjenih PD, LGD in CF, povezanih z
bonitetnimi razredi ali skupinami izpostavljenosti;
(c)   
identiteto neplačnikov in neplačanih
izpostavljenosti;
(d)   
podatke o bonitetnih razredih ali skupinah za
neplačane izpostavljenosti, v katere so bile razvrščene v letu pred neplačilom,
in dejanske LGD in CF za te izpostavljenosti;
(e)   
podatke o stopnjah izgub za kvalificirane
obnavljajoče se izpostavljenosti iz naslova bančništva na drobno.
6.2.2. Dodatne minimalne zahteve za količinsko opredelitev
tveganja
6.2.2.1. Opredelitev neplačila
95. člen
(Splošno)
(1) Banka lahko opredelitev
neplačila uporabi na ravni izpostavljenosti ali dolžnika.
(2) Če banka opredeli neplačilo na
ravni izpostavljenosti, se za namen točke (b) prvega odstavka 28. člena tega
sklepa šteje, da je kreditna obveznost v zamudi pomembna najkasneje, ko presega
2 % črpanega zneska te izpostavljenosti ali
50.000 evrov, vendar ni manjša kot 200 evrov.
(3) Če banka opredeli neplačilo na
ravni dolžnika, se za namen točke (b) prvega odstavka 28. člena tega sklepa
šteje, da je kreditna obveznost v zamudi pomembna najkasneje, ko vse kreditne obveznosti
v zamudi posameznega dolžnika presegajo 2 % črpane
izpostavljenosti do tega dolžnika ali 50.000 evrov,
vendar niso manjše kot 200 evrov. 
Črpana izpostavljenost dolžnika je seštevek
črpanih zneskov po posameznih pogodbah postavk finančnih sredstev (brez delnic,
deležev in dolgoročnih naložb v kapital.
(4) Kadar banka uporablja opredelitev
neplačila na ravni izpostavljenosti, to neplačilo vpliva na PD, dodeljen
dolžniku za to izpostavljenost, in na PD vseh ostalih izpostavljenosti do tega
dolžnika.
(5) Za izpostavljenosti iz naslova
bančništva na drobno do oseb iz drugih držav članic se za namene točke (b)
prvega odstavka 28. člena tega sklepa lahko uporablja tisto število dni
zamude, ki ni višje od števila, ki ga določi pristojni nadzorni organ iz te
države članice.
6.2.2.2. Ocenjevanje parametrov tveganja
96. člen
(Zahteve za ocenjevanje PD)
(1) Banka mora oceniti PD za
vsak bonitetni razred dolžnikov ali skupino izpostavljenosti na podlagi
dolgoročnih povprečij enoletnih stopenj neplačil.
(2) Ne glede na prvi odstavek tega
člena lahko banka izdeluje ocene PD tudi iz ocen EL in ustreznih ocen LGD.
(3) Banka mora kot primarni vir
informacij za ocenjevanje značilnosti izgub uporabljati notranje podatke za
razvrščanje izpostavljenosti v bonitetne razrede ali skupine. Banka lahko
uporablja zunanje podatke (vključno s skupnimi podatki zbranimi od več bank)
ali statistične modele za količinsko opredelitev parametrov tveganja, če je
mogoče dokazati močno povezavo med:
(a)   
procesom banke za razvrstitev izpostavljenosti
v bonitetne razrede ali skupine in procesom, ki ga uporablja zunanji vir
podatkov;
(b)   
notranjim profilom tveganosti banke in sestavo
zunanjih podatkov.
(4) Če banka izdeluje dolgoročne
povprečne ocene PD in LGD za izpostavljenosti iz naslova bančništva na drobno
iz ocene EL in ustrezne ocene PD ali LGD, mora proces za ocenjevanje EL
izpolnjevati celotne standarde za ocenjevanje PD in LGD v skladu z minimalnimi
zahtevami za uporabo pristopa IRB, izid ocenjevanja EL pa mora biti skladen z
minimalnimi zahtevami za ocenjevanje LGD iz prvega odstavka 33. člena tega
sklepa.
(5) Ne glede na to, ali banka za
ocenjevanje značilnosti izgub uporablja zunanje, notranje ali skupne podatke,
zbrane od več bank, ali pa kombinacijo vseh treh, mora biti obdobje uporabljenega
predhodnega opazovanja podatkov dolgo vsaj pet let za vsaj enega od virov
podatkov. Če je iz posameznega vira na voljo daljše obdobje opazovanja in so ti
podatki primerni, se uporabi to daljše obdobje. Banki ni treba pripisovati
enakega pomena preteklim podatkom, če lahko dokaže, da so novejši podatki
boljši napovedovalec stopenj izgube. Za banko, ki vlaga zahtevo za
uporabo pristopa IRB, se zahteva glede obdobja opazovanja skrajša s petih na
dve leti. Obdobje opazovanja se vsako leto podaljša za eno leto, dokler
ustrezni podatki ne pokrivajo obdobja petih let.
(6) Banka mora ugotoviti in
analizirati pričakovane spremembe parametrov tveganja v življenjskem ciklu
kreditnih izpostavljenosti (učinki sezonskosti).
97. člen
(Zahteve za lastne ocene LGD)
(1) Ne glede na prvi odstavek
33. člena tega sklepa lahko banka izdeluje ocene LGD iz ocen EL in
ustreznih ocen PD.
(2) Ne glede na tretji in četrti
odstavek 34. člena tega sklepa lahko banka prikazuje prihodnja črpanja
sredstev v svojih ocenah LGD ali v svojih ocenah CF.
(3) Ocene LGD morajo temeljiti na
podatkih, ki zajemajo obdobje vsaj pet let. Ne glede na prvi odstavek
33. člena tega sklepa banki ni treba pripisovati enakega pomena preteklim
podatkom, če lahko dokaže, da so novejši podatki boljši napovedovalec stopenj
izgube. Za banko, ki vlaga zahtevo za uporabo pristopa IRB, se zahteva glede
obdobja opazovanja skrajša s petih na dve leti. Obdobje opazovanja se vsako
leto podaljša za eno leto, dokler ustrezni podatki ne pokrivajo obdobja petih
let.
98. člen
(Zahteve za lastne ocene CF)
(1) Ne glede na tretji in
četrti odstavek 34. člena tega sklepa lahko banka prikazuje prihodnja
črpanja sredstev v svojih ocenah CF ali v svojih ocenah LGD.
(2) Ocene CF morajo temeljiti na
podatkih, ki zajemajo obdobje vsaj pet let. Ne glede na prvi odstavek
34. člena tega sklepa banki ni treba pripisovati enakega pomena preteklim
podatkom, če lahko dokaže, da so novejši podatki boljši napovedovalec črpanj.
Za banko, ki vlaga zahtevo za uporabo pristopa IRB, se zahteva glede obdobja
opazovanja skrajša s petih na dve leti. Obdobje opazovanja se vsako leto
podaljša za eno leto, dokler ustrezni podatki ne pokrivajo obdobja petih let.
99. člen
(Minimalne zahteve za presojo učinkov
osebnih jamstev)
(1) V primeru osebnih jamstev
za izpostavljenosti, ki se vključujejo v kategorijo izpostavljenosti iz naslova
bančništva na drobno, se zahteve iz 35. člena tega sklepa uporabljajo tudi
za razvrščanje izpostavljenosti v bonitetne razrede ali skupine ter za oceno
PD.
(2) Prilagoditve zaradi upoštevanja
učinkov osebnih jamstev v primeru izpostavljenosti iz naslova bančništva na
drobno se izražajo v skladu s petim odstavkom 35. člena tega sklepa.
6.3. Izračuni
6.3.1. Izračun kapitalske zahteve za kreditno tveganje
100. člen
(Splošno)
Kapitalska zahteva za kreditno tveganje za
kategorijo izpostavljenosti iz naslova bančništva na drobno znaša 8% tveganjem
prilagojenih zneskov izpostavljenosti.
6.3.1.1. Izračun tveganjem prilagojenih
zneskov izpostavljenosti
101. člen
(Splošno)
(1) Tveganjem prilagojen znesek
izpostavljenosti = RW * vrednost izpostavljenosti.
(2) Tveganjem prilagojen znesek
izpostavljenosti za vsako izpostavljenost, kot so opredeljene v prvem odstavku
89. člena tega sklepa in ki izpolnjujejo zahteve iz 31. in 42. člena sklepa o kreditnih zavarovanjih, se lahko izračuna v skladu z drugim odstavkom 51. in petim odstavkom 52. člena tega sklepa.
102. člen
(Izračun uteži tveganja (RW))
(1) Ob upoštevanju četrtega in
petega odstavka tega člena se uteži tveganja za izpostavljenosti iz naslova bančništva
na drobno izračunajo v skladu z naslednjimi formulami:
Utež tveganja (RW) =
(LGD*N{(1-R)(na -0,5) *G(PD) +
(R/(1-R))(na
0,5) *G(0,999)} - PD*LGD)*12,5*1,06
kjer je
N(x) je kumulativna porazdelitvena funkcija
za standardizirano normalno slučajno spremenljivko (to je verjetnost, da je
normalna slučajna spremenljivka s povprečjem nič in varianco ena, manjša ali
enaka x).
G(z) je
inverzna kumulativna porazdelitvena funkcija za standardizirano normalno
slučajno spremenljivko (to je vrednost x tako, da N(x) = z).
(2) Če je PD enak 100%, je utež
tveganja enaka: Max {0, 12.5 *(LGD-ELBE)}.
(3) ELBE, iz drugega
odstavka tega člena je najboljša ocena EL banke za neplačane izpostavljenosti,
kakor je določeno v devetem odstavku 33. člena tega sklepa.
(4) Za izpostavljenosti iz naslova
bančništva na drobno, zavarovane z nepremičninami, se namesto vrednosti korelacije,
izračunane s korelacijsko formulo iz prvega odstavka tega člena, uporabi
korelacija (R) z vrednostjo 0,15.
(5) Za kvalificirane
obnavljajoče se izpostavljenosti iz naslova bančništva na drobno, kot so
opredeljene v 90. členu tega sklepa, se namesto vrednosti korelacije,
izračunane s korelacijsko formulo iz prvega odstavka tega člena, uporabi
korelacija (R) z vrednostjo 0,04.
103. člen
(Vrednosti PD)
(1) PD za izpostavljenosti iz
kategorije izpostavljenosti iz naslova bančništva na drobno znaša najmanj
0,03%.
(2) PD neplačnikov ali PD neplačanih
izpostavljenosti znaša 100%.
(3) Banka lahko učinke osebnega
kreditnega zavarovanja prizna tako, da oceno PD ali LGD prilagodi v skladu z
drugim odstavkom 104. člena tega sklepa.
104. člen
(Vrednosti LGD)
(1) Banka mora zagotoviti
lastne ocene LGD ob upoštevanju minimalnih zahtev za uporabo pristopa IRB.
(2) Banka lahko učinke osebnih
kreditnih zavarovanj prizna tako, da prilagodi ocene PD ali LGD v skladu z minimalnimi
zahtevami iz 35., 36. in 99. člena tega sklepa. Banka izpostavljenostim,
zavarovanim z osebnim jamstvom, teh ocen ne sme prilagoditi tako, da bi bila
utež tveganja izračunana s tako prilagojenim PD ali LGD, nižja od uteži
tveganja za primerljive neposredne izpostavljenosti do dajalca osebnega
jamstva.
(3) Ne glede na drugi odstavek tega
člena mora biti za namen drugega odstavka 51. člena in petega odstavka
52. člena tega sklepa ocena LGD za primerljivo neposredno izpostavljenost
do dajalca zavarovanja enaka bodisi oceni LGD za nezavarovano izpostavljenost
do dajalca zavarovanja ali oceni LGD za nezavarovano izpostavljenost do
dolžnika. Katero od obeh ocen LGD mora banka uporabiti, je odvisno od tega ali
bo poplačilo zavarovane izpostavljenosti v primeru neplačila dolžnika in dajalca
osebnega jamstva odvisno od finančnega stanja dolžnika ali od finančnega stanja
dajalca osebnega jamstva. To je razvidno iz razpoložljive evidence in pogojev
osebnega jamstva.
105. člen
(Izračun vrednosti izpostavljenosti)
Vrednost izpostavljenosti se izračuna, kot
je navedeno v 14. členu tega sklepa.
6.3.2. Izračun zneskov pričakovanih izgub
106. člen
(Splošno)
(1) Zneski pričakovanih izgub
za izpostavljenosti iz naslova bančništva na drobno se izračunajo v skladu z
naslednjima formulama:
Pričakovana izguba (EL) =  PD × LGD
Znesek pričakovane izgube =  EL × vrednost
izpostavljenosti
(2) EL za neplačane izpostavljenosti
(PD = 100%) je najboljša ocena EL banke za neplačane izpostavljenosti, kakor je
opredeljeno v devetem odstavku 33. člena tega sklepa.
6.4. Odkupljene denarne terjatve v okviru
kategorije izpostavljenosti iz naslova bančništva na drobno
107. člen
(Opredelitev odkupljenih denarnih terjatev
iz naslova bančništva na drobno)
(1) Banka mora odkupljene
denarne terjatve obravnavati znotraj kategorije izpostavljenosti iz naslova
bančništva na drobno, pri čemer mora poleg minimalnih zahtev iz 108. do
112. člena tega sklepa izpolnjevati še naslednje pogoje:
(a)   
denarne terjatve je odkupila od oseb, ki niso
članice skupine povezanih pravnih oseb, v kateri je tudi banka, njena izpostavljenost
do dolžnika iz naslova odkupljenih denarnih terjatev pa se mora obravnavati
ločeno od njenih neposrednih in posrednih izpostavljenosti do tega dolžnika;
(b)   
odkupljene denarne terjatve so ustvarjene na
strogo poslovni podlagi med prodajalcem in dolžnikom. Denarne terjatve podjetij
do drugih podjetij v skupini povezanih pravnih oseb in denarne terjatve, ki so
predmet medsebojnega pobotanja med podjetji, ki kupujejo in prodajajo drugo
drugemu, niso primerne;
(c)   
je upravičena do vseh prihodkov od odkupljenih
denarnih terjatev ali do sorazmernega (pro-rata) deleža v teh prihodkih;
(d)   
odkupljene denarne terjatve so dovolj
razpršene.
(2) Za odkupljene denarne terjatve se
lahko vračljivi popusti za odkupe (refundable purchase discounts), zavarovanja
s premoženjem ali delna osebna jamstva, ki zagotavljajo varovanje pred prvo
izgubo v primeru izgube iz naslova neplačila, izgube iz naslova tveganja
zmanjšanja vrednosti odkupljenih denarnih terjatev ali obojega, obravnavajo
kakor pozicije ob prvi izgubi po pristopu IRB v okviru sklepa o listinjenju.
(3) Če ima banka v razmerju do
prodajalca odkupljenih denarnih terjatev pravico do popolnega regresa, ji teh denarnih
terjatev ni treba obravnavati po pravilih za odkupljene denarne terjatve, ampak
lahko tak posel obravnava kot izpostavljenost do prodajalca, zavarovano s temi
terjatvami.
6.4.1. Dodatne minimalne zahteve za uporabo pristopa IRB,
specifične za odkupljene denarne terjatve v okviru kategorije izpostavljenosti
iz naslova bančništva na drobno
6.4.1.1. Zahteve za upravljanje z
odkupljenimi denarnimi terjatvami v okviru kategorije izpostavljenosti iz
naslova bančništva na drobno
108. člen
(Pravna gotovost)
S pogodbo o odkupu denarnih terjatev mora
biti določeno, da je banka v vseh predvidljivih okoliščinah dejanski imetnik
odkupljenih denarnih terjatev in da je končni prejemnik vseh denarnih nakazil
iz teh terjatev. Če dolžnik izvaja plačila neposredno prodajalcu ali tretji
osebi, ki upravlja denarne terjatve za prodajalca, mora banka redno preverjati,
ali so ji plačila posredovana v celoti in v rokih, določenih v pogodbi. Banka
mora zagotoviti, da je tudi v primeru stečaja prodajalca ali tretje osebe, ki
upravlja denarne terjatve za prodajalca, nedvomna imetnica odkupljenih denarnih
terjatev in denarnih prejemkov po teh terjatvah. Banka mora imeti izdelane
postopke tudi za druge situacije, ki bi lahko banki zmanjšali možnost unovčenja
ali prenosa odkupljenih denarnih terjatev.
109. člen
(Učinkovitost sistemov spremljanja)
Če dolžnik izvaja plačila neposredno
prodajalcu odkupljenih denarnih terjatev ali tretji osebi, ki upravlja denarne
terjatve za prodajalca, mora banka spremljati kakovost odkupljenih denarnih
terjatev ter finančno stanje prodajalca in tretje osebe, ki upravlja denarne
terjatve za prodajalca, predvsem pa mora:
(a)   
presojati korelacijo med kakovostjo odkupljenih
denarnih terjatev in finančnim stanjem prodajalca in tretje osebe, ki upravlja
denarne terjatve za prodajalca, ter imeti vzpostavljene notranje politike in
postopke, ki zagotavljajo zadostno zaščito pred preveliko odvisnostjo med
kakovostjo odkupljenih denarnih terjatev in finančnim stanjem prodajalca in
tretje osebe, ki upravlja denarne terjatve za prodajalca, vključno z
razvrščanjem vsakega prodajalca in tretje osebe, ki upravlja denarne terjatve
za prodajalca, v bonitetne razrede ali skupine;
(b)   
vzpostaviti jasne in učinkovite politike ter
postopke za določanje primernosti prodajalca denarnih terjatev in tretje osebe,
ki upravlja denarne terjatve za prodajalca. Banka ali njen zastopnik mora
opravljati redne preglede teh oseb, da preveri natančnost poročil, ki jih
pošiljata prodajalec ali tretja oseba, ki upravlja denarne terjatve za
prodajalca, odkriva goljufije ali operativne pomanjkljivosti ter preveri
kakovost kreditnih politik prodajalca in politik in postopkov izterjave, ki jih
ima tretja oseba, ki upravlja denarne terjatve za prodajalca. Ugotovitve pri
teh pregledih se morajo dokumentirati;
(c)   
presojati značilnosti skupin odkupljenih
denarnih terjatev, pretekla zaostala plačila prodajalca denarnih terjatev,
problematične terjatve in vnaprej vračunane stroške za problematične terjatve,
plačilne pogoje in morebitne medsebojne pobote;
(d)   
vzpostaviti učinkovite politike in postopke za
spremljanje koncentracije odkupljenih denarnih terjatev do posameznega dolžnika
in koncentracije denarnih terjatev po njihovih značilnostih znotraj skupine
odkupljenih denarnih terjatev in med njimi;
(e)   
zagotoviti, da od tretje osebe, ki upravlja
denarne terjatve za prodajalca, prejme pravočasna in dovolj natančna poročila o
zapadlosti in zmanjšanju vrednosti odkupljenih denarnih terjatev. S tem se
zagotavlja skladnost banke z lastnimi merili primernosti in politikami financiranja,
ki urejajo odkupljene denarne terjatve, ter zagotovi učinkovit način za
spremljanje in preverjanje prodajnih pogojev prodajalca in stopnjo zmanjšanja
vrednosti odkupljenih denarnih terjatev.
110. člen
(Učinkovitost sistema razreševanja
problematičnih odkupljenih denarnih terjatev)
Banka mora vzpostaviti sisteme in postopke
za zgodnje odkrivanje poslabšanja finančnega stanja prodajalca oziroma tretje
osebe, ki upravlja denarne terjatve za prodajalca, če dolžnik izvaja plačila
neposredno njemu, in kakovosti odkupljenih denarnih terjatev ter za preventivno
obravnavanje nastajajočih težav. Banka mora vzpostaviti zlasti jasne in
učinkovite politike, postopke in informacijske sisteme za spremljanje kršitev
dogovorov ter jasne in učinkovite politike in postopke za začetek pravnih postopkov
in za ravnanje s problematičnimi odkupljenimi denarnimi terjatvami.
111. člen
(Učinkovitost sistema notranjih kontrol)
(1) Banka mora vzpostaviti
jasne in učinkovite politike in postopke, ki urejajo kontrolo odkupljenih denarnih
terjatev. Pisne notranje politike morajo obsegati vse pomembne elemente
programa odkupa denarnih terjatev, vključno s stopnjami predplačil,
opredelitvijo primernih zavarovanj s premoženjem, potrebno dokumentacijo v
procesu odkupa denarnih terjatev, mejami koncentracije in načinom ravnanja z
denarnimi prejemki iz tega naslova. Ti elementi morajo upoštevati vse ustrezne
in pomembne dejavnike, predvsem pa finančno stanje prodajalca in tretje osebe,
ki upravlja denarne terjatve za prodajalca, če dolžnik izvaja plačila
neposredno njemu, tveganje koncentracij ter gibanje kakovosti odkupljenih
denarnih terjatev ter krog strank prodajalca.
(2) Notranji sistem za kontrolo
zavarovanj s premoženjem mora zagotoviti, da banka izvede plačila odkupljenih
denarnih terjatev, samo če je hkrati izveden prenos zavarovanja le-teh s
premoženjem, vključno z dokumentacijo.
112. člen
(Skladnost z notranjimi politikami in
postopki banke)
Banka mora vzpostaviti učinkovit notranji
proces za presojanje skladnosti odkupovanja denarnih terjatev z vsemi
notranjimi politikami in postopki. Ta proces mora vključevati:
(a)   
redne preglede vseh kritičnih faz programa
banke za odkup denarnih terjatev;
(b)   
preverjanje ločevanja nalog med:
-    
ocenjevanjem PD osnovnega dolžnika in
ocenjevanjem PD prodajalca in tretje osebe, ki upravlja denarne terjatve za
prodajalca;
-    
ocenjevanjem PD prodajalca in tretje osebe, ki
upravlja denarne terjatve za prodajalca, ter neposrednim pregledovanjem
poslovanja prodajalca in tretje osebe, ki upravlja denarne terjatve za prodajalca;
(c)   
vrednotenje delovanja zalednih služb, s
posebnim poudarkom na kvalifikacijah, izkušnjah in strukturi zaposlenih ter na
avtomatiziranih podpornih sistemih.
6.4.1.2. Dodatne minimalne zahteve za
bonitetne sisteme
113. člen
(Struktura bonitetnih sistemov)
Za namene točke (b) tretjega odstavka
91. člena tega sklepa mora banka pri izpostavljenostih iz naslova odkupljenih
denarnih terjatev upoštevati prodajalčevo poslovno prakso in heterogenost
njegovih strank.
6.4.1.3. Dodatne minimalne zahteve za ocenjevanje
parametrov tveganja
114. člen
(Splošno)
Za odkupljene denarne terjatve morajo ocene
parametrov tveganja odražati vse pomembne informacije, ki jih ima na razpolago
banka. Te informacije se nanašajo na kakovost osnovnih denarnih terjatev,
vključno s podatki za podobne skupine odkupljenih denarnih terjatev, s katerimi
razpolaga sama banka, ali ki jih pridobi od prodajalca, ali od zunanjih virov.
Če banka pridobi podatke od prodajalca, jih mora ustrezno ovrednotiti.
115. člen
(Zahteve za ocenjevanje PD)
Za odkupljene denarne terjatve lahko banka
za ocenjevanje PD uporablja zunanje in notranje podatke.
116. člen
(Zahteve za lastne ocene LGD)
Za odkupljene denarne terjatve lahko banka
za ocenjevanje LGD uporablja zunanje in notranje podatke.
117. člen
(Prilagoditve zaradi upoštevanja učinkov
osebnih jamstev)
Prilagoditve zaradi upoštevanja učinkov
osebnih jamstev v primeru odkupljenih denarnih terjatev se izvajajo v skladu s
petim odstavkom 35. člena tega sklepa.
6.4.2. Izračuni
6.4.2.1. Izračun kapitalske zahteve za
kreditno tveganje
118. člen
(Splošno)
Kapitalska zahteva za kreditno tveganje za
odkupljene denarne terjatve v okviru kategorije izpostavljenosti bančništva na
drobno znaša 8% tveganjem prilagojenih zneskov izpostavljenosti.
6.4.2.1.1. Izračun tveganjem prilagojenih
zneskov izpostavljenosti
119. člen
(Splošno)
Tveganjem prilagojen znesek
izpostavljenosti = RW * vrednost izpostavljenosti.
120. člen
(Izračun uteži tveganja (RW))
(1) Utež tveganja za izračun
tveganjem prilagojenih zneskov izpostavljenosti za odkupljene denarne terjatve
se izračuna v skladu s 102. členom tega sklepa.
(2) Če banka ne more ločiti
odkupljenih denarnih terjatev zavarovanih z nepremičninami, in odkupljenih
kvalificiranih obnavljajočih se izpostavljenosti iz naslova bančništva na
drobno od drugih izpostavljenosti iz naslova bančništva na drobno, mora banka
uporabljati utež tveganja, ki pomeni največjo kapitalsko zahtevo za navedene
izpostavljenosti.
121. člen
(Izračun vrednosti izpostavljenosti)
Vrednost izpostavljenosti za izračun
tveganjem prilagojenih zneskov izpostavljenosti za odkupljene denarne terjatve
je vrednost izpostavljenosti brez oslabitev (bruto vrednost) od katere se
odšteje kapitalska zahteva za tveganje zmanjšanja vrednosti odkupljenih
denarnih terjatev pred uporabo kreditnih zavarovanj.
6.4.2.2. Izračun zneskov pričakovanih
izgub za kreditno tveganje
122. člen
(Splošno)
Zneski pričakovanih izgub za odkupljene
denarne terjatve v okviru kategorije izpostavljenosti iz naslova bančništva na
drobno se izračunajo v skladu z naslednjima formulama:
Pričakovana izguba (EL) =  PD × LGD
Znesek pričakovane izgube =  EL × vrednost
izpostavljenosti
6.4.2.3. Izračun kapitalske zahteve za
tveganje zmanjšanja vrednosti odkupljenih denarnih terjatev
123. člen
(Splošno)
Kapitalska zahteva za tveganje zmanjšanja
vrednosti odkupljenih denarnih terjatev v okviru kategorije izpostavljenosti iz
naslova bančništva na drobno znaša 8% tveganjem prilagojenih zneskov
izpostavljenosti.
6.4.2.3.1. Izračun tveganjem prilagojenih
zneskov izpostavljenosti
124. člen
(Splošno)
Tveganjem prilagojen znesek
izpostavljenosti = RW * vrednost izpostavljenosti.
125. člen
(Izračun uteži tveganja (RW))
Uteži za tveganje zmanjšanja vrednosti
odkupljenih denarnih terjatev se izračunajo v skladu s formulo iz prvega do
četrtega odstavka 52. člena tega sklepa. Vhodni parametri PD in LGD se
določijo, kakor je navedeno v 53. do 54., 76. do 77., 84. do 85., 103., 104.,
126., 127., 135. do 136. členu tega sklepa, vrednost izpostavljenosti se
določi, kakor je navedeno v 14., 79., 87., 121., 128., 142. in 152. členu tega sklepa, M pa je 1 leto. Če lahko banka dokaže, da tveganje zmanjšanja
vrednosti odkupljenih denarnih terjatev ni pomembno, ga ni treba upoštevati.
126. člen
(Vrednosti PD)
(1) Za izračun kapitalske zahteve
za tveganje zmanjšanja vrednosti odkupljenih denarnih terjatev je ocena PD
enaka oceni EL. Če lahko banka svoje ocene EL za tveganje zmanjšanja vrednosti
odkupljenih denarnih terjatev zanesljivo razstavi na ocene PD in LGD, lahko
uporablja tako pridobljeno oceno PD.
(2) Če banka za izračun kapitalske
zahteve za tveganje zmanjšanja vrednosti odkupljenih denarnih terjatev
uporablja vrednost LGD 75%, se učinki osebnega kreditnega zavarovanja lahko
priznajo s prilagoditvijo ocen PD, ob upoštevanju drugega poglavja sklepa o
kreditnih zavarovanjih, ki se nanaša na minimalne zahteve za njihovo priznanje.
127. člen
(Vrednosti LGD)
Za izračun kapitalske zahteve za tveganje
zmanjšanja vrednosti odkupljenih denarnih terjatev se uporablja vrednost LGD
75%. Če lahko banka svoje ocene EL za tveganje zmanjšanja vrednosti odkupljenih
denarnih terjatev zanesljivo razstavi na ocene PD in LGD, se lahko uporablja
tako pridobljena ocena LGD.
128. člen
(Izračun vrednosti izpostavljenosti)
Vrednost izpostavljenosti za izračun tveganjem
prilagojenih zneskov izpostavljenosti za tveganje zmanjšanja vrednosti
odkupljenih denarnih terjatev je enaka vrednosti izpostavljenosti brez
oslabitev (bruto vrednost).
6.4.2.4. Izračun zneskov pričakovanih
izgub za tveganje zmanjšanja vrednosti odkupljenih denarnih terjatev
129. člen
(Splošno)
Zneski pričakovanih izgub zaradi tveganja
zmanjšanja vrednosti odkupljenih denarnih terjatev v okviru kategorije
izpostavljenosti iz naslova bančništva na drobno se izračunajo v skladu z
naslednjima formulama:
Pričakovana izguba (EL) =  PD × LGD
Znesek pričakovane izgube =  EL × vrednost
izpostavljenosti
7. KATEGORIJA IZPOSTAVLJENOSTI IZ NASLOVA LASTNIŠKIH
INSTRUMENTOV IN DODATNE MINIMALNE ZAHTEVE ZA UPORABO PRISTOPA IRB
7.1. Opredelitev kategorije izpostavljenosti
130. člen
(Splošno)
V kategorijo izpostavljenosti iz naslova
lastniških instrumentov se vključujejo:
(a)   
izpostavljenosti iz naslova lastniških
instrumentov, ki se v primeru stečaja izdajatelja poplačujejo iz razdelitvene
mase, ki ostane po celotnem poplačilu vseh nepodrejenih in podrejenih terjatev
do izdajatelja;
(b)   
izpostavljenosti iz naslova dolžniških
instrumentov, katerih ekonomska vsebina je podobna izpostavljenostim iz točke
(a) tega odstavka.
7.2. Izračuni
7.2.1. Izračun kapitalske zahteve za kreditno tveganje
131. člen
(Splošno)
Kapitalska zahteva za kreditno tveganje za
kategorijo izpostavljenosti iz naslova lastniških instrumentov znaša 8% tveganjem
prilagojenih zneskov izpostavljenosti.
7.2.1.1. Izračun tveganjem prilagojenih
zneskov izpostavljenosti
132. člen
(Splošno)
(1) Banka mora, ne glede na
drugi odstavek 13. člena tega sklepa, za izračun tveganjem prilagojenih
zneskov izpostavljenosti za kreditno tveganje za izpostavljenosti iz naslova
lastniških instrumentov uporabiti enega od pristopov iz 133., 134., ali
138. člena tega sklepa. Pristop iz 138. člena tega sklepa lahko
uporabi samo, če izpolnjuje dodatne minimalne zahteve iz 139. do
141. člena tega sklepa.
(2) Če banka za notranje upravljanje s
tveganji iz naslova lastniških instrumentov hkrati uporablja različne pristope
iz 133., 134. in 138. člena tega sklepa, jih lahko tako uporablja tudi za
izračun tveganjem prilagojenih zneskov izpostavljenosti. Pri tem pa mora biti
njena izbira pristopov dosledna in ne sme biti pogojena samo s ciljem zmanjševanja
kapitalske zahteve.
(3) Ne glede na drugi odstavek tega
člena lahko banka tveganjem prilagojene zneske izpostavljenosti iz naložb v
kapital družb za pomožne storitve izračunava tako, kot pri kategoriji
izpostavljenosti iz točke (g) prvega odstavka 17. člena tega sklepa (druga
sredstva iz nekreditnih obveznosti).
7.2.1.1.1. Izračun tveganjem prilagojenih
zneskov izpostavljenosti po pristopu enostavnih uteži tveganja
133. člen
(Splošno)
(1) Po pristopu enostavnih
uteži tveganja se tveganjem prilagojeni zneski izpostavljenosti iz naslova
lastniških instrumentov izračunajo v skladu z naslednjo formulo:
Tveganjem prilagojen znesek izpostavljenosti =
RW * vrednost izpostavljenosti.
Vrednosti uteži tveganja (RW) so naslednje:
(a)   
190% za izpostavljenosti iz naslova naložb v
kapital nejavnih družb, če so dovolj razpršene,
(b)   
290% za izpostavljenosti iz naslova lastniških
instrumentov, s katerimi se trguje na borzi,
(c)   
370% za vse druge izpostavljenosti iz naslova
lastniških instrumentov.
(2) Kratke pozicije denarnih sredstev
(bančnih vlog ali denarju podobnih instrumentov) in izvedeni finančni instrumenti
v bančni knjigi se lahko izravnajo z dolgimi pozicijami v istih posameznih
instrumentih, če so bili ti instrumenti izrecno določeni kot varovanja posebnih
izpostavljenosti iz naslova lastniških instrumentov in če zagotavljajo
varovanje vsaj še eno leto. Druge kratke pozicije se obravnavajo, kakor da so
dolge pozicije z ustreznimi utežmi tveganja, ki se uporabljajo za absolutno
vrednost vsake pozicije. Za pozicije z neusklajeno zapadlostjo se uporabljajo
pravila o neusklajenosti zapadlosti, ki veljajo za kategorijo izpostavljenosti
do podjetij.
(3) Banka lahko prizna učinke osebnega
kreditnega zavarovanja, pridobljenega za izpostavljenosti iz naslova lastniških
instrumentov, v skladu s pravili iz sklepa o kreditnih zavarovanjih.
7.2.1.1.2. Izračun tveganjem prilagojenih
zneskov izpostavljenosti po pristopu PD/LGD
134. člen
(Splošno)
(1) Po pristopu PD/LGD se
tveganjem prilagojeni zneski izpostavljenosti iz naslova lastniških
instrumentov izračunajo v skladu s formulami iz prvega do četrtega odstavka
52. člena tega sklepa. Če banka nima dovolj informacij za uporabo opredelitve
neplačila iz 28. do 31. člena tega sklepa, mora za uteži tveganja
uporabiti faktor povečanja 1,5.
(2) Na ravni posamezne
izpostavljenosti vsota EL, pomnožene z 12,5, in tveganjem prilagojenega zneska
izpostavljenosti, ne sme presegati vrednosti izpostavljenosti, pomnožene z
12,5.
(3) Banka lahko prizna učinke osebnega
kreditnega zavarovanja, pridobljenega za izpostavljenosti iz naslova lastniških
instrumentov, v skladu z metodami iz sklepa o kreditnih zavarovanjih. Za del
izpostavljenosti iz naslova lastniškega instrumenta, ki je zavarovana z osebnim
kreditnim zavarovanjem, se uporablja LGD 90%, razen za z osebnim jamstvom
zavarovane dele izpostavljenosti iz naslova naložb v kapital nejavnih družb, ki
so dovolj razpršene, kjer se lahko uporabi LGD 65%. Za te namene M znaša 5 let.
135. člen
(Vrednosti PD)
Ocena PD se določi v skladu z metodami, ki
jih banka uporablja za izračun ocene PD pri kategoriji izpostavljenosti do podjetij.
Pri tem pa mora banka upoštevati naslednje minimalne vrednosti PD:
(a)   
0,09% za izpostavljenosti iz naslova lastniških
instrumentov, s katerimi se trguje na borzi, če je naložba del dolgoročnega
odnosa s stranko;
(b)   
0,09% za izpostavljenosti iz naslova lastniških
instrumentov, s katerimi se ne trguje na borzi, če donosi iz naložb temeljijo
na rednih in periodičnih denarnih tokovih, ki ne izhajajo iz kapitalskih
dobičkov;
(c)   
0,40% za izpostavljenosti iz naslova lastniških
instrumentov, s katerimi se trguje na borzi, vključno z drugimi kratkimi
pozicijami, kakor je navedeno v drugem odstavku 133. člena tega sklepa;
(d)   
1,25% za vse druge izpostavljenosti iz naslova
lastniških instrumentov, vključno z drugimi kratkimi pozicijami, kakor je
navedeno v drugem odstavku 133. člena tega sklepa.
136. člen
(Vrednosti LGD)
(1) Izpostavljenostim iz
naslova naložb v kapital nejavnih družb, ki so dovolj razpršene, se lahko
dodeli LGD 65%.
(2) Vsem drugim izpostavljenostim iz
naslova lastniških instrumentov se dodeli LGD 90%.
137. člen
(Vrednost zapadlosti (M))
Za vse izpostavljenosti iz naslova
lastniških instrumentov se dodeli M 5 let.
7.2.1.1.3. Izračun tveganjem prilagojenih
zneskov izpostavljenosti po pristopu notranjih modelov
138. člen
(Splošno)
(1) Po pristopu notranjih
modelov so tveganjem prilagojeni zneski izpostavljenosti iz naslova lastniških
instrumentov enaki potencialni izgubi na izpostavljenostih iz naslova lastniških
instrumentov, dobljeni z uporabo notranjih modelov tvegane vrednosti (VaR) ob
upoštevanju 99. percentila enostranskega intervala zaupanja, pomnoženi z 12,5.
Za dejavnik tveganja se uporabi razliko med četrtletnimi donosi in ustrezno
netvegano stopnjo, izračunano v dolgoročnem vzorčnem obdobju. Tveganjem
prilagojen znesek izpostavljenosti na ravni portfelja lastniških instrumentov
ni manjši od skupnega seštevka vsot minimalnega tveganjem prilagojenega zneska
izpostavljenosti, izračunanega na podlagi pristopa PD/LGD, in ustrezne EL, pomnožene
z 12,5 in izračunane na osnovi minimalne vrednosti PD, določene v 135. členu
tega sklepa in pripadajoče vrednosti LGD, določene v 136. členu tega sklepa.
(2) Banka lahko prizna učinke osebnega
kreditnega zavarovanja, pridobljenega za izpostavljenost iz naslova lastniških
instrumentov.
139. člen
(Dodatne minimalne zahteve glede
količinske opredelitve tveganja)
Banka, ki za izračun tveganjem prilagojenih
izpostavljenosti iz naslova lastniških instrumentov uporablja pristop notranjih
modelov, mora izpolnjevati naslednje dodatne minimalne zahteve:
(a)   
ocena potencialne izgube mora biti robustna
glede na negativna gibanja na trgu, ki vplivajo na dolgoročni profil tveganja
posameznih naložb banke v lastniške instrumente. Podatki, uporabljeni za prikaz
porazdelitve donosa, morajo odražati najdaljše obdobje opazovanja, za katerega
je mogoče pridobiti smiselne podatke za prikaz profila tveganja posameznih
naložb banke v lastniške instrumente. Uporabljeni podatki morajo zadostovati za
izdelavo konzervativnih, statistično zanesljivih in trdnih ocen izgub, ki ne
smejo temeljiti izključno na presoji. Banka mora zagotoviti, da uporabljeni
scenarij izjemnih situacij zagotavlja konzervativno oceno potencialnih izgub v
zadevnem dolgoročnem tržnem ali ekonomskem ciklusu. Da bi banka dosegla dovolj
realistične in konzervativne rezultate modelov, mora empirične analize
razpoložljivih podatkov združevati s prilagoditvami, ki temeljijo na različnih
dejavnikih. Pri izdelavi modelov tvegane vrednosti (VaR) za ocenjevanje
potencialnih četrtletnih izgub lahko banka uporablja četrtletne podatke ali
pretvarja podatke iz krajših časovnih zaporedij na četrtletne protivrednosti z
uporabo analitično primernih metod. Te metode morajo biti podprte z empiričnimi
dokazi z dobro razvitim in dokumentiranim miselnim procesom in analizo. Tak
pristop mora banka uporabljati konzervativno in dosledno. Če so na voljo samo
omejeni ustrezni podatki, mora banka dodati ustrezne mere konzervativnosti;
(b)   
uporabljeni modeli morajo biti sposobni
primerno zajemati vsa pomembna tveganja, ki jih vsebujejo donosi iz lastniških
instrumentov, vključno s splošnim tržnim tveganjem in posebnim tveganjem iz
skupine izpostavljenosti iz naslova lastniških instrumentov. Notranji modeli
morajo primerno razlagati pretekle spremembe cen, zajemati razsežnost in
spremembe strukture skupine izpostavljenosti iz naslova lastniških instrumentov
in biti robustni glede na negativna gibanja na trgu. Populacija tveganih
izpostavljenosti, ki je zastopana v podatkih, uporabljenih za ocenjevanje, mora
ustrezati ali biti vsaj primerljiva z izpostavljenostmi iz naslova lastniških
instrumentov;
(c)   
notranji modeli morajo biti primerni za profil
tveganja in kompleksnost skupine izpostavljenosti iz naslova lastniških instrumentov.
Če so vrednosti pomembnih naložb po svoji naravi zelo nelinearne, mora banka
notranje modele izdelati tako, da primerno zajamejo tveganja, povezana s takimi
instrumenti;
(d)   
vzporejanje posameznih pozicij z njej podobnimi
pozicijami (proxies), tržnimi indeksi in dejavniki tveganja mora biti
utemeljeno, intuitivno in konceptualno trdno;
(e)   
banka mora z empiričnimi analizami dokazati primernost
dejavnikov tveganja, vključno z njihovo zmožnostjo zajeti splošno in posebno
tveganje;
(f)    
ocene nestanovitnosti donosov izpostavljenosti
iz naslova lastniških instrumentov morajo vsebovati vse ustrezne in razpoložljive
podatke, informacije in metode. Banka mora uporabljati notranje podatke, ki so
bili neodvisno revidirani, ali podatke iz zunanjih virov (vključno s skupnimi
podatki, zbranimi od več bank);
(g)   
vzpostavljen mora biti temeljit in izčrpen
program za testiranje izjemnih situacij.
140. člen
(Dodatne minimalne zahteve glede
vključitve v proces upravljanja s tveganji in kontrol)
Banka mora za razvoj in uporabo notranjih
modelov za namene izračuna tveganjem prilagojenih zneskov izpostavljenosti iz
naslova lastniških instrumentov izoblikovati politike, postopke in kontrole, ki
bodo zagotavljali celovitost modela in procesa modeliranja. Politike, postopki
in kontrole morajo obsegati predvsem:
(a)   
popolno integracijo notranjih modelov v celoten
upravljavski informacijski sistem banke in v upravljanje s skupino
izpostavljenosti iz naslova lastniških instrumentov, ki so postavke bančne
knjige. Notranji modeli morajo biti popolnoma vpeti v strukturo upravljanja s
tveganji banke, če se posebej uporabljajo pri merjenju in presoji obnašanja
skupine izpostavljenosti iz naslova lastniških instrumentov (vključno s
tveganju prilagojenim obnašanjem), razporejanju ekonomskega kapitala izpostavljenostim
iz naslova lastniških instrumentov in ovrednotenju celotne kapitalske
ustreznosti ter procesa upravljanja z naložbami;
(b)   
vzpostavljene sisteme upravljanja ter postopke
in kontrolne funkcije za zagotovitev rednega in neodvisnega pregledovanja vseh
elementov notranjega modeliranja, vključno z odobritvijo sprememb modelov,
izbiro vhodnih podatkov in preverjanjem rezultatov modelov, kakor je neposredna
verifikacija izračunov tveganja. S preverjanji je treba presojati natančnost,
popolnost in ustreznost vhodnih in izhodnih podatkov modelov, pri čemer se je
treba osredotočiti na iskanje in omejevanje potencialnih napak, vezanih na
znane pomanjkljivosti, in na identifikacijo neznanih pomanjkljivosti modelov.
Take preglede lahko izvaja služba notranje revizije in/ali zunanja revizijska
družba;
(c)   
ustrezne sisteme in postopke za spremljanje
naložbenih omejitev in tveganih izpostavljenosti iz naslova lastniških instrumentov;
(d)   
enote, pristojne za oblikovanje in uporabo
modelov, morajo biti funkcionalno neodvisne od enot, pristojnih za upravljanje
s posameznimi naložbami;
(e)   
osebe, pristojne za kateri koli vidik procesa
modeliranja, morajo biti ustrezno usposobljene. Vodstvo mora funkciji
modeliranja nameniti dovolj izkušene in sposobne kadre.
141. člen
(Potrditev primernosti in dokumentacija)
(1) Banka mora vzpostaviti
zanesljive sisteme za potrditev primernosti (validacijo) natančnosti in
doslednosti notranjih modelov in procesov modeliranja. Vsi pomembni elementi
notranjih modelov, procesi modeliranja in procesi potrditve primernosti se
morajo dokumentirati, vključno z odgovornostmi oseb, ki sodelujejo pri
modeliranju, odobritvi in procesih pregleda modela.
(2) Banka mora uporabljati proces
notranje potrditve primernosti za ocenjevanje delovanja notranjih modelov in
procesov na dosleden in smiseln način.
(3) Uporabljene metode in podatki za
količinsko potrditev primernosti parametrov tveganja morajo biti vseskozi
dosledni. Spremembe metod ocenjevanja in potrditve primernosti ter spremembe
podatkov (uporabljeni viri podatkov in obravnavana obdobja) morajo biti
dokumentirane.
(4) Banka mora redno primerjati
dejanske donose iz lastniških instrumentov (izračunane z uporabo dejanskih in
hipotetičnih dobičkov in izgub) z modeliranimi ocenami. Pri takih primerjavah
mora banka uporabljati pretekle podatke, ki pokrivajo čim daljše obdobje. Banka
mora dokumentirati metode in podatke, uporabljene v takih primerjavah. Analizo
in dokumentacijo je treba ažurirati vsaj enkrat letno.
(5) Banka mora uporabljati tudi druga
orodja za količinsko potrditev primernosti parametrov tveganja in primerjave z
zunanjimi viri podatkov. Analiza mora temeljiti na podatkih, ki so primerni za
skupino izpostavljenosti iz naslova lastniških instrumentov, so redno ažurirani
in obsegajo ustrezno obdobje opazovanja. Notranje presoje delovanja modelov
banke morajo temeljiti na čim daljšem obdobju.
(6) Banka mora vzpostaviti zanesljive
notranje standarde za primere, ko primerjava dejanskih donosov iz lastniških
instrumentov z modeliranimi ocenami spodbija veljavnost teh ocen ali modelov kot
takih. Ti standardi morajo upoštevati ekonomske cikle in podobne sistematične
spremenljivosti pri donosih iz lastniških instrumentov. Vse spremembe notranjih
modelov, ki so posledica pregledov modelov, je treba dokumentirati in morajo
biti skladne s standardi banke za pregled modelov.
7.2.1.1.4. Izračun vrednosti
izpostavljenosti
142. člen
(Splošno)
Vrednost izpostavljenosti iz naslova
lastniških instrumentov je enaka njeni knjigovodski vrednosti.
7.2.2. Izračun zneskov pričakovanih izgub
143. člen
(Pristop enostavnih uteži tveganja)
Zneski pričakovanih izgub za
izpostavljenosti iz naslova lastniških instrumentov, pri katerih se tveganjem
prilagojeni zneski izpostavljenosti izračunavajo v skladu s pristopom
enostavnih uteži tveganja iz 133. člena tega sklepa, se izračunajo v
skladu z naslednjo formulo:
Znesek pričakovane izgube =  EL × vrednost
izpostavljenosti.
Vrednosti EL so naslednje:
(a)   
0,8% za izpostavljenosti iz naslova naložb v
kapital nejavnih družb, če so dovolj razpršene;
(b)   
0,8% za izpostavljenosti iz naslova lastniških
instrumentov, s katerimi se trguje na borzi;
(c)   
2,4% za vse druge izpostavljenosti iz naslova
lastniških instrumentov.
144. člen
(Pristop PD/LGD)
Zneski pričakovanih izgub za
izpostavljenosti iz naslova lastniških instrumentov, pri katerih se tveganjem
prilagojeni zneski izpostavljenosti izračunavajo v skladu s pristopom PD/LGD iz
134. do 137. člena tega sklepa, se izračunajo v skladu z naslednjima
formulama:
Znesek pričakovane izgube =     EL × vrednost izpostavljenosti
Pričakovana izguba (EL) =    PD × LGD
145. člen
(Pristop notranjih modelov)
Zneski pričakovanih izgub za
izpostavljenosti iz naslova lastniških instrumentov, pri katerih se tveganjem
prilagojeni zneski izpostavljenosti izračunavajo v skladu s pristopom notranjih
modelov iz 138. do 141. člena tega sklepa, znašajo nič.
8. POZICIJE V LISTINJENJU
8.1. Izračun kapitalske zahteve za kreditno
tveganje
146. člen
(Splošno)
Kapitalska zahteva za kreditno tveganje za
pozicije v listinjenju znaša 8% tveganjem prilagojenih zneskov izpostavljenosti.
8.1.1. Izračun tveganjem prilagojenih zneskov izpostavljenosti
147. člen
(Splošno)
Za izračun tveganjem prilagojenih zneskov
izpostavljenosti za pozicije v listinjenju iz točke (f) prvega odstavka
17. člena tega sklepa se uporabljajo pravila iz sklepa o listinjenju.
8.2. Izračun zneskov pričakovanih izgub
148. člen
(Splošno)
Za izračun zneskov pričakovanih izgub za
pozicije v listinjenju iz točke (f) prvega odstavka 17. člena tega sklepa
se uporabljajo pravila iz sklepa o listinjenju.
9. KATEGORIJA IZPOSTAVLJENOSTI DRUGA SREDSTVA IZ NASLOVA
NEKREDITNIH OBVEZNOSTI
9.1. Opredelitev kategorije izpostavljenosti
149. člen
(Splošno)
Druga sredstva iz naslova nekreditnih
obveznosti vključujejo tudi preostalo vrednost zakupljenega premičnega in
nepremičnega premoženja, če ni vključena v izpostavljenost iz naslova zakupa,
kakor je opredeljena v četrtem odstavku 14. člena tega sklepa.
9.2. Izračuni
9.2.1. Izračun kapitalske zahteve za kreditno tveganje
150. člen
(Splošno)
Kapitalska zahteva za kreditno tveganje za
druga sredstva iz naslova nekreditnih obveznosti znaša 8% tveganjem prilagojenih
zneskov izpostavljenosti.
9.2.1.1. Izračun tveganjem prilagojenih
zneskov izpostavljenosti
151. člen
(Splošno)
(1) Tveganjem prilagojeni
zneski izpostavljenosti drugih sredstev iz naslova nekreditnih obveznosti so
enaki vrednosti izpostavljenosti, opredeljeni v 152. členu tega sklepa.
(2) Kadar je izpostavljenost preostala
vrednost iz naslova zakupa, se tveganjem prilagojen znesek izpostavljenosti
izračuna na naslednji način:
Tveganjem
prilagojen znesek izpostavljenosti = 1/t*100%*vrednost izpostavljenosti
kjer je
t = max {1, najbližje število celih let
preostanka pogodbe o zakupu}
152. člen
(Izračun vrednosti izpostavljenosti)
Vrednost izpostavljenosti drugih sredstev
iz naslova nekreditnih obveznosti je enaka njeni knjigovodski vrednosti.
9.2.2. Izračun zneskov pričakovanih izgub
153. člen
(Splošno)
Znesek pričakovane izgube za
izpostavljenosti drugih sredstev iz naslova nekreditnih obveznosti je nič.

Priloga
I: Zahteva za izdajo dovoljenja Banke Slovenije za uporabo pristopa IRB
Priloga
II: Zahteva za izdajo dovoljenja Banke Slovenije za uporabo lastnih ocen LGD
(in CF)
Priloga
III: Zahteva za izdajo dovoljenja Banke Slovenije za prehod s pristopa IRB na
standardizirani pristop
Priloga
IV: Zahteva za izdajo dovoljenja Banke Slovenije za prehod z uporabe lastnih
ocen LGD (in CF) na uporabo predpisanih ocen CF (in LGD)
Priloga
V: Nadzorniška merila za razvrščanje izpostavljenosti iz naslova posebnih
kreditnih aranžmajev

Sklep o izračunu kapitalske zahteve za
kreditno tveganje po pristopu na podlagi notranjih bonitetnih sistemov za banke
in hranilnice (Uradni list RS, št. 135/06)
vsebuje naslednje prehodne in končno določbo:
»10. PREHODNE IN KONČNA DOLOČBA
154. člen
(Skrajšanje
predhodne uporabe pristopa IRB)
(1) Za banko, ki vloži zahtevo
za izdajo dovoljenja za uporabo pristopa IRB pred 1. januarjem 2010, se
zahteva po predhodni uporabi bonitetnih sistemov iz točke (c) prvega odstavka
3. člena tega sklepa skrajša s treh na eno leto.
(2) Za banke, ki vložijo zahtevo za
izdajo dovoljenja za uporabo lastnih ocen pred 1. januarjem 2009, se
zahteva po predhodni uporabi lastnih ocen LGD (in CF) iz točke (c) prvega
odstavka 5. člena tega sklepa skrajša s treh na dve leti.
155. člen
(Vrednost LGD
za izpostavljenosti iz naslova bančništva na drobno, zavarovane s
stanovanjskimi nepremičninami)
Do 31. decembra 2010 z neplačili
tehtano povprečje LGD za vse izpostavljenosti iz naslova bančništva na drobno,
zavarovane s stanovanjskimi nepremičninami in brez osebnih jamstev enot
centralne ravni države, ne sme biti nižje od 10%.
156. člen
(Vrednost LGD
za krite obveznice)
Do 31. decembra 2010 se lahko kritim
obveznicam, kakor so opredeljene v deseti točki drugega odstavka 2. člena
in 45. člena sklepa o standardiziranem pristopu, dodeli vrednost LGD
11,25%, če izpolnjujejo naslednje pogoje:
(a)   
krite obveznice so zavarovane s primernimi
sredstvi, opredeljenimi v točkah (a) do (d) prvega odstavka Priloge I sklepa o
standardiziranem pristopu, ki jim pripada stopnja kreditne kvalitete 1,
določene v standardiziranem pristopu;
(b)   
vrednost sredstev, opredeljenih v točkah (e) do
(h) prvega odstavka Priloge I sklepa o standardiziranem pristopu, ki se
uporabljajo za zavarovanje kritih obveznic, ne sme presegati 10% nominalne
vrednosti neporavnanih obveznosti izdaje kritih obveznic;
(c)   
krite obveznice niso zavarovane s sredstvi,
opredeljenimi v točki (i) prvega odstavka Priloge I sklepa o standardiziranem
pristopu;
(d)   
če imajo krite obveznice najboljšo bonitetno
oceno imenovane ECAI, ki jo ta dodeljuje kritim obveznicam.
157. člen
(Izvzetje
določenih izpostavljenosti iz naslova lastniških instrumentov iz pristopa IRB)
Banka in njene podrejene banke v Republiki
Sloveniji lahko do 31. decembra 2017 iz pristopa IRB izvzamejo izpostavljenosti
iz naslova lastniških instrumentov, ki jih imajo na dan 31. decembra 2007.
Izvzeta pozicija se meri kot število delnic, posedovanih na navedeni datum, in
dodatnih delnic, ki so neposredno posledica lastništva prvo omenjenih, vendar
le, dokler ne povečajo sorazmernega deleža lastništva v zadevnem podjetju. Če
se sorazmerni delež lastništva v določenem podjetju poveča, presežnega deleža
lastništva ni mogoče izvzeti. Prav tako se izvzetje ne uporablja za lastniške
instrumente, ki so bili izvzeti, nato pa so bili prodani in ponovno odkupljeni.
Za izpostavljenosti iz naslova lastniških instrumentov, ki se v skladu s tem
odstavkom lahko izvzamejo iz pristopa IRB, se uporablja standardizirani
pristop.
158. člen
(Odlog začetka
uporabe standardiziranega pristopa za izračun kapitalske zahteve za kreditno
tveganje)
(1) Banka, ki v skladu s
405. členom ZBan-1 odloži začetek uporabe standardiziranega pristopa za
izračun kapitalske zahteve za kreditno tveganje za izpostavljenosti, ki so
stalno izvzete iz pristopa IRB ali so predmet postopne uvedbe do
1. januarja 2008, smiselno uporablja določbe V. in XIV. poglavja Sklepa o
kapitalski ustreznosti bank in hranilnic (Uradni list RS, št. 24/02,
85/02, 22/03, 36/04, 68/04, 103/04, 124/04, 62/05, 67/05 in 74/06).
(2) Banka, ki začne uporabljati
standardizirani pristop za izračun kapitalske zahteve za kreditno tveganje za
izpostavljenosti, ki so stalno izvzete iz pristopa IRB ali so predmet postopne
uvedbe med letom 2007, mora z dnem začetka uporabe omenjenega pristopa začeti
uporabljati določbe sklepa o standardiziranem pristopu.
159. člen
(Uveljavitev in
začetek uporabe sklepa)
Ta sklep začne veljati 1. januarja
2007, razen šestega odstavka 13. člena tega sklepa, ki začne veljati
1. januarja 2008.«.

Sklep o spremembah in dopolnitvah Sklepa o
izračunu kapitalske zahteve za kreditno tveganje po pristopu na podlagi
notranjih bonitetnih sistemov za banke in hranilnice (Uradni list RS, št. 104/07) vsebuje naslednjo končno določbo:
»8. člen
Ta sklep začne veljati osmi dan po objavi v
Uradnem listu Republike Slovenije.«.

Sklep o dopolnitvi Sklepa o izračunu
kapitalske zahteve za kreditno tveganje po pristopu na podlagi notranjih
bonitetnih sistemov za banke in hranilnice (Uradni list RS, št. 22/10) vsebuje naslednjo končno določbo:
»2. člen
Ta sklep začne veljati naslednji dan po
objavi v Uradnem listu Republike Slovenije.«.

Sklep o spremembah in dopolnitvah Sklepa o
izračunu kapitalske zahteve za kreditno tveganje po pristopu na podlagi
notranjih bonitetnih sistemov za banke in hranilnice (Uradni list RS, št. 85/10) dodaja 158.a člen sklepa:
»158.a člen
(Medsebojno
priznavanje števila dni zamud za kategorijo izpostavljenosti do podjetij)
Za namen iz točke (b) prvega odstavka 28.
člena tega sklepa se do 31. decembra 2011 za izpostavljenosti do podjetij
iz drugih držav članic uporablja tisto število dni zamude, ki ni višje od
števila, ki ga določi pristojni nadzorni organ iz te države članice.«;
ter vsebuje naslednjo končno določbo:
»15. člen
Ta sklep začne veljati 31. decembra
2010.«.

Sklep o spremembah Sklepa o izračunu
kapitalske zahteve za kreditno tveganje po pristopu na podlagi notranjih
bonitetnih sistemov za banke in hranilnice (Uradni list RS, št. 62/11) spreminja 155. člen sklepa tako,
da se glasi:
»155. člen
(Vrednost LGD
za izpostavljenosti iz naslova bančništva na drobno, zavarovane s
stanovanjskimi nepremičninami)
Do 31. decembra 2012 z izpostavljenostjo
tehtano povprečje
LGD za vse izpostavljenosti iz naslova bančništva na drobno, zavarovane s
stanovanjskimi nepremičninami in brez osebnih jamstev enot centralne ravni
države, ne sme biti nižje od 10%.«;
ter vsebuje naslednjo končno določbo:
»4. člen
Ta sklep začne veljati naslednji dan po objavi v Uradnem listu Republike
Slovenije.«.

Sklep o spremembi Sklepa o izračunu kapitalske
zahteve za kreditno tveganje po pristopu na podlagi notranjih bonitetnih
sistemov za banke in hranilnice (Uradni list RS, št. 22/12) vsebuje naslednjo končno določbo:
»3. člen
Ta sklep začne veljati 31. marca 2012.«.

Sklep o spremembah in dopolnitvah Sklepa o
izračunu kapitalske zahteve za kreditno tveganje po pristopu na podlagi
notranjih bonitetnih sistemov za banke in hranilnice (Uradni list RS, št. 60/13) vsebuje naslednjo končno določbo:
»7. člen
Ta sklep začne veljati naslednji dan po
objavi v Uradnem listu Republike Slovenije.«.