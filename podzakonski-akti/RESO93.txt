1 UVOD
1.1 Demografska slika
Leta 2000 so mladi od 15 do 29 let
predstavljali 21,29% celotnega prebivalstva Slovenije. Po vstopu Slovenije v EU
je delež mladih znašal dobro petino oziroma 20,72%. Leta 2009 so mladi v
Sloveniji predstavljali le še 19,41% celotnega slovenskega prebivalstva.
Eurostatove projekcije prebivalstva EUROPOP2008 pa kažejo, da naj bi do leta
2060 mladi predstavljali le še 14,4% slovenskega prebivalstva (SURS, 2009).
Število mladih se je najbolj zmanjšalo leta
2006, ko se je njihova populacija zmanjšala za 6.592 oseb. Skupno zmanjšanje
števila mladih pa je od leta 1990 že preseglo število 45.000. Če ne bo prišlo
do večjih selitev, se bo trend nadaljeval tudi v prihodnosti (Vertot, 2009:
24). Tako za Slovenijo kot tudi nasploh za Evropo to pomeni, da se bomo vse
bolj soočali z dejstvom, da bo v populaciji čedalje manj mladih in delovno
aktivnih ter čedalje več starih in delovno neaktivnih.
Graf 1:
Število mladih (15–29 let) v Sloveniji, izbrana leta
Vir: Raziskava Mladina 2010.
1.2 Mladinska politika in nacionalni program
Na podlagi Zakona o javnem interesu v
mladinskem sektorju (Uradni list RS, št. 42/10; v nadaljevanju: ZJIMS) je
nacionalni program temeljni programski dokument, ki opredeljuje prednostne
naloge in ukrepe, ki so v javnem interesu v mladinskem sektorju. Kot določa
ZJIMS, vsebuje nacionalni program: programe, finančni načrt s prikazom stroškov
in virov, nosilce, pričakovane razvojne učinke in kazalnike merjenja učinkov,
obdobja in roke uresničevanja tega programa.
Nacionalni program je usklajen s temeljnimi
razvojnimi dokumenti države – Strategija razvoja Slovenije idr. – in evropskimi
dokumenti, ki zadevajo mlade.
Evropska unija je že vrsto let zelo dejavna
na področju mladinske politike. Leta 2001 je bila sprejeta Bela knjiga s predlogi
ukrepov za spodbujanje aktivnega državljanstva med mladimi, predvsem povezano z
aktivno participacijo mladih v družbenem in političnem življenju, informiranjem
in svetovanjem za mlade, prostovoljnim delom in boljšim poznavanjem mladine. Na
tej osnovi je Svet ministrov sprejel številne dokumente, s katerimi je
opredelil način evropskega sodelovanja ter podal osnovne smernice in skupne
cilje. V letu 2005 je Evropski svet kot odziv na vse večje probleme, s katerimi
se srečujejo mladi pri izobraževanju, na trgu dela in tudi sicer v družbi,
sprejel Evropski pakt za mlade kot aneks k takratni strategiji gospodarskih in
socialnih reform (Lizbonska strategija) ter pozval države članice k nujnosti
sprejetja ukrepov za zaposlovanje mladih, usposabljanje in izobraževanje (za
potrebe zaposlovanja) in preprečevanje konfliktnih situacij med obveznostmi
dela in družinskega življenja.
Nov zagon je evropska mladinska politika
dobila v letu 2009, ko so ministri, odgovorni za mladino, sprejeli novo
resolucijo o prenovljenem okviru evropskega sodelovanja na področju mladine, ki
vse države članice poziva k ustvarjanju več priložnosti za vse mlade pri
izobraževanju in na trgu dela ter spodbujanju aktivnega državljanstva,
socialnega vključevanja in solidarnosti med vsemi mladimi. Gre predvsem za
okvir usmeritev, ki državam članicam pomaga pri razvoju njihovih nacionalnih
politik, Evropska komisija pa z rednim spremljanjem izvajanja, aktivnostmi
medsebojnega učenja in izmenjave dobrih praks ter evropskimi raziskavami
mladine državam zagotavlja podporo (na primer Youth in Europe – A statistical
portrait, EU Youth report ter European Research on Youth).
Svet ministrov se je strinjal, da mora biti
mladinska politika celovita z ukrepi na vseh področjih, ki vplivajo na
življenje mladih, predvsem pa na osmih, opredeljenih v resoluciji:
izobraževanje in usposabljanje, zaposlovanje in podjetništvo, zdravje in dobro
počutje, participacija, prostovoljne dejavnosti, socialna vključenost, mladi po
svetu ter ustvarjalnost in kultura. Ob tem so ministri soglašali, da je treba
podpirati tako tipično mladinska področja, in tam neformalno učenje,
participacijo in prostovoljne dejavnosti, mladinsko delo, mobilnost in
obveščanje, kot tudi zagotoviti medsektorsko sodelovanje in usklajevanje
različnih ukrepov.
Mladinska politika se podobno umešča tudi v
okvir razvoja drugih strategij Evropske unije. Predvsem velja omeniti
strategijo Evropa 2020, novo gospodarsko strategijo za rast in delovna mesta,
ki predlaga tri tesno povezana prednostna področja: premišljeno rast,
trajnostno rast in vključujočo rast.
Ena pomembnejših pobud strategije Evropa
2020 je t. i. vodilna pobuda »Mladi in mobilnost«, ki izpostavi prav mlade kot
tisto družbeno skupino, ki ima bistveno vlogo pri doseganju ciljev gospodarske
strategije. Kakovostno izobraževanje in usposabljanje, učinkovito vključevanje
na trg dela in večji obseg mobilnosti mladih so ključni dejavniki za
izkoriščanje potenciala vseh mladih. S pobudo »Mladi in mobilnost« je poleg
tega treba omogočiti mladim, katerih možnosti so omejene in/ali ki so
izpostavljeni tveganju socialne izključenosti, bogatejše poklicne poti in učne
možnosti za boljše življenjske razmere. Ti mladi morajo imeti zlasti koristi od
številnejših možnosti za neformalno in priložnostno učenje ter okrepljenih
mehanizmov za priznavanje in potrjevanje takšnega učenja v nacionalnih okvirih
kvalifikacij.
Pametna in vključujoča rast je odvisna od
ukrepov v okviru celotnega sistema vseživljenjskega učenja, katerih namen je
razvoj ključnih kompetenc in kakovostnih učnih rezultatov v skladu s potrebami
trga dela. Za prehod mladih od izobraževanja na trg dela je treba omogočiti
pridobivanje učnih izkušenj na delovnem mestu in lažji vstop na trg dela.
Evropsko sodelovanje na področju mladine in
pobuda »Mladi in mobilnost« imata številne stične točke, predvsem je obema
skupen poziv k medsektorskemu usklajevanju in sodelovanju, saj Evropska
komisija ugotavlja, da je treba razširiti in obogatiti učne možnosti za mlade
kot celoto ter pri tem odpreti pridobivanje znanj in spretnosti z neformalnim
izobraževanjem. Prispevek mladinskega sektorja je jasen, predvsem v tistem
delu, ki ponuja mladim neformalno in priložnostno učenje. Oba politična okvirja
pravzaprav mobilizirata politično moč in orodja, kar naj bi mladim zagotovilo
nove in enake možnosti v družbi.
Poleg pobude »Mladi in mobilnost« sta
pomembni tudi Agenda za nove spretnosti in dela (Agenda for new skills and
jobs) ter pobuda Evropske platforme proti revščini in socialni izključenosti
(European platform against poverty and social exclusion). Obe sta poleg pobude
»Mladi v gibanju« sestavni del Strategije Evropa 2020. Ravno tako velja omeniti
pobudo Priložnosti za mlade (Youth Opportunities Initiative), ki je bila
predstavljena leta 2011 in gradi tako na pobudi Mladi v gibanju kot Agendi za
nove spretnosti in dela, ter pobudo Communication on a Youth Employment
Package, ki je bila predstavljena 5. decembra 2012, ter zadnjo pobudo,
objavljeno decembra 2012, imenovano Za zaposlovanje mladih (Moving Youth into
Employment, COM(2012) 727 final).
Na Uradu RS za mladino smo podlage za
nacionalni program pričeli pripravljati že v letu 2009. Na področju
raziskovanja mladine smo v Sloveniji žal beležili velik primanjkljaj, saj po
letu 2000 ni bilo opravljene nobene celovite raziskave o slovenski mladini. Ker
priprava nacionalnega programa, ki ne bi bil utemeljen v analizah in
raziskavah,1 temveč na pavšalnih sodbah o
željah, potrebah in problemih slovenske mladine danes in jutri, ne bi bila
smiselna, smo proračunska sredstva usmerili v izdelavo analiz in raziskav. Leta
2009 je tako Inštitut RS za socialno varstvo pripravil analizo Med otroštvom in
odraslostjo – Analiza položaja mladih v Sloveniji 2009, Statistični urad RS pa
prvi celovit statistični pregled o mladih v Sloveniji z naslovom Mladi v Sloveniji.
V letu 2010 smo raziskovalno dejavnost še okrepili ter pridobili dodatne
analize in raziskave, in sicer:
-       
analizo Matrika ukrepov državnih organov na področju mladinske politike,
katere cilj je bil, da se opravi evalvacija uspešnosti javnih politik pri reševanju
določenih problemov mladine;
-       
analizo Mladinsko delo in mladinska politika na lokalni ravni, katere
cilj sta bila celovit pregled in analiza stanja organiziranosti mladinskega
sektorja na lokalni ravni, instrumentov za podporo mladinskega dela ter
standardov mladinske politike na lokalni ravni v luči priprav na oblikovanje
nacionalnega programa za mladino;
-       
ter ključno raziskavo Mladina 2010. Gre za prvo obsežno raziskavo po
letu 2000, ki nam daje možnost, da nacionalni program za mladino utemeljimo
tudi na znanstvenih izsledkih, obenem pa nam ponuja ključne odgovore o
spremembah slovenske mladine od leta 2000 (in tudi pred tem) do leta 2010 ter
statistične in mednarodne primerjave.
Temeljni cilj nacionalnega programa je
zagotoviti usklajeno izvajanje enotnega in pregledno urejenega sistema
medresorskih prioritet in ukrepov, ki naj izboljša razmere oziroma ponudi
rešitve problemov na ključnih točkah, kot so jih identificirali raziskovalci v
zgoraj navedenih analizah in raziskavah ali pa so bili identificirani v javni
razpravi. Značilnost nacionalnega programa za mladino je, da je to t. i.
horizontalni program – združuje ukrepe s področij, ki so v pristojnosti
različnih ministrstev, da bi tako ustvaril neko novo kakovost, zagotovil
njihovo usklajenost in vidnost.
Nacionalni program zajema naslednja
področja:
-       
izobraževanje,
-       
zaposlovanje in podjetništvo,
-       
bivanjske razmere mladih,
-       
zdravje in dobro počutje,
-       
mladi in družba ter pomen mladinskega sektorja ter
-       
kultura, ustvarjalnost, dediščina in mediji.
Nacionalni program za mladino bo obsegal
obdobje 9 let, spremljali pa ga bodo t. i. izvedbeni načrti (sprejme jih Vlada
RS), ki bodo splošne cilje in usmeritve tega programa po zgornjih področjih
zasledovali s specifičnimi ukrepi. Vsakokratni izvedbeni načrt bo usklajen s
proračunom Republike Slovenije. Ključni element nacionalnega programa za
mladino so splošni cilji po področjih. Za vsak cilj sta določena merilo
uspešnosti in pričakovani razvojni učinek, ki naj bi ga doseganje cilja imelo.
Cilj se dosega z aktivnostmi/ukrepi znotraj prioritetnih podpodročij, katerih
učinkovitost in uspešnost se merita s kazalniki, oblikovanimi za vsako
prioritetno podpodročje posebej. Za vse ukrepe, ki so v pristojnosti različnih
ministrstev in vladnih služb, so določeni finančni načrt in obdobje ter rok
izvedbe. Uspešnost izvedbenega načrta merijo t. i. izvedbeni kazalniki ali
kazalniki učinkov, ki so oblikovani za vsak izvedben ukrep posebej. Nacionalni
program za mladino je skladen z zahtevami dokumentov, ki urejajo pripravo strateških
dokumentov države (na primer Uredbe o dokumentih razvojnega načrtovanja in
postopkih za pripravo predloga državnega proračuna (Uradni list RS, št. 54/10)).
1.3 Ključne usmeritve nacionalnega programa
Spričo dejstva, da se je v zadnjih
desetletjih pomembno spremenila logika delovanja vseh področij, ki vplivajo na
kakovost življenja mladih (to velja tako za širše družbeno okolje, družinske
odnose, izobraževanje, pogoje na trgu delovne sile in sistem blaginje kot za
naravno okolje in gospodarski sistem), je življenje mladih danes vse bolj
zaznamovano z negotovostjo in z nujnostjo iskanja uspešnih strategij za uspešno
obvladovanje tveganj, s katerimi se na svojih življenjskih poteh srečujejo.
Z objektivnim naraščanjem zahtevnosti in
tveganosti prehodov iz otroštva v odraslost narašča subjektivno zavedanje
mladih o nujnosti pridobitve čim večjega socialnega in izobrazbenega kapitala.
To se kaže v procesu podaljševanja izobraževanja, ki se pojavlja kot odziv na
pričakovano negotovost na (mladinskem) trgu delovne sile. Tu so namreč mladi
izpostavljeni negotovosti v obliki velike prožnosti, ki posledično povzroča
zmanjšano sposobnost polne ekonomske in socialne osamosvojitve. Iz tega izhaja
tudi pereča stanovanjska problematika; na tem področju so mladi posebej
ranljiva družbena skupina in od reševanja teh težav je pomembno odvisna
zmožnost mladih, da si ustvarijo lastno družino. Zdi se, da je svet, v katerem
živijo mladi, čedalje bolj kompleksen in prežet z novimi tveganji. Mladi se
morajo uspešno spopadati s temi tveganji, saj je od tega odvisna uspešnost
njihovega prehoda v odraslost. Tudi zato je v nacionalnem programu za mladino
smiselno opredeliti ključne usmeritve in krovne smernice, ki naj bodo vodilo
pri lajšanju prehodov mladih v odraslost in ki naj se vselej upoštevajo ob
oblikovanju in izvajanju obstoječih javnih (mladinskih) politik.
Te usmeritve so:
1.     
z izobraževanjem in usposabljanjem, tako formalnim kot neformalnim,
zagotoviti mladim boljše možnosti,
2.     
na podlagi politike zaposlovanja omogočiti mladim zagotovitev lastne
ekonomske in socialne varnosti ter jim tako omogočiti pogoje za lažje
osamosvajanje,
3.     
zagotoviti mladim participacijo pri zanje pomembnih javnih politikah (na
vseh družbenih področjih) in resničen vpliv na odločanje o njih,
4.     
nameniti posebno pozornost zagotavljanju enakih možnosti med spoloma in
preprečevanju diskriminacije,
5.     
nameniti posebno pozornost dejavnikom tveganja, ki povzročajo revščino
in socialno izključenost med mladimi,
6.     
slediti načelom trajnostnega razvoja,
7.     
slediti načelom medgeneracijskega sodelovanja oziroma zagotoviti večjo
medgeneracijsko solidarnost.
8.     
nameniti posebno pozornost zdravju in dobremu počutju mladih ter
neenakostim v zdravju,
9.     
zagotoviti mladim varen začetek poklicne poti.
Krovne smernice oblikovanja mladinske politike
v Sloveniji:
1.     
usmerjeno in neprekinjeno vlaganje sredstev in pozornosti v mlade ter
njihovo doseganje avtonomije,
2.     
zagotavljanje obravnave mladih kot prioritetne družbene skupine v vseh
sektorskih javnih politikah,
3.     
vzpostavljanje medsektorskega sodelovanja pri oblikovanju in
implementaciji mladinske politike,
4.     
poenotenje pojmovanja ciljne skupine mladih kot posameznikov, starih od
15 do 29 let, ki v družbi predstavljajo depriviligirano skupino, v vseh javnih
politikah,
5.     
vključevanje mladih v strateško načrtovanje, vrednotenje in
implementacijo mladinske politike na lokalni in nacionalni ravni,
6.     
zagotavljanje pogojev za učenje in priložnosti za pridobivanje izkušenj
z namenom omogočiti mladim razvoj znanj, spretnosti in kompetenc, ki jih
potrebujejo za polno vključevanje na trg dela in v civilno družbo in ki
povečujejo njihovo odpornost proti možnim družbenim, gospodarskim in okoljskim
tveganjem v prihodnosti, ter zagotavljanje pogojev za neformalno in
priložnostno učenje z okrepljenimi mehanizmi za priznavanje in potrjevanje
takšnega učenja v nacionalnih okvirih kvalifikacij,
7.     
vzpostavljanje sistema, ki omogoča preverjanje učinkovitosti mladinske
politike in odkrivanje pomanjkljivosti v ukrepih te politike, ki se pojavijo
bodisi pri nekaterih skupinah mladih, na določenih geografskih območjih ali ob
določenih življenjskih razmerah,
8.     
odpravljanje pomanjkljivosti v ukrepih mladinske politike,
9.     
spodbujanje priprave strategij za mlade v lokalnih skupnostih, v
sodelovanju z mladimi in po smernicah tega programa.
1.4 Spremljanje nacionalnega programa za mladino
Da bi bil lahko nacionalni program za
mladino učinkovit in bi v polnosti dosegal svoje cilje, ob tem pa upošteval
lastne usmeritve in smernice, je treba vzpostaviti in razviti ustrezne
institucionalno-sistemske mehanizme za njegovo spremljanje in evalvacijo. To
velja tudi za celotno polje mladinskih in drugih javnih politik, ki vplivajo na
položaj mladih posredno. Mladinsko politiko lahko definiramo kot zavezo »države
k izboljšanju položaja mladih v družbi. Ta zaveza mora temeljiti na nacionalnem
dialogu in plodnem partnerstvu vseh relevantnih deležnikov. Mladinska politika
v praksi opredeljuje cilje, strategije, konkretne korake, ciljne skupine,
časovni okvir, spremljanje in evalvacijo.« (Youth Policy – Here and Now, 2005.)
V skladu s to definicijo morata spremljanje
in evalvacija postati sestavni del mladinskih politik oziroma širših
nacionalnih mladinskih strategij kot tudi nacionalnega programa za mladino in
morata tvoriti spremljevalni sistem tega programa, ki bo zagotavljal relevantne
povratne informacije o njegovi uspešnosti oziroma neuspešnosti.
Šele
vzpostavitev takšnega sistema zagotavlja namreč, da so odločitve glede
oblikovanja in izvajanja javnih politik na mladinskem področju utemeljene na
znanju in točnih statističnih informacijah – zagotavlja t. i. »na znanju
temelječe odločanje o javnih politikah«. Da bi kazalniki čim bolj celostno
merili spreminjanje položaja mladih v družbi, jih je treba razdeliti v tri
skupine, od katerih ima vsaka svoje značilnosti (Agency for Fundamental Rights,
2009):
a)    
Kazalniki vpliva
Ti kazalniki
se nanašajo na obstoj zakonodaje in njenih instrumentov kot tudi na
institucionalno ureditev in proračunske mehanizme, ki so potrebni za
uresničitev zavez iz nacionalnih politik oziroma nacionalnega programa za
mladino. Osredotočajo se na nacionalno zakonodajo, ki ureja področje določenih
pravic, in na (ne)spoštovanje zavezujočih mednarodnih dokumentov s področja
človekovih pravic. Služijo lahko kot odlično orodje za postavitev vmesnih
ciljev pri uresničevanju programa ali politik oziroma pri oblikovanju t. i.
akcijskih načrtov za doseganje končnih ciljev.
b)    
Kazalniki učinkov
Služijo za
spremljanje procesa implementacije mladinskih politik oziroma nacionalnega
programa za mladino na različnih področjih in se osredotočajo na doseganje
vmesnih ciljev. Merijo torej uspešnost aktivnosti javnih politik v procesu
uresničevanja sprejetih obvez v mladinskih politikah oziroma nacionalnem
programu za mladino. Odgovarjajo na vprašanje, v kolikšni meri je neka javna
politika (oziroma nacionalni program) izvedena glede na zastavljene cilje.
c)    
Kazalniki rezultatov
Ti kazalniki merijo rezultate politik,
ukrepov in strategij države pri uresničevanju zavez iz nacionalnega programa.
Poleg tega merijo, ali se je izboljšal položaj mladih in kako, v središče
merjenja pa so postavljeni tako pozitivni kot tudi negativni trendi. Poudariti
je treba, da kazalniki rezultatov v našem primeru ne merijo končnih izidov
oziroma dolgoročnih vplivov različnih javnih politik, ampak se osredotočajo na
kratkoročne učinke različnih aktivnosti za uresničevanje nacionalnega programa
oziroma na merjenje vmesnih ciljev. Tako zasnovani kazalniki so lažje merljivi
in posledično pripomorejo k lažjemu merjenju dolgotrajnih učinkov mladinskih
politik oziroma (širše) nacionalnega programa za mladino.
Uporaba kombinacije teh vrst kazalnikov, ki
bodo temeljili na prej omenjenem »oblikovanju javnih politik, temelječem na
dokazih«, ter bodo jedro sistema spremljanja in evalviranja nacionalnega
programa za mladino, bo omogočila ocenjevanje (ne)želenih učinkov določenih
ukrepov oziroma spremljajočega izvedbenega načrta za izvajanje nacionalnega
programa za mladino, ki bo pripravljen in usklajen z vsakokratnim sprejetim
proračunom Republike Slovenije. Spremljanje in evalvacija nacionalnega programa
za mladino bo odgovornost Urada RS za mladino in predvidoma tudi Inštituta RS
za socialno varstvo.
Na podlagi poročanja nosilcev in
sodelujočih ministrstvo, pristojno za mladino, o uresničevanju nacionalnega
programa za mladino skladno s šestim odstavkom 16. člena ZJIMS poroča Svetu
Vlade RS za mladino, ki lahko na tej podlagi poda pripombe in predloge za
izboljšanje uresničevanja Nacionalnega programa.
2 PODROČJE 1: IZOBRAŽEVANJE
2.1 Utemeljitev pomembnosti področja
Mladi se v izobraževalni sistem vključujejo
zaradi pridobivanja znanja in sposobnosti, na podlagi katerih bodo lahko
kasneje na trgu delovne sile pridobili zaposlitev ter si tako zagotovili
dostojen socialni in ekonomski položaj v družbi. Izobraževanje je torej pogoj
za zaposlovanje mladih, hkrati pa izobraževanje v duhu vseživljenjskega učenja
(pridobivanja raznovrstnih kompetenc) omogoča boljšo prilagodljivost mladih
pogosto nepredvidljivim razmeram na trgu delovne sile. Na ta način igra
izobraževanje ključno vlogo pri osamosvajanju mladih, hkrati pa pospešuje
njihov osebnostni razvoj in služi uresničevanju njihovih življenjskih ciljev
ter učnih in raziskovalnih potencialov, njihove kreativnosti, inovativnosti in
trajnostnega razvoja družbe. Za zagotavljanje slednjega pa je pomembno tudi
globalno učenje, kamor se uvrščajo vsebine, kot so izobraževanje o razvoju,
izobraževanje za človekove pravice, medkulturno izobraževanje, okolje in
trajnostni razvoj, kultura varnosti, izobraževanje za mir in preprečevanje
konfliktov, vloga civilne družbe, neenakost in drugo. Posebej velja izpostaviti
izobraževanje o trajnostnem razvoju in izobraževanje za človekove pravice.
Sistematičen pristop k izobraževanju za trajnostni razvoj ima pozitivne učinke
tako na doseganje trajnostnega razvoja kot na boljšo kakovost življenja mladih
tudi v kasnejših obdobjih življenja. Izobraževanje za človekove pravice kot
sestavni del vsakršnega formalnega in neformalnega izobraževanja je
nepogrešljiv in ključen element za učinkovito in celostno promocijo človekovih
pravic, ki so podlaga za strpno družbo.
Izobraževanje (formalno in neformalno) mora
mladim zagotavljati širino in posledično kakovost življenja, ki ni odvisna le
od zaposlitve, ampak tudi od tega, kaj posameznik v življenju počne poleg
službe. Za vse to je danes izjemnega pomena tudi informacijska in digitalna pismenost,
ki je za vsakega človeka čedalje večjega pomena, ne glede na poklic in službo,
ki jo opravlja.
Kakovostno in učinkovito izobraževanje
mladih je usmerjeno k pridobivanju visoke ravni znanja, kar prinaša kakovostno
izobraženo delovno silo. Kakovostno izobražena delovna sila pomembno vpliva na
razvoj gospodarstva, saj izboljšuje njegovo konkurenčnost in učinkovitost ter
vanj vnaša inovacije in druge pomembne vidike razvoja, kot sta socialni in
okoljski. Posledično se v državi okrepi tudi družbena blaginja in izboljša
kakovost življenja. Izobraževanje je torej na ta način pomembna naložba, ki
lahko družbi prihrani marsikatero negativno posledico nepredvidljivih razmer v
gospodarstvu.
Institucionalno izobraževanje zajema vse
večji delež življenja današnjih ljudi in je postalo univerzalni družbeni način
priprave za odraslost ter socializacije otrok in mladostnikov. Že več
desetletij je osnovna ugotovitev vseh statističnih pregledov na področju
izobraževanja, da se šolanje širi in agregatno podaljšuje. Množičnost rednega
izobraževanja se je, tudi v primerjavi s povprečjem EU27, v zadnjih 10 letih v
Sloveniji občutno povečala (Lavrič in dr., 2010).
Tako podatki za Slovenijo kažejo, da je
splošna vključenost v izobraževalni sistem v starostni kategoriji 15–24 let
69,7-odstotna, kar je za 10,4 odstotne točke nad povprečjem EU. Prav tako je v
Sloveniji v primerjavi z drugimi evropskimi državami visoka vključenost tudi v
terciarno izobraževanje. Izpostaviti je treba, da je v Sloveniji trend
naraščanja vključenosti hitrejši od povprečja EU. K »masivizaciji« terciarnega
izobraževanja prispeva tudi sama dostopnost te ravni izobraževanja. Zato ni
presenetljivo, da so razlike v vključenosti glede na izobrazbo in poklic
staršev manjše kot v drugih evropskih državah (Eurostudent III 2006/2007).
Graf 2:
Vključenost mladih (20–24 let) v terciarno izobraževanje, v obdobju 1999–2010,
Slovenija in EU27
Vir: Eurostat in podatki raziskave Mladine 2010.
Visoka vključenost v izobraževalni sistem
pa še ne zagotavlja lahkega prehoda v zaposlitev. Mladi so na trgu delovne sile
zaradi pomanjkanja delovne zgodovine, delovnih izkušenj in strukture
povpraševanja po delovni sili ter zaradi neprilagojenosti sistemov socialnega
varstva novi družbeni realnosti še posebej ranljivi, zato obstaja večje
tveganje, da bodo prav oni postali del družbene margine (ne pa skupine na trgu
delovne sile, ki so vanj že trdno integrirane). V skladu s tem in pa dejstvom,
da je trg delovne sile osrednje področje zagotavljanja materialne in socialne
varnosti, se povečuje tako družbeni kot tudi osebni pritisk na pridobitev čim
večjega izobrazbenega kapitala, ki se kaže v tem, da si mladi želijo pridobiti
tem boljši »startni« položaj pri vstopu na trg delovne sile in zagotovitev tem
boljšega položaja na njem, da bi se izognili naraščajočim stopnjam
brezposelnosti in slabši kakovosti zaposlitev. Ob tem pa je treba omeniti, da
je nadaljevanje študija postalo tudi t. i. izhod v sili za nekatere diplomante,
ki na trgu dela ne vidijo realnih možnosti za zaposlitev, zato sama visoka
vključenost v terciarno izobraževanje lahko prinaša tudi določene kratkoročne
slabosti, predvsem glede neusklajenosti ponudbe in povpraševanja na trgu dela.
Vendar le visoko izobražena populacija dolgoročno vodi v napredek družbe in k
približevanju ambicioznim ciljem, ki smo si jih zastavili. Ohraniti je treba
visoko vključenost prebivalstva v izobraževanje, ob tem pa spodbujati zgodnje
karierno svetovanje in s tem poklicno usmerjenost.
Na položaj mladih na trgu dela dolgoročno
vplivajo tudi demografska gibanja. Kljub neprekinjeni rasti števila prebivalcev
(do leta 2009 predvsem kot posledica povečanega selitvenega prirasta, od leta
2006 pa tudi kot posledica ponovnega pozitivnega naravnega prirasta) se število
mladih v Sloveniji zmanjšuje že dobrih 10 let. Vzrok je neprekinjeno
zmanjševanje števila rojstev v obdobju 1980–2003 (z izjemo leta 2000), ponovni
porast števila rojstev od leta 2004 pa bo na ponovno povečevanje števila
mladega prebivalstva vplival šele po letu 2020 (UMAR: Ekonomski izzivi 2012:
72).
Takšnega delovanja pa ni zaznati, ko gre za
mobilnost mladih. Tako je delež mednarodno mobilnih študentov v Sloveniji pod
evropskim povprečjem in v časovnem smislu dokaj stabilen. Trend naraščanja je
mogoče zaznati le v okviru programa Erasmus, v katerega pa je bil leta 2008 še
vedno vključen manj kot odstotek študentske populacije. Raziskava Mladina 2010
v zvezi s tem ugotavlja, da gre pri tem za mešanico objektivnih in subjektivnih
dejavnikov, pri čemer velja, da prevladujejo prvi (prenizke finančne spodbude,
premalo promocije potencialnih koristi, nepriznavanje v tujini opravljenih
obveznosti, odgovornost do obveznosti, ki študente vežejo na domače okolje)
(Lavrič in dr., 2010: 2392). Študentom je treba olajšati mobilnost. V prvem
koraku z učinkovitim in jasnim sistemom priznavanja opravljenih obveznosti v
času mobilnosti, v drugem pa s finančno spodbudo.
Omeniti velja tudi izsledke raziskave
Evropske fundacije za izboljšanje življenjskih in delovnih razmer (Eurofound),2 ki jih je upoštevala tudi Evropska komisija pri pripravi paketa
priporočenih ukrepov »Communication on a Youth Employment Package«. Podatki
Eurostatove ocene za leto 2010 namreč kažejo, da v EU 12,9% mladih med 15. in
24. letom starosti ni imelo zaposlitve oziroma niso bili vključeni v
izobraževanje ali usposabljanje. To pomeni približno 7,5 milijona mladih. Poleg
tega obstaja še 6 milijonov »starejših pripadnikov skupine NEET (mladi, ki niso
ne zaposleni, niti vključeni v izobraževanje ali usposabljanje)«, starih od 25
do 29 let. Število oseb, ki niso niti zaposlene niti vključene v izobraževanje
ali usposabljanje, se sicer zelo razlikuje med posameznimi državami članicami
EU, a se je po začetku krize močno povečalo povsod – razen v Luksemburgu. V
Sloveniji 9,4% mladih med 15. in 29. letom starosti ni imelo zaposlitve oziroma
ni bilo vključeno v izobraževanje ali usposabljanje.
Eurofound ugotavlja, da populacija NEET ni
homogena, saj so med njimi tako mladi brezposelni (kratko- in dolgoročno),
mladi, ki ne morejo delati zaradi invalidnosti ali družinskih obveznosti, ter
mladi, ki so izključeni iz družbe ali se bojijo vstopa na trg dela zaradi
neuspešnih poskusov v preteklosti. Kljub raznolikosti skupine NEET pa imajo
njeni pripadniki tudi nekaj pomembnih skupnih lastnosti:
1.     
človeškega kapitala si ne povečujejo po formalnih kanalih;
2.     
bolj verjetno je, da se bodo srečali z več oblikami prikrajšanosti, kot
so invalidnost, nizka stopnja izobrazbe, priseljensko poreklo ali revno
družinsko okolje;
3.     
bolj verjetno je, da so stalno brezposelni ali je njihova zgodovina
udeležbe na trgu dela skromna.
Poleg očitnega tveganja, da se izgublja
potencial tolikšnega števila mladih, ki niso niti zaposleni niti vključeni v
izobraževanje ali usposabljanje, njihovo visoko število prinaša še druge
škodljive posledice za družbo in gospodarstvo. Obdobja, ko je posameznik del
skupine NEET, se povezujejo z najrazličnejšimi negativnimi posledicami zanj,
kot so osamitev, negotova in slabo plačana zaposlitev, ukvarjanje s kriminalom
ter težave na področju duševnega in telesnega zdravja. Vse to pa ni težava
zgolj za posameznika, ceno plačujeta tudi družba in gospodarstvo, zaradi česar
je število pripadnikov skupine NEET izziv za celotno družbo.
Eurofound je izdelal oceno škode, ki so jo
gospodarstva držav članic EU utrpela v letu 2008 zaradi odsotnosti pripadnikov
skupine NEET s trga dela, in sicer naj bi ta znašala 2,3 milijarde evrov na
teden oziroma približno 119,2 milijarde evrov na leto, kar ustreza približno 1%
skupnega BDP držav članic. Skupni znesek se razdeli na 110,4 milijarde evrov
izpada družbenega prihodka, ki bi ga v obliki prispevkov vplačali pripadniki
skupine NEET, in 8,8 milijarde evrov več izplačanih socialnih transferjev. Med
posameznimi državami največ na letni ravni plačujeta Italija (25 milijard
evrov) in Francija (17 milijard evrov), najvišjo ceno glede na delež BDP pa
plačujeta Irska in Bolgarija (več kot 2% BDP), sledi jima Italija. Eurofound
ocenjuje, da so v Sloveniji tovrstni stroški znašali 342 milijonov evrov
oziroma 0,92% BDP.
2.2 Cilji in podpodročja
Cilji in podpodročja v okviru področja
izobraževanja so usklajeni oziroma jih lahko umestimo v t. i. drugo
razvojno-investicijsko prioriteto, tj. učinkovito ustvarjanje, dvosmerni pretok
znanja za gospodarski razvoj in kakovostna delovna mesta, bolj specifično pa
pod podprioriteto izboljšanje kakovosti izobraževanja in spodbujanje
vseživljenjskega učenja, ki je ena izmed petih prioritet Državnega razvojnega
programa Republike Slovenije za obdobje 2007–2013 (v nadaljevanju DRP
2007–2013). DRP 2007–2013 je pripravljen na podlagi Uredbe o dokumentih
razvojnega načrtovanja in postopkih za pripravo predloga državnega proračuna in
proračunov samoupravnih lokalnih skupnosti (Uradni list RS, št. 44/07),
vsebinsko pa izhaja iz strateškega dokumenta razvojnega načrtovanja Strategija
razvoja Slovenije, ki zajema vizijo dolgoročnega razvoja države. Izpostavljamo
tudi, da so cilji usklajeni z Resolucijo o Nacionalnem programu visokega
šolstva 2011–2020 (v nadaljevanju: ReNPVŠ11-20). Hkrati so cilji skladni s
predlaganimi izhodišči in usmeritvami nastajajoče Strategije razvoja Slovenije
za obdobje 2014–2020, saj je v okviru opredeljenih prioritet kot bistveno za
gospodarski razvoj identificirano tudi področje zaposlovanja in usposabljanja
(mladi in starejši). Za vsa tri identificirana področja (poleg zaposlovanja in
usposabljanja (mladi in starejši) še mala in srednja podjetja ter raziskave in
razvoj ter inovacije) naj bi bilo namenjenih 50% razvojnih sredstev, ki bodo
razpoložljiva do leta 2020. Poleg tega Izhodišča za pripravo Strategije razvoja
Slovenije za obdobje 2014–2020 kot eno izmed prioritet izpostavljajo znanje.
Prav tako so cilji in podpodročja
nacionalnega programa za mladino na področju izobraževanja usklajeni s ključnim
razvojnim dokumentom EU, in sicer Evropo 2020: Strategija za pametno,
trajnostno in vključujočo rast. Te cilje je moč umestiti pod t. i. vodilni
pobudi3 »Mladi in mobilnost« in »Program za
nova znanja in spretnosti in nova delovna mesta«, ki se v svojem bistvu
nanašata na izboljševanje evropskih izobraževalnih sistemov, da bi ti lahko
postali bolj privlačni in uspešni v mednarodnem okolju, zagotavljali boljšo
izobrazbo in posledično izboljševali položaj mladih na trgu delovne sile in
lažjo prilagoditev na nove pogoje na spreminjajočih se trgih delovne sile.
2.2.1 CILJ: Izboljšanje kompetenčne
opremljenosti mladih
Merilo: dvig
stopnje zaposlenosti mladih

stopnja zaposlenosti mladih 15–24 (EU27: 34,1 SI: 34,1
  EUROSTAT 2010)
stopnja zaposlenosti
  mladih 25–29 (EU27: 72,2 SI: 75,7 EUROSTAT 2010)

Pričakovani razvojni učinek: zagotovitev
lažjega vstopanja mladih na trg dela
PRIORITETNO PODPODROČJE 1: vzpostavitev
celostnega priznavanja neformalnih oblik znanj in izkušenj ter povezovanje
formalnega in neformalnega izobraževanja
Nosilec: MIZŠ
Sodelujoči: MDDSZ, mladinski sektor,
visokošolske institucije, socialni partnerji
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: uvrstitev problema nepriznavanja
neformalno pridobljenih znanj in spretnosti na dnevni red političnega odločanja
Kazalnik: uvedba statusa mladinskega
delavca ali mladinskega voditelja na srednjih šolah in fakultetah (po zgledu
statusa športnika, kulturnika)
Kazalnik: upoštevanje aktivnega sodelovanja
v organizacijah v mladinskem sektorju kot del opravljenih obveznih izbirnih
vsebin v šolah
Razvoj trajnostne družbe znanja temelji na
vseživljenjskem učenju, ki omogoča prilagajanje visoki dinamiki ekonomskih in
socialnih razmer, ter na krepitvi ključnih kompetenc, ki so splet znanj in
veščin, na podlagi katerih ljudje uresničujejo svoje življenjske cilje,
samostojno delujejo in bogatijo družbo kot aktivni in odgovorni državljani.
Izobraževanje mladih v družbi znanja in za trajnostni razvoj naj bi bilo torej
usmerjeno k spodbujanju vseživljenjskega učenja in pridobivanju ključnih
kompetenc, čemur se mora izobraževalni sistem primerno prilagoditi. Formalno
izobraževanje lahko v tem okviru mladim ponudi le del potrebnih znanj in
spretnosti v omejenem časovnem obdobju, medtem ko neformalno izobraževanje
zaradi svoje narave in načina delovanja izvajalcev ponuja kakovostne načine
pridobivanja preostalih ključnih kompetenc vse življenje. Med drugim je
relevantno tudi za spreminjanje obstoječih privzgojenih vzorcev ravnanja v
smeri trajnostnih praks. Za celovito izobraževanje mladih je tako prvenstvenega
pomena prav povezovanje obeh stebrov izobraževanja. Njun komplementarni odnos
lahko mladim lažje zagotovi uspešno osamosvajanje, večjo zaposljivost,
osebnostni in poklicni razvoj ter višjo kakovost življenja. Nekateri
inštrumenti, kot na primer sistem nacionalnih poklicnih kvalifikacij, so sicer
razviti in dobro delujejo, vendar je bil ta inštrument razvit predvsem za
uporabo na trgu dela za odrasle, ki so že vključeni na trg dela. Poleg
nacionalnih poklicnih kvalifikacij obstajajo tudi drugi pobude in inštrumenti,
ki pa so bili razviti posebej za mlade, na primer Nefiks, Youthpass, Moje
izkušnje in drugi.
Pridobivanje neformalnih oblik znanja in
izkušenj je v obdobju »masivizacije« terciarnega izobraževanja pomembno tudi z
vidika konkurenčnih prednosti mladih na trgu delovne sile. Družba in
gospodarstvo morata zato več pozornosti nameniti priznavanju neformalnih oblik
znanj in izkušenj. V nasprotju s formalnim izobraževanjem, ki se konča s
pridobitvijo formalno in javno veljavne izobrazbe oziroma poklicne
kvalifikacije, je neformalno izobraževanje oziroma njegov končni rezultat
definirano precej bolj ohlapno. Tu gre predvsem za pridobivanje veščin, poglabljanje
znanja, pridobljenega s formalnim izobraževanjem, ki ima za namen povečanje
kompetenc posameznika ter poteka na prostovoljnem temelju in zunaj formalnega
izobraževalnega sistema. Zato neformalno izobraževanje opravlja pomembno
komplementarno funkcijo formalnemu izobraževanju, saj ga dopolnjuje s širokim
naborom znanja in veščin, ki je pomemben tako za osebnostni razvoj mladih kot
tudi za njihovo uspešnost na samem trgu delovne sile (Boljka, 2011: 32).
Koncept neformalnega izobraževanja je v
slovenski družbi manj prepoznaven in posledično premalo cenjen. Udeležencem,
zlasti mladim, ki so aktivni v organizacijah v mladinskem sektorju, to ne
prinaša formalnih certifikatov oziroma višanja stopnje izobrazbe. Formalni
certifikati pa so v slovenski družbi še posebno cenjeni. Vsaka vključenost v
mladinsko delo sicer mladim ne omogoča nujno razvoja ključnih kompetenc, ki jih
delodajalci iščejo in cenijo, vendar pa so organizacije v mladinskem sektorju
lahko prostor, kjer mladi te kompetence razvijejo do stopnje, da so dovolj
fleksibilne in prenosljive na vsa področja delovanja mladega človeka.
Tiste obštudijske dejavnosti, ki jih
organizirajo univerze in druge visokošolske institucije ali druge organizacije
in jih visokošolske institucije prepoznajo kot relevantne za pridobivanje
raznovrstnih kompetenc, lahko institucije zapišejo v prilogo k diplomi ter s
tem omogočijo pregled vseh institucionalno podprtih aktivnosti posameznika v
transparentni obliki. V prilogo k diplomi se vključijo tudi dosežki posameznikov
na mednarodnih tekmovanjih iz znanja, raziskovanja, umetnostnih dosežkov,
športa in ostalih relevantnih tekmovanjih ter drugi vrhunski dosežki.
Visokošolske institucije v te namene ne bodo oblikovale novih storitvenih
dejavnosti (ReNPVŠ11–20).
Nepriznavanje neformalnega izobraževanja s
strani države, formalnih izobraževalnih institucij in delodajalcev med drugim
povzroča tudi pomanjkanje financiranja izvajanja neformalnega izobraževanja.
Organizacije, ki neformalno izobraževanje izvajajo, zlasti organizacije v
mladinskem sektorju, so tako v veliki meri odvisne od financiranja iz naslova
razpisov. Slednji so le redko usmerjeni k sofinanciranju redne dejavnosti
organizacij in večinoma sofinancirajo posamezne projekte. Zaradi tega je
izvajanje neformalnega izobraževanja v organizacijah pogosto odvisno od
usmeritev in prioritet na eni strani države ter na drugi strani EU, kar zahteva
prilagajanje vsebin neformalnega izobraževanja, organizacijam krati avtonomijo
ter tako zmanjšuje kakovost neformalnega izobraževanja.
PRIORITETNO PODPODROČJE 2:4 zagotoviti pogoje za povečanje deleža mladih, ki končajo študij,
ter spodbujanje skrajševanja dobe študija
Nosilec: MIZŠ
Sodelujoči: socialni partnerji
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: razmerje med vpisom in
dokončanjem študija, po spolu
Kazalnik: vključenost generacije od 19. do
24. leta v terciarno izobraževanje, po spolu
Kazalnik: vključenost generacije od 25. do
29. leta v terciarno izobraževanje, po spolu
Kazalnik: povprečna doba trajanja študija,
po spolu
Če želimo, da bo povečanje števila
študentov na terciarni ravni imelo za posledico tudi zvišanje izobrazbene
ravni, moramo zmanjšati zgodnje opuščanje izobraževanja oziroma nedokončanje in
ponavljanje študija, ki je v Sloveniji v nasprotju z ugodnimi kazalniki na
srednješolski ravni v terciarnem izobraževanju še vedno na zelo visoki stopnji.
To je povezano tudi s specifičnimi ugodnostmi, ki jih nudi status študenta, in
slabim položajem mladih na trgu delovne sile. Zato je nujno uvesti nove in
izboljšati obstoječe ukrepe za preprečevanje zgodnejšega opuščanja
izobraževanja in spodbude za (hitrejše) dokončanje študija (Rakar, 2009: 37).
Ob dostopnosti in večji diverzifikaciji
terciarnega sistema je zato treba jasno in razločno urediti pomen posamezne
študijske stopnje in kvalifikacije, ki jo ta nudi. Prva študijska stopnja bo
tako nudila celovito visokošolsko izobrazbo in bo diplomantom omogočala prehod
na trg dela. Druga študijska stopnja bo nudila poglobljeno znanje in
kompetence. Pri tem pa bodo študijski programi raznoliki na prvi in drugi
študijski stopnji. Binarnost bo omogočala usmerjenost na teoretsko-raziskovalno
ali po drugi strani na strokovno področje. Horizontalna raznolikost pa bo
nudila razlikovanje med posameznimi študijskimi programi iste stopnje v
slovenskem visokošolskem prostoru tudi znotraj ene od binarnih opcij (na primer
različne orientacije programov znotraj disciplin, ki jih izvajajo različne
visokošolske institucije). Tretja študijska stopnja bo znanstvena in
raziskovalna vključno z umetnostjo in bo zagotavljala kompetence za samostojno
znanstvenoraziskovalno ali umetniškoraziskovalno delo ter akademsko
udejstvovanje. Zahtevala bo prispevek v mednarodno zakladnico znanosti ali
umetnosti in izvirno raziskovalno delo, univerze pa bodo doktorske študente
vključevale v aktivne raziskovalne programe in projekte. Vpisna merila v
doktorski študij bodo spodbujala in omogočala kakovostnejše izvajanje te vrste
študija z zagotavljanjem akademskih raziskovalnih zmogljivosti, vključno z
mentorji, ter z aktivno vključenostjo študentov v mednarodno raziskovalno
okolje. Poleg univerz bo ob izpolnjevanju visokih kriterijev znanstvene
odličnosti, doseganju zadostne kritične mase, ustrezni raziskovalni
opremljenosti, zagotovljeni interdisciplinarnosti in vrhunski kadrovski zasedbi
doktorski študij lahko izvajal tudi konzorcij javnih raziskovalnih zavodov.
Kriterije za to bo določila Nacionalna agencija za kakovost v visokem šolstvu
(NAKVIS) in jih ciklično preverjala z evalvacijo izvajanja doktorskega študija
(ReNPVŠ11–20).
PRIORITETNO PODPODROČJE 3: preprečevanje
zgodnejšega opuščanja izobraževanja pri poklicnem in strokovnem srednješolskem
izobraževanju
Nosilec: MIZŠ, Zavod RS za šolstvo, Center
RS za poklicno izobraževanje
Sodelujoči: MGRT, socialni partnerji.
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: delež populacije v starosti 18–24
let, ki ne dokonča srednješolskega izobraževanja, po spolu
Kazalnik: število srednješolcev, ki so
vključeni v prakso pri delodajalcu, po spolu
V Sloveniji je opazno prisoten pojav
zgodnejšega opuščanja izobraževanja pri poklicnem in strokovnem srednješolskem
izobraževanju. Stopnja vključenosti mladih v sistem formalnega izobraževanja
(po zaključenem obveznem osnovnem šolanju) je sicer zelo visoka (okrog
70-odstotna oziroma po nekaterih ocenah celo več kot 90-odstotna) in se giblje
celo nad evropskim povprečjem (Rakar, 2009).
Ob tem se je v obdobju 2000/01–2010/11
močno zmanjšalo tudi število vpisanih v poklicne tehniške programe, ki mladim s
končano triletno poklicno šolo omogočajo nadaljevanje izobraževanja na
terciarni ravni. Zmanjšalo se je tudi število mladih, vpisanih v štiri- in
petletne tehniške in druge strokovne programe ter v gimnazije, vendar za
bistveno manj kot v poklicne šole. Močno pa se je povečalo število vpisanih v
maturitetni tečaj. Ob takšnih gibanjih se je spremenila tudi struktura vpisanih
po vrstah programov. Močno se je zmanjšal delež, vpisanih v nižje in srednje
poklicne programe (s 27,7 v letu 2000/01 na 15,5% v letu 2010/11), precej pa
sta se povečala deleža vpisanih na gimnazije ter v štiri- in petletne tehniške
in druge strokovne programe. Zmanjšanje deleža vpisanih v nižje in srednje
poklicne programe, ki ne omogočajo neposrednega nadaljevanja izobraževanja na
terciarni ravni, je povezano tudi z nizkim ugledom poklicev z nizko in srednjo
poklicno izobrazbo5 (UMAR, 2012: 76).
Sam dostop do formalnega izobraževanja je
zaradi brezplačnosti načeloma enako omogočen vsem mladim, čeprav to zaradi vseh
drugih stroškov, ki so povezani z izobraževanjem (bivanje v drugem kraju
oziroma prevoz do kraja šolanja, prehrana, delovno gradivo ipd.), pogosto ne
velja za mlade v slabem ekonomskem položaju. V še večji meri pa je dostopnost
formalnega izobraževanja problematična za tiste mlade, ki so šolanje na kateri
koli stopnji prekinili. Slednje je mogoče pripisati med drugim neprilagojenosti
izobraževalnih procesov realnim potrebam mladih, slabemu vključevanju mladih v
oblikovanje teh procesov ter v nekaterih primerih tudi zgoraj navedenim
posrednim stroškom šolanja. Mladi si le stežka privoščijo izstop iz formalnega
izobraževalnega sistema ter kasneje ponoven vstop vanj. Brezplačnost šolanja je
starostno omejena za posamezno stopnjo izobraževanja. Poleg tega ni
vzpostavljen učinkovit sistem spodbujanja ponovnega vključevanja v
izobraževalni sistem. Nekateri programi za ponovno vključevanje v izobraževalni
sistem sicer obstajajo, vendar zlasti v primeru terciarnega izobraževanja niso
bistveno učinkoviti (MSS, 2010).
PRIORITETNO PODPODROČJE 4: izboljšanje
kakovosti izobraževanja na vseh izobraževalnih stopnjah
Nosilec: MIZŠ, Zavod RS za šolstvo,
visokošolski zavodi, NAKVIS
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: uvrstitve vključenih mladih po
mednarodnih primerjalnih raziskavah, po spolu
V izobraževanju je mogoče zaslediti
pomanjkanje kakovosti, zlasti na terciarni ravni, kar lahko povežemo z višino
vloženih javnih finančnih sredstev v različne stopnje izobraževanja, ki so za
primarno in sekundarno raven ustrezno visoka, medtem ko delež javnih finančnih
sredstev na študenta v terciarnem izobraževanju zaostaja za evropskim
povprečjem, zaradi česar je profesorjev glede na število študentov občutno
premalo (Rakar, 2009; Lavrič in dr. 2010: 101).
»Kakovost«, kar ni enako »zagotavljanju
kakovosti«, mora biti na akademski, strokovni ravni in se izkazuje z
vrednotenjem znanstvenega in pedagoškega dela, z uspehom zaposlenih, študentov
in diplomantov v domačem in mednarodnem okolju ter s privlačnostjo
visokošolskega prostora. Kakovost kot taka mora biti tako v središču visokega
šolstva kot v delovanju vsake visokošolske institucije.
Pomembni elementi zagotavljanja kakovosti
in odgovornosti, zapisani v Nacionalnem programu visokega šolstva 2011–2020, so
etika v visokem šolstvu, zunanji sistem zagotavljanja kakovosti (NAKVIS),
notranji sistem zagotavljanja kakovosti, izboljševanje študijskih programov,
pedagoška odličnost, izboljšane prostorske razmere in opremljenost
visokošolskih institucij (ReNPVŠ11–20).
V zadnjih letih se je povečalo število
visokošolskih učiteljev, kar je pripomoglo k izboljšanju razmerja med številom
učiteljev in študentov (razmerje med študenti in visokošolskimi učitelji v letu
2009/10 je bilo 20,1, upoštevajoč visokošolske sodelavce in znanstvene delavce
pa 12), vendar še ne dosegamo povprečja držav OECD (okoli 15 med študenti in
visokošolskimi učitelji). V Sloveniji beležimo nizek odstotek študentov in
visokošolskih učiteljev iz drugih držav (v letu 2008 je bilo tujcev 0,9% študentov in 2,7% zaposlenih, od tega večina lektorji),
prav tako je delež mobilnih slovenskih študentov in učiteljev premajhen (okoli
1%). Število skupnih
študijskih programov s tujimi visokošolskimi institucijami je neznatno
(ReNPVŠ11–20).
Glede na javnofinančne omejitve bo treba
povečevati tudi delež študentov, ki bodo v terciarno izobraževanje vstopali z
namenom, da študij končajo v predvidenem roku, omejiti pa bo treba vključevanje
v študijski proces zaradi nekaterih ugodnosti, ki jih študentski status sedaj
prinaša, in ostajanje v tem procesu.
PRIORITETNO PODPODROČJE 5: vzpostavitev
celovitega sistema vseživljenjske karierne orientacije za mlade v starosti
15–29 let
Nosilec: MDDSZ in MIZŠ
Finančni načrt: z novim okvirom črpanja
sredstev evropskih strukturnih skladov
Obdobje in rok: začetek sistemskega
spremljanja od leta 2013
Kazalnik: delež dolgotrajno brezposelnih
mladih med iskalci prve zaposlitve, po spolu
Kazalnik: število kariernih centrov na vseh
izobraževalnih ravneh
Kazalnik: število mladih, vključenih v
storitve kariernih centrov, po spolu
Kazalnik: število kariernih oziroma
poklicnih svetovalcev na izobraževalnih ustanovah
Kazalnik: število novoustanovljenih
kariernih centrov na izobraževalnih ustanovah
Kazalnik: število učencev/študentov,
vključenih v storitve kariernih centrov, po spolu
Kazalnik: delež učnih načrtov, v katere je
vključena vseživljenjska karierna orientacija
Kazalnik: delež osipnikov in delež prepisov
med šolami/fakultetami, po spolu
Za uspešen razvoj mladih v samostojne,
odgovorne posameznike je v obdobju, ko se izobražujejo v okviru formalnih
izobraževalnih institucij, ključno spoznavanje lastnih interesov in sposobnosti
ter pridobivanje kompetenc sprejemanja odločitev na področju izobraževanja,
usposabljanja, izbire poklica in vodenja kariere. Z izbiro vrst izobraževanja
mladi na točkah prehoda iz primarnega v sekundarno ter iz sekundarnega v
terciarno izobraževanje namreč močno zaznamujejo svojo nadaljnjo pot v
izobraževalnem sistemu in kasnejše možnosti zaposlitve. Dejstvo pa je, da mladi
o vseh izobraževalnih in zaposlitvenih možnostih in priložnostih nimajo
zadostnih in ustreznih informacij, na podlagi katerih bi se lahko odločali.
Poleg tega trenutna vsebinska ureditev formalnega izobraževalnega sistema ne
spodbuja raziskovanja več različnih sposobnosti in interesov posameznika kot
tudi ne širi zavedanja o pomembnosti odločitev, ki jih mladi na točkah prehodov
med stopnjami izobraževanja sprejemajo. Pomemben podporni mehanizem gladkemu
prehodu mladih skozi izobraževalni sistem na trg dela predstavlja kakovostna
karierna orientacija v sklopu izobraževalnega procesa, ki pa je kljub poskusom
uvajanja zelo slabo razvita.
Cilj vzpostavitve vseživljenjske karierne
orientacije je tako pomemben vsaj s treh vidikov, ki se kažejo na treh
družbenih ravneh. Prvi vidik (mikroraven) je že omenjeni fenomen naraščanja
pomembnosti izbora izobraževalnih in posledično kariernih poti mladih zaradi
naraščanja negotovosti na (mladinskem) trgu delovne sile. Karierna orientacija
lahko tu odigra ključno vlogo pri »pravilnih« izbirah in s tem povečanju
možnosti izogibanja tveganj na tem trgu. Drugi vidik (družbena makroaven) je
povezovanje izobraževalnega sistema s potrebami trga dela, kjer v Sloveniji še
vedno prevladuje zanimanje za karierne poti oziroma poklice, ki jih Zavod za
zaposlovanje ne identificira kot t. i. deficitarne poklice (glej tudi graf 8)
(ZRSZ, Letno poročilo 2009). Tretji vidik (družbena mezzoraven) pa lahko
ponazorimo z ugotovitvami raziskave,6 ki jo
je izvedel Center RS za poklicno usposabljanje, v kateri je analiza trinajstih
študijskih programov pokazala, da učni načrti predmetov praktično ne
vključujejo vsebin, s katerimi bi študente neposredno usposabljali za poklicno
usmerjanje učencev.
PRIORITETNO PODPODROČJE 6: ohranitev
obsega štipendijske politike
Nosilec: MDDSZ, socialni partnerji
Sodelujoči: Javni sklad za razvoj kadrov in
štipendije
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: delež dijakov in študentov, ki
prejemajo državne štipendije, po spolu
Kazalnik: delež dijakov in študentov, ki
prejemajo kadrovske štipendije, po spolu
Kazalnik: delež dijakov in študentov, ki
prejemajo Zoisove štipendije, po spolu
Kazalnik: delež dijakov in študentov, ki
prejemajo štipendije za deficitarne poklice, po spolu
Kazalnik: delež dijakov in študentov, ki
prejemajo štipendije Ad Futura
Kazalnik: višina razpoložljivih sredstev za
štipendije, po vrstah štipendij
Kazalnik: višina podeljenih sredstev za
štipendije, po vrstah štipendij
Namen štipendiranja v sekundarnem in
terciarnem izobraževanju je motiviranje mladih za vključevanje v izobraževalni
sistem, pridobivanje višje ravni znanja, izboljševanje zaposljivosti mladih in
v primeru terciarnega izobraževanja tudi zaključevanje študija v doglednem
časovnem obdobju. Na ta način je pomen štipendiranja usmerjen k doseganju
družbenega in gospodarskega razvoja države ter ohranjanja in razvoja avtohtonih
narodnih skupnosti, hkrati pa ima kot tak tudi posebno vlogo pri osamosvajanju
mladih, saj se mladi s pridobitvijo lastnih finančnih sredstev učijo kompetenc
ekonomičnosti, odgovornosti in samostojnosti. V povezavi s slednjim je namen
štipendiranja tudi zagotovitev finančnih sredstev, kar je zlasti za nekatere
mlade z manj priložnostmi edina možnost dostopa do izobraževanja (Programski
dokument Izobraževanje mladih: MSS, 2010).
2.2.2 CILJ: Povečanje mednarodne
(študijske) mobilnosti mladih7
Merilo:
povečanje deleža študentov, ki del svojih študijskih obveznosti opravijo v
tujini


odstotek študentov, udeleženih v programu mobilnosti
  Erasmus za študij v tujini, od vseh študentov, vpisanih v terciarno
  izobraževanje v Sloveniji (0,89% v letu 2008 (SURS, CMEPIUS in preračuni
  MVZT))


Pričakovani razvojni učinek: zagotovitev
prenosa znanj in praks iz tujine v Slovenijo
PRIORITETNO PODPODROČJE 7: okrepitev
institucionalne podpore države in vseh vključenih v šolski sistem
Nosilec: MIZŠ
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: najpozneje od leta 2013
Kazalnik: sredstva države, namenjena za
študij in prakso v tujini
PRIORITETNO PODPODROČJE 8: okrepiti
kakovost, promocijo in podporo za študij in prakso v tujini
Nosilec: MIZŠ, MDDSZ
Sodelujoči: Javni sklad za razvoj kadrov in
štipendije, CMEPIUS
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: od leta 2013
Kazalnik: število študentov, ki so prejeli
podporo za študij in prakso v tujini, po spolu
PRIORITETNO PODPODROČJE 9: okrepiti
instrumente, ki podpirajo vrnitev mladih v Slovenijo oziroma okrepitev
sodelovanja med mladimi, ki bivajo in delajo v tujini, ter domačimi podjetji in
izobraževalnimi institucijami
Nosilec: MIZŠ
Sodelujoči: MZZ, MGRT, socialni partnerji
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: v skladu z novim Zakonom o
vrednotenju in priznavanju izobraževanja v letu 2011. Do leta 2015 se pričakuje
priprava poročila z ugotovitvami, do katere mere je cilj za dosego avtomatskega
priznavanja primerljivih akademskih stopenj v evropskem prostoru uresničljiv.
Kazalnik: delež mladih, ki se po študiju v
tujini vrnejo v Slovenijo, po spolu
Kazalnik: povečevanje števila in deleža
raziskovalcev v poslovnem sektorju, ki se iz tujine vrnejo v Slovenijo, po
spolu
Kazalnik: povečevanje števila in deleža
doktorjev znanosti med raziskovalci v poslovnem sektorju, ki se iz tujine
vrnejo v Slovenijo, po spolu
V današnjem svetu intenzivnih procesov globalizacije
postaja mobilnost eno izmed področij, ki jih močno podpira tudi Evropska unija
z zaščito neoviranega pretoka delovne sile znotraj meja EU. To je še posebej
pomembno za mlade, saj spodbuja njihovo mobilnost in omogoča mednarodno
sodelovanje. Področje še bolj natančno določa Evropski mladinski pakt, ki
poudarja pomen mobilnosti mladih v smislu mobilnosti med študijem v tujini
(Erasmus izmenjave); mobilnosti (mladih) raziskovalcev v obstoječih programih
(na primer Marie Curie); mobilnosti v smislu poklicnega usposabljanja (Evropski
svet, 2005: 20). Na ta način se EU kot prostor vse bolj približuje konceptu
vključujoče rasti in trajnostnega razvoja, o čemer govorita tako Lizbonska
strategija (2001) kot tudi nova strategija Evropa 2020 (Evropska komisija,
2010). Ne nazadnje to podpira tudi leta 1999 podpisana Bolonjska deklaracija,
ki temelji na mobilnosti in primerljivost visokošolskih zavodov, tj. študentov
in učiteljev (Deželan, 2011: 200).
Potencialne ovire pri mobilnosti mladih se
kažejo v pomanjkanju informacij na vseh ravneh, to so tako na primer številne
psihološke ovire (stereotipi, pomanjkanje samozavesti itd.) kot tudi problemi z
izpolnitvijo formalnih in/ali proceduralnih pogojev, nepriznavanje kvalifikacij
in različnih vrst izkušenj, nezadostno poznavanje tujega jezika itd. Da bi se
dosegla stopnja, pri kateri mobilnost ni več stvar posamezne mlade osebe,
temveč sistema, ki jo podpira, pa morajo biti mladi učenju o mobilnosti
izpostavljeni že od zgodnje mladosti. Pri tem je ključnega pomena (že)
mobilnost na lokalni ravni, ki je lahko neke vrste odskočna deska za mobilnost
v mednarodnem prostoru (Mendeš v Deželan, 2011: 200).
Mlade iz vrst avtohtonih narodnih skupnosti
se spodbuja in se jim omogoča terciarno izobraževanje v maternem jeziku na tujih
izobraževalnih ustanovah. V zvezi z navedenim se pri vrednotenju in priznavanju
pridobljene izobrazbe na tujih izobraževalnih ustanovah upoštevajo določbe
zakona, ki ureja vrednotenje in priznavanje izobraževanja. V primeru
specifičnih študijskih programov, ki so pomembni z vidika ohranjanja in razvoja
narodnih skupnosti in se v Republiki Sloveniji ne izvajajo, se omogoči njihovo
priznavanje.
3 PODROČJE 2: Zaposlovanje in podjetništvo
3.1 Utemeljitev pomembnosti področja
Mladi v obdobje odraslosti vstopajo s
pridobivanjem kompetenc in razvijanjem osebnostnih lastnosti, ki jim omogočajo
samostojno življenje in delovanje. Prvi korak na tej poti je zaključek šolanja
v okviru formalnega izobraževalnega sistema; že drugi korak pa je socialno in
ekonomsko osamosvajanje, ki ju prinaša zaposlitev. Zaradi oteženega prehoda v
zaposlitev prihaja do ohromelosti pri osamosvajanju, kar drastično zaznamuje
nadaljnje življenje posameznikov. Mladi brez (dostojne) zaposlitve ne dosežejo
finančne neodvisnosti, kar jim onemogoči ustrezno ureditev bivanjskih razmer. V
nadaljevanju zato odlašajo tudi z ustvarjanjem lastne družine, obenem pa nimajo
priložnosti vzpostavljanja in krepitve socialnih mrež in so posledično nagnjeni
k večji socialni izključenosti. Dostop do zaposlitve je zato eden glavnih
pogojev za ustrezen prehod posameznika iz obdobja mladosti v obdobje
odraslosti, omogoča osebno dostojanstvo, polno avtonomijo in uresničevanje
življenjskih ciljev.
Delovni potencial mladih je ob zaključku
formalnega izobraževanja zelo visok. Skupaj z veliko prilagodljivostjo, željo
po delu in nadaljnjem učenju ter kreativnostjo in inovativnostjo ustvarja
podlago za visoko učinkovitost pri delu. Študija OECD iz leta 2010 pri
povpraševanju po delu tudi navaja kot eno pomembnih ovir strukturo
gospodarstva, ki v veliki meri določa tudi možnosti za zaposlovanje mladih, saj
določeni sektorji gospodarstva v večji meri zaposlujejo mlajšo delovno silo.
Hkrati v Sloveniji na težave mladih pri zaposlovanju v veliki meri vplivajo
tudi neskladja med ponudbo in povpraševanjem, ki so povezana s strukturo vpisa
mladih v izobraževalne programe in premajhnim vplivom delodajalcev na vsebino
programov. Različne ovire pri zaposlovanju mladih imajo zato mnogo dolgoročnih
negativnih posledic za posameznike, družbo in državo. Mladi so tako ena izmed
najbolj ranljivih družbenih skupin na trgu delovne sile, zlasti zaradi
pomanjkanja formalnih delovnih izkušenj. Pogoji dela, v katerih se znajdejo pri
prvi zaposlitvi, so nizka plačila, delo za določen čas, neskladnost dela s
pridobljeno formalno izobrazbo in šibka socialna varnost. Mladi se med drugim
zaposlujejo za nepolni delovni čas, opravljajo pa tudi občasna dela, honorarna
dela, študentsko delo, delo preko avtorskih in podjemnih pogodb, delo kot
agencijski delavci, kot t. i. prisilni samostojni podjetniki ter se zaposlujejo
v okviru drugih negotovih oblik dela. Tovrstne oblike zaposlitve mladim ne
omogočajo zadostne socialne in finančne varnosti. Mladi se tako težje
osamosvajajo, saj težko dobijo kredite za nakup stanovanj, prav tako pa taki
pogoji dela vplivajo na veliko možnost ponovne brezposelnosti. Vse to povzroča
slab ekonomski in socialni položaj mladih, jim krati avtonomijo ter obenem
zavira njihov delovni potencial. Po dolgotrajni čakalni dobi pred pridobitvijo
prve zaposlitve so mladi tudi psihično izmučeni, negotovi in posledično manj
motivirani za delo.
Brezposelnost mladih je v Sloveniji občutno
višja kot brezposelnost celotnega aktivnega prebivalstva. Za Slovenijo je torej
značilen sorazmerno slabši položaj mladih na trgu delovne sile. Mladi se
soočajo z negotovostjo na trgu delovne sile, ki se kaže v njihovi ranljivosti
in prevzemanju večjega tveganja v primerjavi z že uveljavljenimi družbenimi
skupinami na trgu delovne sile. Vedno bolj pereče postaja vprašanje
brezposelnosti diplomantov na terciarni ravni, saj se je obdobju 2008–2010
število diplomantov terciarnega izobraževanja povečalo za 24,9%. Čeprav za
večino evropskih držav še vedno velja, da tveganje brezposelnosti upada z
doseženo ravnijo izobrazbe, se vrednost diplome kot zagotovila za varen vstop
na trg dela, naglo zmanjšuje (EU Youth Report v Lavrič in dr., 2010: 141). To
potrjujejo tudi podatki za Slovenijo. Kljub temu pa mladi v izobraževanju in
doseganju čim višjih izobrazbenih dosežkov še vedno vidijo strategijo, kako se
izogniti brezposelnosti.
Prav tako je problematična t. i. »starostna
segregacija trga dela« (Ignjatović in Trbanc, 2009), ki jo označuje večji delež
začasnih zaposlitev med mladimi zaposlenimi v primerjavi z drugimi zaposlenimi,
ki je nekaj, kar poznajo v večini držav EU, vendar pa je Slovenija po
razširjenosti začasnih zaposlitev med mladimi s 65,5-odstotnim deležem (stopnja
je še višja, ko gre za mlade ženske: 74,2%; mladi moški: 58,6%) na prvem mestu
v EU (ne glede na to, ali upoštevamo podatke za EU15 ali EU27).
Poleg tega bi bilo treba pri izboljšanju
položaja mladih na trgu delovne sile upoštevati njihove neformalne delovne
izkušnje. Teh država, formalne izobraževalne institucije in zlasti delodajalci
večinoma ne priznajo. Na tem mestu je vendarle treba poudariti, da so
delodajalci v javnem sektorju, na primer nekateri državni organi (ministrstvo
za javno upravo idr.), v praksi že omogočili mladim, da so del delovnih
izkušenj dokazovali tudi z upoštevanjem neformalno pridobljenih znanj in
izkušenj. Neformalno izobraževanje, usposabljanje in pridobivanje delovnih
izkušenj je ključna sestavina življenja večine mladih, ki se sicer izobražujejo
v formalnih izobraževalnih institucijah. Mladi si v času šolanja nabirajo delovne
izkušnje s prostovoljnim, študentskim delom, v prostem času pa se udeležujejo
aktivnosti, izobraževanj in usposabljanj v organizaciji mladinskih in drugih
nevladnih in drugih organizacij v mladinskem sektorju ter drugih organizacij in
podjetij. Neformalne izkušnje so skoraj edine, ki jih mladi ob vključenosti v
formalni izobraževalni proces lahko pridobijo, hkrati pa so strokovno in
vsebinsko lahko enakovredne formalnim delovnim izkušnjam. Z neformalnimi
delovnimi izkušnjami si mladi pridobijo najrazličnejše kompetence, ki
prispevajo k njihovemu osebnemu razvoju, družbeni odgovornosti in aktivnemu
državljanstvu ter imajo predvsem velik pomen za razvoj delovnih sposobnosti in
navad mladih. Zato igrajo pomembno vlogo tudi na trgu delovne sile, vendar pa je
zaradi pomanjkanja sistemskega priznavanja njihova vloga pri zaposlovanju
mladih odvisna od diskrecijske volje delodajalcev.
Pomembno je poudariti tudi, da so mladi
»pogosto nosilci novih znanj, ki jih prinašajo iz izobraževalnega procesa, in
številnih socialnih (in tehničnih) spretnosti in kompetenc, vezanih na
odraščanje v sodobni informacijski družbi« (Ignjatović in Trbanc, 2009: 40).
Zato imajo velik potencial podjetniškega delovanja. Opremljeni so z novimi,
svežimi znanji in kompetencami, so inovativni in vpeti v sodobne družbene
trende, kar je lahko dobra podlaga za zagon lastnega podjetja. To še posebej
velja v t. i. družbi znanja, ki jo lahko opredelimo kot »družbo, ki temelji na
vedno hitrejših in kvalitetnejših procesih ustvarjanja, širjenja in uporabe
znanja, kar poteka od nivoja posameznika do družbene ravni in obratno. Z
razvojem IK-tehnologije, spodbujanjem podjetniškega okolja z vsestransko
podprtim inovacijskim sistemom, ki temelji na kompetentnih človeških virih,
postaja znanje vedno bolj temelj družbenega razvoja in hkrati podlaga za
ustvarjanje novega znanja.« (Pavlin, 2007: 169). Kljub temu pa mladim pri
zagonu lastnega podjetja nemalokrat primanjkujejo finančna sredstva, potrebna
podporna infrastruktura in izkušnje.
Med mladimi pa so tudi taki, ki se ne
izobražujejo, niso zaposleni ali se ne usposabljajo in torej niso udeleženci
javno veljavnih formalnih izobraževalnih programov ali zaposleni oziroma
registrirani iskalci zaposlitve. V Sloveniji je na tem področju znan program
Projektno učenje za mlade (v nadaljevanju: PUM), ki izkazuje visoko stopnjo
uspešnosti.
3.2 Cilji in podpodročja
Cilji na področju zaposlovanja in
podjetništva so usklajeni z razvojnimi dokumenti Slovenije oziroma jih v
največji meri lahko umestimo v t. i. četrto razvojno-investicijsko prioriteto,
tj. moderna socialna država in večja zaposlenost, ki je ena izmed petih
prioritet DRP 2007–2013, ki vsebinsko izhaja iz dokumenta Strategija razvoja
Slovenije.
Prioritetna podpodročja nacionalnega
programa za mladino v okviru zaposlovanja in podjetništva, ki spadajo v četrto
razvojno-investicijsko prioriteto DRP 2007–2013, so:
-       
prioritetno podpodročje 1: izboljšanje aktivne politike omogočanja
vstopa mladih na trg dela, s poudarkom na mladih diplomantih;
-       
prioritetno podpodročje 2: spodbujanje samoiniciativnosti, podjetništva
in samozaposlovanja mladih ter povečevanja pomena razvijanja podjetniške
naravnanosti in znanj;
-       
prioritetno podpodročje 3: boljše povezovanje izobraževalnega sistema s
potrebami trga dela;
-       
prioritetno podpodročje 4: povečevanje deleža stalnih oblik zaposlovanja
med mladimi;
-       
prioritetno podpodročje 5: preprečevanje podzaposlenosti mladih;
-       
prioritetno podpodročje 6: zmanjševanje dela v asocialnem času.
Nekatera prioritetna podpodročja s področja
zaposlovanja in podjetništva mladih v našem programu je težko uvrstiti zgolj v
eno razvojno-investicijsko prioriteto DRP 2007–2013, saj vključujejo tudi
cilje, ki spadajo pod drugo razvojno-investicijsko prioriteto, tj. učinkovito
ustvarjanje, dvosmerni pretok znanja za gospodarski razvoj in kakovostna
delovna mesta:
-       
prioritetno podpodročje 3: boljše povezovanje izobraževalnega sistema s
potrebami trga dela;
in prvo razvojno-investicijsko prioriteto,
tj. konkurenčno gospodarstvo in hitrejša rast:
-       
prioritetno podpodročje 2: spodbujanje samoiniciativnosti, podjetništva
in samozaposlovanja mladih ter povečevanja pomena razvijanja podjetniške
naravnanosti in znanj.
Hkrati so cilji skladni s predlaganimi
izhodišči in usmeritvami nastajajoče Strategije razvoja Slovenije za obdobje
2014–2020, saj je v okviru opredeljenih prioritet kot bistveno za gospodarski
razvoj identificirano tudi področje zaposlovanja in usposabljanja (mladi in
starejši). Za vsa tri identificirana področja (poleg zaposlovanja in
usposabljanja (mladi in starejši) še mala in srednja podjetja ter raziskave in
razvoj ter inovacije) naj bi bilo namenjenih 50% razvojnih sredstev, ki bodo
razpoložljiva do leta 2020. Poleg tega Izhodišča za pripravo Strategije razvoja
Slovenije za obdobje 2014–2020 kot neizkoriščene potenciale še posebej
izpostavljajo povečevanje stopnje zaposlenosti delovno sposobnega prebivalstva,
tudi mladih.
Poleg tega so cilji in podpodročja
nacionalnega programa za mladino na področju zaposlovanja in podjetništva
usklajeni s ključnim razvojnim dokumentom EU, in sicer Evropo 2020: Strategija
za pametno, trajnostno in vključujočo rast. Te cilje je moč umestiti pod t. i.
vodilne pobude Strategije Evropa 2020, in sicer: »Unija inovacij«, »Mladi in
mobilnost«, »Industrijska politika za dobo globalizacije« in »Program za nova
znanja in spretnosti in nova delovna mesta«, ki se v grobem nanašajo na
izboljševanje položaja na trgu delovne sile in spodbujanje podjetništva.
3.2.1 CILJ: Olajšati mladim začetek
delovne kariere
Merilo:
zmanjšanje deleža brezposelnih mladih diplomantov glede na povprečje EU

delež brezposelnih
  mladih diplomantov (25–29 let) v EU27: 9%, SI: 13% (EUROSTAT 2010))

Pričakovani razvojni učinek: preprečitev
izgube izobrazbenega in podjetniškega potenciala mladih
PRIORITETNO PODPODROČJE 1: izboljšanje
javnih politik omogočanja hitrega in ustreznega vstopa mladih na trg dela
(poudarek na mladih diplomantih in poznem vstopu na trg dela)
Nosilec: MDDSZ
Sodelujoči: MGRT, MF, MIZŠ, socialni
partnerji, nevladne organizacije, mladinski sektor
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije, evropska
sredstva
Obdobje in rok: do leta 2022
Kazalnik: stopnja brezposelnosti mladih v
starosti 15–24 let, po spolu
Kazalnik: stopnja brezposelnosti mladih v
starosti 25–29 let, po spolu
Kazalnik: povprečna doba registriranih
brezposelnih diplomantov po področjih izobraževanja, po spolu
Kazalnik: delež dolgotrajno brezposelnih
mladih med iskalci prve zaposlitve po področjih izobraževanja, po spolu
Kazalnik: stopnja delovne aktivnosti mladih
od 15. do 24. leta, po spolu (vir: SURS)
Kazalnik: stopnja delovne aktivnosti mladih
od 25. do 29. leta, po spolu (vir: SURS)
Kazalnik: povprečna čakalna doba mladih v
starostnem razredu 15–29 let na prvo zaposlitev, po spolu
Kazalnik: delež vključitev mladih
brezposelnih oseb v starostnem razredu 15–29 let v ukrepe aktivne politike
zaposlovanja, po spolu
Kazalnik: število uporabnikov podpornih
storitev (VEM in univerzitetni inkubatorji), po spolu
Kazalnik: število uporabnikov izvedenih
postopkov registracij (VEM in univerzitetni inkubatorji), po spolu
Brezposelnost mladih je v Sloveniji občutno
višja v primerjavi s celotnim aktivnim prebivalstvom. Za Slovenijo je torej
značilen sorazmerno slabši položaj mladih na trgu delovne sile. Mladi se
soočajo z negotovostjo, ki se kaže v njihovi ranljivosti in prevzemanju večjega
tveganja v primerjavi z že uveljavljenimi družbenimi skupinami na trgu delovne
sile. Zaradi tega mora pri vključevanju mladih na trg delovne sile eno izmed
ključnih vlog odigrati tudi država z aktivno politiko zaposlovanja in ukrepi,
ki bodo mladim olajšali začetek kariere.
Graf 3:
Stopnje brezposelnosti starostnih skupin 15–24 in 15+, EU27 in Slovenija,
2000–2010
Vir: EUROSTAT
2010.
Vedno bolj pereče postaja vprašanje
brezposelnosti diplomantov na terciarni ravni. Čeprav za večino evropskih držav
še vedno velja, da tveganje brezposelnosti upada z doseženo ravnijo izobrazbe,
se vrednost diplome kot zagotovila za varen vstop na trg dela naglo zmanjšuje
(EU Youth Report v Lavrič in dr., 2010: 141). To potrjujejo tudi podatki za
Slovenijo.
Graf 4: Delež
brezposelnih diplomantov med vsemi brezposelnimi v starostni skupini 25–30 let,
Slovenija, 2000–2009
Vir: ZRSZ, Letna poročila, 2000–2009.
Med brezposelnimi mladimi v starostni
skupini med 25 in 30 let v obdobju 2000–2009 izrazito narašča delež
brezposelnih s končano VII. stopnjo izobrazbe. Pogled na absolutne številke
razkrije, da se je število brezposelnih diplomantov v obdobju 2000–2009
povečalo za vrtoglavih 240%, pri čemer je bilo povečanje še posebej drastično
za žensko populacijo (278%) (Lavrič in dr., 2010: 142).
V krizi se je relativno najbolj povečalo
število tistih registriranih brezposelnih mladih oseb, ki so visoko izobražene.
Število registriranih brezposelnih mladih oseb v starostni skupini 15−29 let se
je v obdobju med decembrom 2008 in decembrom 2011 povečalo za 48,9%. V tem
obdobju se je število registriranih mladih z visoko izobrazbo povečalo za 112%,
mladih s srednjo šolo za 38,4% in z nizko izobrazbo za 43%. Na veliko povečanje
brezposelnih mladih z visoko izobrazbo so vplivali manjše povpraševanje po
izobraženi delovni sili, veliko povečanje števila diplomantov v obdobju
2008−2010 ter strukturna neskladja med ponudbo in povpraševanjem po tako
izobraženih kadrih (UMAR, Ekonomski izzivi 2012, 75)
Graf 5:
Stopnje brezposelnosti ekonomsko aktivnih mladih (25–29 let), glede na najvišjo
doseženo izobrazbo, Mladina 2000 in Mladina 2010
Vir: Mladina 2000 in Mladina 2010.
Gospodarska kriza je podaljšala tudi čas,
ki ga mladi preživijo v brezposelnosti. Manjše število prostih delovnih mest v
povezavi z odpuščanjem in nepodaljševanjem pogodb o zaposlitvi za določen čas,
ki prevladujejo predvsem med mladimi se je zrcalilo v podaljšanju časa, ki ga
mladi preživijo v brezposelnosti. Med mladimi v starostni skupini 15−29 let je
bila povprečna dolžina trajanja brezposelnosti leta 20011 za dva meseca in
štiri dni daljša kot leta 2009. Mladi z nizko izobrazbo so leta 2011 v
brezposelnosti preživeli v povprečju 1 leto in 25 dni in so tako že
izpostavljeni dolgotrajni brezposelnosti (UMAR, Ekonomski izzivi 2012, 76).
PRIORITETNO PODPODROČJE 2: spodbujanje
inovativnosti, ustvarjalnosti, samoiniciativnosti, podjetništva (vključno s
socialnim podjetništvom) in samozaposlovanja mladih ter povečevanja pomena
razvijanja družbeno odgovorne podjetniške naravnanosti in znanj
Nosilec: MGRT, MIZŠ
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: delež novih in nastajajočih
podjetnikov po starostnih razredih
Kazalnik: delež mladih samostojnih
podjetnikov, ki imajo v svojem podjetju najmanj enega zaposlenega
Kazalnik: delež mladih, ki so deležni
izobraževanja s področja inovativnosti, ustvarjalnosti in podjetnosti, po spolu
Vprašanje podjetništva je pomembno,
predvsem v smislu nizke podjetniške aktivnosti in inovativnosti, zaradi katerih
Slovenija relativno zaostaja za povprečno evropsko ravnijo podjetniške
usmerjenosti (Rebernik in dr., 2009, 2010). To je problematično ne samo zato,
ker se višja raven podjetniške aktivnosti povezuje z višjo stopnjo gospodarske
rasti, z višjo konkurenčnostjo in inovativnostjo (Blanchflower in Oswald v
Lavrič in dr., 2010: 160), temveč tudi zato, ker podjetništvo kot tako lahko
pomeni rešitev posameznika v primeru pomanjkanja prostih oziroma primernih
delovnih mest (Ignjatović in Trbanc, 2009: 43). Kljub temu pa podjetništvo med
mladimi ni posebej razširjeno. Tako je delež samozaposlenih mladih med vsemi zaposlenimi
mladimi v prvem četrtletju leta 2010 znašal le 2,6%, kar je še vedno pod
povprečjem EU15 in EU27 (EU 15: 3,6%; EU27: 4,2%), čeprav je po letu 2005
mogoče opaziti nekoliko bolj pozitiven trend (Lavrič in dr., 2010: 160).
Graf 6: Delež
samozaposlenih mladih (15–24 let) med mladimi zaposlenimi, EU (15, 27) in
Slovenija, po izbranih letih
Opombe: Podatki se nanašajo na drugo
četrtletje leta, razen v primeru Slovenije v letu 2005, kjer so zaradi
pomanjkljivih podatkov uporabljeni podatki iz tretjega četrtletja, in v primeru
leta 2010, kjer so navedeni podatki za prvo četrtletje.
Vir: EUROSTAT – Population and social
conditions/Employement and unemployement (Labour Force Survey).
Nizka raven samozaposlitev preseneča, ko jo
primerjamo z izkazano intenco oziroma ko analiziramo preference mladih glede
vrste zaposlitve, kar je razvidno iz grafa 7. Tako bi več kot 40% mladih v
primeru možnosti izbire med različnimi vrstami zaposlitve izbralo
samozaposlitev. To je celo več od deleža tistih, ki bi raje izbrali zaposlitev
pri nekom drugem (34,8%) (Lavrič in dr., 2010: 163).
Graf 7:
Preference glede vrste zaposlitve (pri nekom drugem – samozaposlitev), Mladina
2010 (15–29 let), SJM 2005/1
Vir: Mladina 2010, SJM 2005/1.
Pri spodbujanju podjetništva pri mladih mora
država s svojimi ukrepi aktivno poseči v odstranitev različnih institucionalnih
razlogov (administrativne ovire, pomanjkanje ustreznih virov financiranja,
problem prenosa znanja, raziskav v podjetja, nizka raven vključitve
podjetniških znanj v izobraževanje, neustrezna infrastruktura, davčna
zakonodaja ipd.) kot tudi skušati spremeniti splošni družbeni odnos do
podjetništva (Rebernik, Tominc, Pušnik, 2010).
Inovativnost, ustvarjalnost in podjetnost
je treba spodbujati v okviru rednega šolskega izobraževanja kakor tudi v
različnih oblikah v okviru rednega šolskega sistema in organizacij v mladinskem
sektorju, ki pripravljajo programe za mlade, v katerih mladi pridobivajo
dodatna znanja, se usposabljajo na specifičnih področjih ter razvijajo svojo
ustvarjalnost in inovativnost.
PRIORITETNO PODPODROČJE 3: boljše
povezovanje izobraževalnega sistema s potrebami trga dela – odziven in v
prihodnost usmerjen sistem izobraževanja in usposabljanja
Nosilec: MIZŠ,8 MDDSZ
Sodelujoči: MGRT, socialni partnerji
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: povprečna doba registriranih
brezposelnih diplomantov po področjih izobraževanja, po spolu
Kazalnik: delež registriranih brezposelnih
mladih s terciarno izobrazbo v skupni populaciji brezposelnih
Kazalnik: število diplomantov terciarnega
izobraževanja po področjih izobraževanja mednarodne standardne klasifikacije
izobraževanja (ISCED 97), po spolu
Kazalnik: vključevanje socialnih in
civilnih partnerjev v pogajanje o oblikovanju terciarnega šolskega sistema
Kazalnik: povečanje vpisa v poklicno in
strokovno izobraževanje
Kazalnik: seznam desetih najbolj iskanih
poklicev in desetih najbolj nezaposljivih poklicev v preteklem koledarskem letu
po stopnjah izobrazbe (V., VI., VII. in VIII.)
Kazalnik: število srednješolcev, ki so
vključeni v prakso pri delodajalcu, po spolu
Kazalnik: število študentov, ki so
vključeni v prakso pri delodajalcu, po spolu
V Sloveniji se izobraževalni sistem premalo
povezuje s trgom dela. Najbolj problematično je strukturno neskladje med
izobrazbo mladih, ki so zaključili šolanje, in povpraševanjem po kadrih na trgu
dela. »Po rezultatih ankete, ki jo je leta 2011 ZRZS izvedel med delodajalci,
delodajalci težko dobijo za zaposlitev nekatere profile terciarno izobraženih s
področij znanost, matematika in računalništvo, tehnika, proizvodne tehnologije
in gradbeništvo ter zdravstvo. Podobno tudi podatki ZRSZ o številu prostih
delovnih mest in številu brezposelnih po nazivih izobrazbe kažejo, da je za
različne profile izobrazbe s teh področij izobraževanja število prostih
delovnih mest veliko, število brezposelnih pa razmeroma nizko. Nasprotno pa za
različne profile na področju humanistike in družbenih, poslovnih ved in prava
število brezposelnih močno presega število prostih delovnih mest. Neusklajena
ponudba delovnih mest za posamezne profile s številom brezposelnih je tudi
posledica precej neugodnih gibanj števila diplomantov po področjih
izobraževanja.« (UMAR, 2012: 82). Razmerje med številom diplomantov, ki bi se
lahko zaposlili na področjih, na katerih prevladujejo deficitarni poklici, in
tistimi, po katerih je na trgu dela manj povpraševanja, pa se v časovni
perspektivi (2004 in 2009) tudi ni odločilno spremenilo.
Graf 8:
Diplomanti terciarnega izobraževanja po področjih izobraževanja mednarodne
standardne klasifikacije izobraževanja (ISCED 97) 2004 in 2009
Vir: SURS 2010.
Država mora zato ustvariti pogoje in
zagotoviti ukrepe, ki bodo ustrezneje odgovorili na neusklajenost med potrebami
gospodarstva in vpisom v različne študijske smeri terciarnega izobraževanja.
3.2.2 CILJ: Izboljšanje kakovosti
zaposlitev
Merila:
-       
zmanjšati delež mladih, zaposlenih za določen čas, oziroma povečati
delež mladih, zaposlenih za nedoločen čas


delež zaposlenih mladih (15–24) za določen čas, EU27: 40,5%;
  SI: 67,1% (EUROSTAT 2010)


-       
doseči povprečje EU pri deležu izmensko zaposlenih mladih med skupno
zaposlenimi mladimi


delež mladih (15–24), zaposlenih za izmenski delovni čas,
  EU27: 16,8%; SI: 41,2% (EUROSTAT 2010)


Pričakovani razvojni učinek: polno
izkoriščanje potencialov mladih
PRIORITETNO PODPODROČJE 4: zmanjševanje
razširjenosti manj ugodnih oblik zaposlovanja med mladimi
Nosilec: MDDSZ
Sodelujoči: socialni partnerji
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: delež mladih, zaposlenih za
nedoločen čas ((15–24 let) (vir: SURS)), po spolu
Kazalnik: delež mladih, zaposlenih za nedoločen
čas ((25–29 let) (vir: SURS)), po spolu
Kazalnik: delež mladih, zaposlenih za
določen čas ((15–24 let) (vir: SURS)), po spolu
Kazalnik: delež mladih, zaposlenih za
določen čas ((25–29 let) (vir: SURS)), po spolu
Kazalnik: delež brezposelnih mladih v
evidenci brezposelnih oseb, ki se zaposlijo za določen čas, po spolu
Kazalnik: razmerje med zaposlitvami mladih
za določen in nedoločen čas
Kazalnik: delež dolgotrajno brezposelnih
mladih med vsemi brezposelnimi mladimi, po stopnjah strokovne izobrazbe, po
spolu
Kazalnik: povprečna doba brezposelnosti
mladih diplomantov, ki so vpisani v evidenco brezposelnih oseb pri ZRSZ, po
področjih izobraževanja, po spolu
Čeprav je t. i. »starostna segregacija trga
dela« (Ignjatović in Trbanc, 2009), ki jo označuje večji delež začasnih
zaposlitev tako med mladimi zaposlenimi kot med ostalimi zaposlenimi, nekaj,
kar poznajo v večini držav EU, pa je Slovenija po razširjenosti začasnih
zaposlitev med mladimi s 67-odstotnim deležem na prvem mestu v EU (ne glede na
to, ali upoštevamo podatke za EU15 ali EU27).
Graf 9: Delež
zaposlenih za določen čas, EU in Slovenija, po starostnih skupinah in izbranih
letih
Vir: EUROSTAT 2010.
Starostna segmentacija trga dela (ki je
bolj »fleksibilen« za mlade) vodi do večje negotovosti glede stabilnosti
zaposlitve, to pa posledično vpliva na možnost »polne ekonomske in socialne
osamosvojitve« (Ignjatović in Trbanc, 2009: 40), na pomembne življenjske
odločitve, med drugim tudi glede oblikovanja družine. Poleg tega začasne
zaposlitve povečujejo tveganje revščine, ki je pri zaposlenih z začasno
zaposlitvijo večje kot pri zaposlenih s stalno zaposlitvijo (UMAR v Lavrič in
dr., 2010: 126).
Poleg naraščanja zaposlitev za določen
delovni čas narašča tudi delež mladih, ki imajo sklenjene pogodbe za skrajšani
delovni čas. Tako se je delež t. i. delnih zaposlitev med delovno aktivnimi
mladimi v obdobju 1998–2009 povečal za 145%, s čimer je mogoče pojasniti tudi
glavnino povečanja, ki ga je v enakem obdobju bilo mogoče zabeležiti na ravni
populacije, stare med 15 in 64 let (+37%) (Lavrič in dr., 2010: 127).
Graf 10: Delež
delno zaposlenih med delovno aktivnimi, EU in Slovenija, po starostnih skupinah
in izbranih letih
Opombe: Podatki se nanašajo na drugo
četrtletje leta.
Vir: EUROSTAT 2010.
Ko je govor o fleksibilizaciji trga dela,
velja pogledati tudi zaposlenost v času, ki je v evropski anketi delovne sile
(LFS – labour force survey) označen kot »manj ugoden delovni čas«. Gre za čas
(oziroma za oblike dela), ki ga tradicionalno ne štejemo v čas, ko bi
posameznik bil delovno aktiven (oziroma oblike dela, ki so v družbah zahodne
Evrope običajno bolj redke). Sem sodijo izmensko delo, sobotno in nedeljsko
delo, delo v večernih urah in nočno delo (Lavrič in dr., 2010: 128).
Graf 11: Delež
izmensko zaposlenih med vsemi zaposlenimi, EU in Slovenija, po starostnih
skupinah in izbranih letih
Vir: EUROSTAT 2010.
Iz grafa 11 je razvidno, da Slovenija v
okviru Evropske unije (EU27/EU15) izrazito prednjači po deležu izmensko
zaposlenih, še posebej, ko gre za mlade (15–24 let). Delež izmensko zaposlenih
mladih med vsemi zaposlenimi je tako v povprečju približno dvakrat višji od
evropskega povprečja, ki se giblje med 15 (EU15) in 20% (EU27). Omeniti še
velja, da Slovenija izstopa tudi, ko se primerja delež izmensko zaposlenih
mladih z deležem vseh izmensko zaposlenih. Medtem ko ta razlika v EU27 znaša do
največ 2,2 odstotne točke, se v Sloveniji giblje med 8,2 in 12,3 odstotne točke
(Lavrič in dr., 2010: 129).
3.2.3 CILJ: Omogočiti lažje usklajevanje
poklicnega ter zasebnega in družinskega življenja
Merilo: zmanjšanje diskriminacije zaradi
materinstva in starševstva ter lažje usklajevanje poklicnega ter zasebnega in
družinskega življenja

-       
  zmanjšati število kršitev delovnopravne zakonodaje zaradi materinstva
  in starševstva
-       
  povečati vključenost otrok v vrtce (50% otrok do 3. leta starosti, 95%
  otrok od 3. leta do vključenosti v šolo)
-       
  povečati delež staršev, ki si delita dopust za nego in varstvo otroka
  (10% do leta 2022)

Pričakovan razvojni učinek: polna
zaposlenost in izkoriščanje potencialov mladih staršev (žensk in moških)
PRIORITETNO PODPODROČJE 5: okrepiti
dejavnosti za odpravo diskriminacije zaradi materinstva in starševstva ter za
omogočanje lažjega usklajevanja poklicnega ter zasebnega in družinskega
življenja
Nosilec: MDDSZ, MIZŠ, Inšpektorat za delo,
socialni partnerji
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije in evropskih
sredstev
Obdobje in rok: do leta 2022
Kazalnik: število obravnavanih kršitev zakonskih
določil s področja nediskriminacije zaradi spola in/ali materinstva in
starševstva
Kazalnik: trend povečanja števila
delodajalcev s pridobljenim certifikatom »Družini prijazno podjetje«
Kazalnik: število žensk, ki izrabijo del
dopusta za nego in varstvo otroka
Kazalnik: število in delež očetov, ki
izrabijo del dopusta za nego in varstvo otroka
Kazalnik: število in delež očetov, ki
izrabijo očetovski dopust
Kazalnik: delež mladih staršev, ki izrabijo
pravico do dela s skrajšanim delovnim časom zaradi starševstva, v primerjavi s
starši v ostalih starostnih razredih
Kazalnik: izraba pravice do krajšega
delovnega časa zaradi starševstva med mladimi ženskami
Kazalnik: izraba pravice do krajšega
delovnega časa zaradi starševstva med mladimi moškimi
Usklajevanje zasebnega in družinskega ter
poklicnega življenja je eden najpomembnejših pogojev za uveljavljanje enakih
možnosti spolov v družbi, še posebej pri zaposlovanju in na trgu dela. Problem
usklajevanja zasebnih in družinskih ter poklicnih obveznosti se kaže pri porabi
in delitvi časa, upoštevanju zasebnih potreb v poklicni sferi in pri
usklajevanju potreb zasebnega oziroma družinskega življenja s poklicnimi
aktivnostmi žensk in moških. V Sloveniji kljub povečanju časa, ki ga moški
namenjajo gospodinjskim opravilom in skrbi za družino, ženske namenijo tem
opravilom skoraj dvakrat toliko časa kot moški. Da je skrb za otroka še vedno
predvsem naloga žensk, odražajo tudi podatki o koriščenju dopusta za nego in
varstvo otrok, o delu s krajšim delovnim časom do tretjega leta starosti otrok
in odsotnosti z dela zaradi nege družinskega člana oziroma članice. Za
zagotavljanje enakih možnosti spolov je temeljnega pomena ustvarjanje pogojev
za lažje in kakovostnejše usklajevanje družinskih in poklicnih obveznosti mater
in očetov ter tistih, ki skrbijo za starejše in druge pomoči potrebne družinske
članice in člane (Urad RS za enake možnosti:
http://www.uem.gov.si/si/delovna_podrocja/usklajevanje_druzinskega_in_poklicnega_zivljenja/).
4 PODROČJE 3: Bivanjske razmere mladih
4.1 Utemeljitev pomembnosti področja
Stanovanjske in bivanjske razmere mladih so
pomembne tako z vidika delovanja sistema stanovanjske oskrbe (stanovanjske
razmere mladih kot pokazatelj delovanja sistema stanovanjske oskrbe), z vidika
demografske reprodukcije (samostojno stanovanje kot funkcija ustanavljanja
samostojnega gospodinjstva) kot tudi z vidika stanovanjske ranljivosti mladih
(možnost in dostop mladih do stanovanja, njegova primernost) (Mandič, 2009:
78).
V okviru stanovanjske problematike mladih
je posebej pereče relativno pozno odseljevanje mladih od njihovih staršev.
Prehod v samostojno gospodinjstvo se v literaturi in v javni percepciji pogosto
razume kot eden ključnih označevalcev tranzicije k odraslosti (Lavrič in dr.,
2010: 347). Na to, kdaj se mladi lahko preselijo v samostojno stanovanje (in s
tem samostojno gospodinjstvo), vpliva več dejavnikov. Poleg individualnih so
pomembni predvsem strukturni. Mandič (2007) opozarja, da na odhod od doma
pomembno vpliva razpoložljivost stanovanj; in sicer se mladi prej preselijo od
doma, če je v državi večji najemni sektor. Slovenija spada med države z
izrazito majhnim najemnim sektorjem, in sicer tako profitnim kot neprofitnim,
kar torej za mlade pomeni manj priložnosti za osamosvojitev in težji prehod v
samostojno stanovanje.
Raziskave glede starosti mladih pri
odseljevanju od staršev kažejo na precejšne razlike med družbami. Analiza
ekonomsko najbolj razvitih družb pokaže, da so te razlike največje med severom
in jugom: najhitreje dom staršev zapustijo mladi v severni Evropi (prednjačijo
mladi iz Norveške, Švedske, Finske in Danske) in Severni Ameriki, najkasneje pa
odidejo mladi iz južne Evrope (Italija, Španija) (Mulder, 2009). Slovenija sodi
med tiste evropske države, ki imajo najvišji odstotek mladih, tako moških kot
žensk, starih med 18 in 34 let, ki (še) živijo s starši (Mandič v Lavrič in
dr., 2010: 348).
4.2 Cilji in podpodročja
Cilji na področju bivanjskih razmer mladih
so usklajeni z razvojnimi dokumenti Slovenije oziroma jih v največji meri lahko
umestimo v t. i. četrto razvojno-investicijsko prioriteto, tj. moderna socialna
država in večja zaposlenost, ki je ena izmed petih prioritet DRP 2007–2013, ki
vsebinsko izhaja iz Strategije razvoja Slovenije.
Hkrati so cilji skladni s predlaganimi izhodišči
in usmeritvami nastajajoče Strategije razvoja Slovenije za obdobje 2014–2020,
saj so v okviru prioritete Vključujoča družba kot usmeritev opredeljeni tudi
spodbujanje zgodnejšega osamosvajanja mladih ter ustrezna stanovanjska politika
in boljša dostopnost bivanjskih razmer za mlade.
4.2.1 CILJ: Zagotavljanje kapacitet in
sistemsko urejena dostopnost stanovanj za mlade
Merilo: doseči
povprečje EU pri povprečni starosti odselitve mladih iz gospodinjstva staršev


znižati starost ob odselitvi iz gospodinjstva staršev s
  30,5 leta (povprečje SI, LFS 2007) na 25 let (povprečje EU, LFS 2007).


Pričakovani razvojni učinek: hitrejše
osamosvajanje mladih
PRIORITETNO PODPODROČJE 1: priprava
pravnih podlag za zagotovitev stanovanj za mlade
Nosilec: MZIP
Finančni načrt: proračun Republike
Slovenije, občinski proračun, javno-zasebno partnerstvo, evropska sredstva
Obdobje in rok: priprava Nacionalnega
stanovanjskega programa 2013 – 2022 in v skladu s tem sprejetje nove ter
sprememba, prenova in nadgradnja obstoječe zakonodaje na stanovanjskem,
socialnem, finančnem, fiskalnem in prostorskem področju kakor tudi lokalne
samouprave in drugih. Rok do leta 2022
Kazalnik: deleži mladih med 25. in 29.
letom, ki živijo v gospodinjstvu skupaj s starši, po spolu
Kazalnik: povprečna starost ob odselitvi
mladih iz gospodinjstva staršev, po spolu
V pripravi Nacionalnega stanovanjskega
programa 2013–2022 morajo biti mladi zaradi zgoraj opisanih značilnosti in
težav, s katerimi se soočajo na stanovanjskem področju, obravnavani kot prioritetna
družbena skupina.
Stanovanjske razmere mladih so zato
pomembne ne le kot pokazatelj njihove kakovosti življenja in potencialne
socialne izključenosti, ampak tudi z vidika demografske reprodukcije družbe.
Omogočanje dostopa do primernega lastnega stanovanja namreč pomeni omogočanje
nastajanja novih gospodinjstev ter posredno tudi pogojev za oblikovanje
družine. Ravno obdobje med 18. in 34. letom je tisto, ko se mladi osamosvajajo,
se preselijo v samostojno stanovanje, ustvarijo partnerski odnos, se odločijo
za starševstvo (Mandič, 2009: 78).
Podatki o deležu mladih, ki živijo v
gospodinjstvu skupaj s starši, kažejo na dokaj jasen in stabilen trend
odlaganja odselitve od staršev.
Graf 12:
Deleži mladih med 25. in 29. letom, ki živijo v gospodinjstvu skupaj s starši,
1992–2010
Vir: World Values Survey 2009 in Mladina 2010.
Dostop do stanovanj za mlade je v Sloveniji
omejen z mnogimi strukturnimi dejavniki, kot so ponudba stanovanj na trgu in
njihova cenovna dostopnost ter majhnost najemnega sektorja. Poleg tega ga
omejuje finančno stanje mladih, ki je povezano z njihovo zaposlitvijo – so na
začetku zaposlitvene kariere in torej z nižjimi dohodki; pogosteje so zaposleni
za določen čas ter imajo več prehodov v brezposelnost in iz nje kakor starejši
(Trbanc v Filipovič, 2011: 119). Na to se navezuje tudi problem dostopnosti
kreditov za nakup stanovanja.
Država mora zaradi tega oblikovati široko
zastavljeno in ustrezno javno stanovanjsko politiko. Stanovanjska politika
namreč vpliva na priložnosti mladih, ne samo s ciljnimi politikami (na primer
tistimi, usmerjenimi za pomoč ranljivim skupinam), tj. z alokativnimi
politikami (ki predstavljajo vložek v denarju, osebju itd.), ampak tudi z
regulacijo stanovanjskega trga in drugimi splošno usmerjenimi politikami, ki
vplivajo na primer na dostopnost stanovanj na trgu, njihovo primernost
(določanje standardov), varnost nakupa (Filipovič, 2010: 126).
4.2.2 CILJ: Dostopnost stanovanj za mlade
in vzpostavitev podpornih mehanizmov
Merilo: doseči
povprečje EU pri povprečni starosti odselitve mladih iz gospodinjstva staršev


zmanjšati starost ob odselitvi iz gospodinjstva staršev s
  30,5 leta (povprečje SI, LFS, 2007) na 25 let (povprečje EU, LFS, 2007).


Pričakovani razvojni učinek: hitrejše
osamosvajanje mladih
PRIORITETNO PODPODROČJE 2: vzpostavitev
ugodnejših stanovanjskih kreditov za mlade
Nosilec: MF
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število kreditov, podeljenih
mladim po jamstveni shemi (ali podobni kreditni shemi)
PRIORITETNO PODPODROČJE 3: okrepitev in
spodbujanje trga javnih najemnih stanovanj (in s tem posledično uravnavanje cen
tržnih najemnin)
Nosilec: MZIP in MF (DURS)
Finančni načrt: sredstva za delo inšpekcij
in morebitno povečanje števila inšpektorjev (zlasti stanovanjskih) zagotovi
proračun Republike Slovenije
Obdobje in rok: na podlagi sprejetega
nacionalnega stanovanjskega programa bo treba sprejeti še področno zakonodajo
in zakonodajne spremembe glede najemnih pogodb, urediti evidence, uvesti javno
posredništvo in okrepiti inšpekcijo pri zagotavljanju pravic najemnikov in
najemodajalcev. Ukrepi na področju davčne zakonodaje so podporni ukrepi drugim
politikam, zato je treba identificirati in ovrednotiti že veljavne davčne
ukrepe z vidika tega cilja in proučiti morebitno uvedbo dodatnih ali drugih
ukrepov z upoštevanjem ciljev in namenov davčne politike. Rok do leta 2022.
Kazalnik: delež najemnikov (ločeno v javnem
in zasebnem sektorju med mladimi)
Kazalnik: delež najemnih stanovanj – javna
in zasebna (vir SURS – lastniška struktura stanovanj)
PRIORITETNO PODPODROČJE 4: ustreznejša
uporaba praznih stanovanj
Nosilec: MZIP
Finančni načrt: sredstva za delo inšpekcij
in morebitno povečanje števila inšpektorjev (zlasti stanovanjskih) zagotovi
proračun Republike Slovenije
Obdobje in rok: do leta 2022
Kazalnik: število prodanih oziroma oddanih
praznih stanovanj v lasti občin
PRIORITETNO PODPODROČJE 5: spodbujanje
alternativnih oblik bivanja – stanovanjske kooperative
Nosilec: MZIP, lokalne skupnosti
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število stanovanj, zgrajenih v
okviru stanovanjskih kooperativ
Podatki raziskave Mladina 2010 kažejo, da
si je le dobrih 15% mladih, ki so se odselili od staršev, nepremičnino, v
kateri živijo, kupilo s svojimi sredstvi ali kreditom. Rezultati kažejo, da
prevladujejo najemniška stanovanja in stanovanja, ki so v lasti njihovih
staršev ali staršev partnerja. Tisti, ki so lastniki stanovanj, v katerih
živijo, so do njih prišli v največji meri tako, da so jih podedovali (48,7%)
ali pa so vzeli kredit (32,9%). Gotovinski nakupi so redki (sredstva staršev
ali sorodnikov: 7,6%, lastna sredstva 10,8%) (Lavrič in dr., 2010: 354).
Graf 13: Mladi
(15–29 let) in kraj bivanja glede na lastništvo
Vir: Mladina 2010.
Da bi omogočili hitrejšo osamosvojitev
mladih, je treba bolj ustrezno urediti najemni trg. Predpogoj za to je
vzpostavitev ustreznega sistema najemnin in subvencij. Najemnina mora pokriti
vse stroške in lastniku stanovanja zagotoviti ustrezen donos, davčna politika
na stanovanjskem področju pa mora spodbujati, da bodo lastniki praznih
stanovanj ta pripravljeni dolgoročno oddajati, namesto da ostajajo prazna.
Podatki namreč kažejo, da imamo v Sloveniji precej več stanovanj kot
gospodinjstev. S povečanjem ponudbe stanovanj se bodo uravnale tudi cene tržnih
najemnin, s čimer bo mladim olajšan najem. Obdavčitev nepremičnin na eni strani
in uvedba davčnih spodbud za tiste lastnike nepremičnin, ki bodo te
pripravljeni oddajati na osnovi dolgoročnih pogodb, bosta pripomogli k bolj
urejenemu trgu nepremičnin in tudi k varnejšemu najemu. Ob tem pa je treba
povečati tudi vlogo stanovanjske inšpekcije in inšpekcije (MOP, 2011).
Pri zagotavljanju večje dostopnosti do
stanovanj za mlade bi lahko pripomogle tudi t. i. stanovanjske zadruge. Te
imajo v številnih državah Evropske unije veliko vlogo pri zagotavljanju
cenejših lastniških in najemnih stanovanj. V Sloveniji država zadružništvo le
redko spodbuja, praviloma pa ga spodbujajo lokalne skupnosti, zlasti z
zagotavljanjem ustreznih zemljišč ali omogočanjem prenove degradiranih
objektov. Poleg cenejše gradnje je prednost zadružne gradnje tudi možnost
vplivanja zadružnikov na samo gradnjo, tako z vidika kvalitete gradnje kot z
vidika površin in razporeditve prostorov, kar je še posebej zanimivo za
določene kategorije pričakovalcev stanovanj, kot so zlasti mladi, mladi pari in
mlade družine pa tudi starostniki. V Sloveniji so zadruge urejene enotno v
Zakonu o zadrugah.
PRIORITETNO PODPODROČJE 6: okrepitev
mehanizmov podpore Stanovanjskega sklada RS, da bi poleg mladih družin
vključeval kot ciljno populacijo tudi mlade pare, samske mlade in mlade po
odpustu iz vzgojno-izobraževalnega zavoda in rejništva, ter vzpostavitev novih
Nosilec: MZIP in SSRS
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število subvencij mladim družinam
(za nakup, gradnjo, rekonstrukcijo in najem stanovanja na trgu)
Kazalnik: število subvencij mladim parom
(za nakup, gradnjo, rekonstrukcijo in najem stanovanja na trgu)
Kazalnik: število subvencij samskim mladim
(za nakup, gradnjo, rekonstrukcijo in najem stanovanja na trgu)
Kazalnik: število subvencij, namenjenih
mladim po odpustu iz vzgojno-izobraževalnih zavodov in rejništva
Na področju dostopa do stanovanj je
pomembno delovanje Stanovanjskega sklada RS, ki ponuja mladim parom in mladim
družinam prednost pri nakupu ugodnejših profitnih stanovanj; poleg tega imajo
mladi možnosti za ugodnejšo pridobitev kredita (varčevalne in jamstvene sheme),
posebej za mlade družine pa so bile na voljo subvencije za prvo reševanje
stanovanjskega vprašanja (v lastniškem ali najemnem sektorju). Inštrumenti
torej pomembno ciljajo na skupino mladih – vendar predvsem na mlade družine.
Samski mladi ali tisti v paru pa imajo na voljo precej manj pomoči. Zato bi
bilo treba stanovanjsko politiko dopolniti tudi z ukrepi v obliki pomoči (kot
so subvencije) samskim mladim in mladim parom, saj bi le tako omogočili
hitrejše osamosvajanje mladih. To je pomembno tudi z vidika demografskih
trendov, saj s tem mladim omogočimo lažje oblikovanje nove družine (Filipovič,
2011: 131).
Centri za socialno delo, ki v skladu z
Zakonom o zakonski zvezi in družinskih razmerjih izvajajo postopke za zaščito
ogroženih otrok, se srečujejo s težavami v zvezi z zagotavljanjem ustreznih
oblik pomoči, ki bi otrokom oziroma mladostnikom po odpustu iz vzgojnih zavodov
ali po prenehanju rejništva zagotavljali varen prehod v samostojno in odraslo
življenje. Država zagotavlja varstvo, oskrbo in različne oblike pomoči otrokom,
ki zaradi različnih razlogov ne morejo živeti v matičnih družinah, institucionalno
varstvo in druge pomoči ali različne ugodnosti pa s polnoletnostjo prenehajo.
Mladostnikom, ki dosežejo polnoletnost in zaključijo bivanje v vzgojnem zavodu
ali rejniški družini, bi z možnostjo bivanja v stanovanju s subvencionirano
najemnino in za določeno časovno obdobje omogočili osamosvojitev in vstop v
odraslo življenje.
PRIORITETNO PODPODROČJE 7: delovanje
informacijske točke (možna internetna stran), kjer bi mladi na enem mestu lahko
izvedeli za vse možnosti in načine pridobitve stanovanja (o načinih in akterjih
kreditiranja, pogojih za dodelitev neprofitnega stanovanja, pogojih za
pridobitev subvencije itd., praktičnih vidikih bivanja ter pravicah in
dolžnostih na tem področju)
Nosilec: mladinski sektor
Finančni načrt: sredstva bodo zagotovljena
v okviru razpoložljivih sredstev, ki jih proračun Republike Slovenije nameni
mladinskem sektorju
Obdobje in rok: do leta 2022
Kazalnik: obisk informacijske točke
(internetne strani)
Z vidika širitve in zavedanja možnosti
reševanja stanovanjskega problema mladih bi bilo treba na enostaven in mladim
domač način zbrati in predstavljati vse informacije in načine, kako priti do
lastnega stanovanja. Pri tem bi moral biti aktivno vključen tako lastniški
sektor, kjer je še vedno večina inštrumentov za reševanje stanovanjskega
vprašanja mladih, kot tudi neprofitni najemni sektor ter država. Zato je treba
nujno vzpostaviti enostaven vpogled v možnosti, ki jih pri pridobitvi
stanovanja imajo mladi. Z vidika pričakovanega naraščanja cen energije in
preprečevanja pojava energetske revščine pri mladih je pomembno, da
informacijska točka vključuje tudi čim bolj popolne in pregledne informacije o
energetski učinkovitosti oziroma o energetskih izkaznicah stavb.
PRIORITETNO PODPODROČJE 8: izvedba
evalvacij učinkovitosti obstoječih ukrepov pomoči zagotavljanja dostopa
stanovanj za mlade
Nosilec: MZIP
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: izvedeno število evalvacij
Da bi zagotovili učinkovito izvajanje
obstoječih in morebitnih novih ukrepov s področja zagotavljanja dostopnosti
stanovanj za mlade, bi bilo treba izvajati sistematično evalvacijo javnih
stanovanjskih politik s poudarkom na merjenju učinkov, ki jih ima na
izboljšanje stanovanjskega položaja mladih. Le tako lahko zagotovimo
kontinuiran in sistematičen vpogled v stanovanjski položaj mladih ter
ustreznost in učinkovitost javnih politik na tem področju.
Za koordinacijo in nadzor nad izvajanjem
nacionalnega stanovanjskega programa (v nadaljevanju: NSP) je pristojna
nacionalna koordinacijska skupina znotraj Direktorata za prostor na Ministrstvu
za infrastrukturo in prostor. V njej sodelujejo predstavniki Ministrstva za
delo, družino, socialne zadeve in enake možnosti, Ministrstva za finance,
Stanovanjskega sklada Republike Slovenije, predstavniki občin in posamezni
strokovnjaki ter organizacije civilne družbe. Skupino za spremljanje izvajanja
nacionalnega programa vodi predstavnik ministrstva, pristojnega za stanovanjsko
področje. Delovna skupina opravlja zlasti naslednje naloge:
-       
spremlja izvajanje nalog iz nacionalnega programa;
-       
obravnava posebna problemska poročila, ki jih pripravljajo različni
resorji zaradi odprave konkretnih ovir pri izvajanju nacionalnega programa;
-       
analizira poročila o izvedenih ukrepih iz obdobnih načrtov, ki jih v
skladu z vsakoletnim obdobnim načrtom pripravijo izvajalci ukrepov iz teh
načrtov.
Spremljanje izvajanja NSP se izvaja z
omejenim številom kazalnikov ter obsega dva ločena sklopa – spremljanje izvedbe
aktivnosti NSP ter spremljanje učinkov in doseganje ciljev NSP. Nacionalna
koordinacijska skupina pripravi poročilo o izvajanju NSP ločeno za oba cilja
spremljanja izvajanja NSP. Za prvi cilj – spremljanje izvajanja aktivnosti NSP
– se pripravi poročilo vsako leto po sprejetju NSP, za drugi cilj – spremljanje
učinkov in doseganje ciljev NSP – se pripravi poročilo vsakih pet let po
sprejetju NSP. Poročilo o izvedbi NSP sprejme Vlada RS hkrati s predlogom
načrta za naslednje obdobje.
5 PODROČJE 4: Zdravje in dobro počutje
5.1 Utemeljitev pomembnosti področja
Zdravje kot stanje popolne telesne, duševne
in socialne blaginje je opredeljeno kot področje ukrepanja Sveta Evropske unije
v Resoluciji Sveta z dne 27. novembra 2009 o prenovljenem okviru za
evropsko sodelovanje na področju mladine (2010–2018) (UL C št. 311 z dne 19. 12.
2009, str. 1). Cilj na tem področju je poskrbeti za zdravje in dobro počutje
mladih s poudarkom na spodbujanju duševnega in spolnega zdravja, športa,
telesne dejavnosti in zdravega načina življenja ter preprečevanju in
zdravljenju poškodb, motenj prehranjevanja, odvisnosti in zlorabe drog. Zdravje
pa je prav tako pomemben individualen življenjski cilj oziroma projekt, saj med
vrednotami v raziskavah Mladina 2000 in Mladina 2010 zaseda prvo mesto po
zaznani pomembnosti v življenju mladih posameznikov. Kljub temu pa primerjalni
kontekst nekaterih analiz zdravstvenega stanja EU (na primer Eurostatova
publikacija Youth in Europe (2009)) pokaže, da zdravstveno stanje slovenske
mladine v EU ni najbolj ugodno. Ugotavlja, da je v letu 2006 več kot 91%
evropskih mladih (med 15. in 24. letom) ocenilo svoje zdravje kot dobro ali
zelo dobro, slovenski vzorec mladih pa se je s 87,6% umestil na 21. mesto med
25 zajetimi evropskimi državami) (Lavrič in dr., 2010: 307–308).
Ne glede na dobro samooceno zdravja in
ugodne kazalnike zdravstvenega stanja te skupine, so ključni zdravstveni izidi
v kasnejših življenjskih obdobjih povezani s posledicami vpliva okolij, pogojev
življenja in posameznikovih izbir življenjskega sloga v tem starostnem obdobju.
Zdravje pa ne nastaja le v zdravstvenem sektorju, ampak povsod tam, kjer mladi
živijo, delajo, se učijo, družijo ipd. Na pogoje v teh okoljih pa ne vplivajo
le zdravstvena politika, ampak tudi druge javne politike in mladi sami. Poleg
tega so mladi skupina prebivalcev, ki s skrbjo za lastno zdravje vplivajo tudi
na zdravje svojih potomcev, kar je pomembno z vidika zagotavljanja zdravja v
prihodnosti.
5.2 Cilji in podpodročja
Cilje na področju zdravja in dobrega
počutja mladih je moč v največji meri umestiti v t. i. peto
razvojno-investicijsko prioriteto, tj. povezovanje ukrepov za doseganje
trajnostnega razvoja oziroma njegovo podprioriteto zagotavljanje optimalnih
pogojev za zdravje, ki je ena izmed petih prioritet DRP 2007–2013, ki vsebinsko
izhaja iz dokumenta Strategija razvoja Slovenije.
Hkrati so cilji v širšem smislu skladni s
predlaganimi izhodišči in usmeritvami nastajajoče Strategije razvoja Slovenije
za obdobje 2014–2020, saj je v okviru Izhodišč za pripravo Strategije razvoja
Slovenije za obdobje 2014–2020 skrb namenjena tudi zdravstvenim izdatkom,
modernizaciji zdravstvenega sistema, skrbi za aktivno in zdravo življenje itn.
Poleg tega so cilji in podpodročja
nacionalnega programa za mladino na področju zdravja in dobrega počutja
usklajeni s ključnim razvojnim dokumentom EU, in sicer Evropo 2020: Strategija
za pametno, trajnostno in vključujočo rast. Te cilje je moč umestiti med eno
izmed vodilnih pobud Strategije Evropa 2020, in sicer »Evropska platforma za
boj proti revščini«, ki se nanaša tudi na zagotavljanje enakosti v dostopu do
zdravstvenega varstva.
5.2.1 CILJ: Spodbujanje redne telesne
dejavnosti, uravnoteženega prehranjevanja in vzdrževanja priporočene telesne
teže med mladimi (15–29 let)
Merila: obrniti negativne trende in
nadaljevati pozitivne trende na področju preventivnih (zdravstvenih) dejavnosti
in kazalnikov zdravja mladih

-       
  povečati delež mladih, ki so redno telesno dejavni in gibalno
  zmogljivi
-       
  povečati delež mladih, ki se uravnoteženo prehranjujejo
-       
  ustaviti trend nižanja deleža mladih s priporočeno telesno težo

Pričakovani razvojni učinek: izboljšana
kakovost življenja in boljše zdravje mladih, njihovih otrok in posledično
aktivne populacije ter starejših odraslih
PRIORITETNO PODPODROČJE 1: zagotavljanje
sistemskih pogojev za redno telesno dejavnost
Nosilci: MIZŠ
Sodelujoči: MZ
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: delež mladih, ki so redno telesno
dejavni, po spolu
Zadostna telesna dejavnost je varovalni
dejavnik zdravja, saj vpliva tako na telesno kot na duševno zdravje in kakovost
življenja. Različne raziskave so pokazale, da telesna dejavnost varuje pred
večino kroničnih nenalezljivih bolezni, krepi kosti in mišice, vzdržuje
psihofizične in funkcionalne sposobnosti telesa, pripomore k zmanjšanju stresa
in depresije ter pomaga pri povečevanju samozavesti. Telesna dejavnost ima
pomemben vpliv tako na metabolni sindrom in njegova posledična stanja
(inzulinsko rezistenco, dislipidemije, visok krvni tlak in debelost) kot tudi
na vse pomembnejše srčno-žilne bolezni in osteoporozo. Pri mladostnikih telesna
dejavnost pozitivno vpliva tudi na njihove kognitivne sposobnosti ter na uspeh
pri šolskem delu. V kombinaciji z ustrezno prehrano pa telesna dejavnost varuje
tudi pred prekomerno telesno težo in debelostjo.
Nasprotno pa je nezadostna telesna
(gibalna) dejavnost (skupaj z nezdravo prehrano, kajenjem, uživanjem
nedovoljenih drog, stresom in uživanjem alkoholnih pijač) pomemben dejavnik
nezdravega življenjskega sloga. Našteti dejavniki spadajo med ključne v
procesih nastanka, napredovanja in pojavljanja zapletov najpomembnejših
kroničnih nenalezljivih bolezni (KNB): bolezni srca in ožilja (BSO), sladkorne
bolezni, nekaterih vrst raka, nekaterih kroničnih pljučnih bolezni, debelosti,
osteoporoze in drugih bolezni kostno-mišičnega sistema (Marčič, 2011: 137).
Pomembna preventivna vidika, ki se
povezujeta s prekomerno težo in debelostjo, sta zdrava prehrana in športna
aktivnost. Po raziskavi Mladina 2010 85,5% mladih jé zelenjavo in sadje vsaj
večkrat na teden, od tega 23,4% večkrat na dan; 92,9% mladih je športno
aktivnih, od tega 62,7% vsaj enkrat na teden. Delež športno aktivnih mladih se
je glede na raziskavo Mladina 2000 povečal, saj se je takrat s športom aktivno
ukvarjalo 89,5% mladih (Lavrič in dr., 2010: 324).
PRIORITETNO PODPODROČJE 2: zagotavljanje
sistemskih pogojev za uravnoteženo prehranjevanje mladih 15–29 let
Nosilci: MZ
Sodelujoči: MIZŠ, MDDSZ, MKO
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: delež mladih, ki uživajo
priporočene količine sadja in zelenjave, po spolu
Kazalnik: delež mladih, ki uživajo sladke
pijače in sladkarije, po spolu
Kazalnik: delež mladih, ki redno uživa
zajtrk, po spolu
Kazalnik: delež mladih, ki redno uživa
ekološko pridelano hrano, po spolu
Neuravnotežena prehrana, predvsem uživanje
energijsko goste mastne in sladke/slane hrane, je dejavnik tveganja za različne
kronične bolezni in stanja (metabolni sindrom, srčno-žilne bolezni, sladkorno
bolezen tipa 2, nekatere vrste raka, bolezni gibal in druge). Nasprotno pa je
pestra mešana prehrana z vključevanjem kvalitetnih živil iz vseh skupin živil
ter uživanjem zadostnih količin sadja in zelenjave v priporočenem prehranskem
režimu varovalni dejavnik za vsa navedena stanja. Otroci, mladostniki (HBSC,
2010)9 in starostna skupina mladih odraslih
do 30 let (EHIS, 2007)10 uživajo sadje in
zelenjavo značilno manj pogosto kot odrasli nad 30 let in starejši odrasli,
ženske pa pogosteje uživajo sadje in zelenjavo kakor moški. Sadje pogosteje
uživajo višje izobraženi, pri pogostnosti uživanja zelenjave pa razlike po
izobrazbi ni opaziti (EHIS, 2007).
Podatkov o pogostnosti uživanja drugih
skupin živil pri otrocih in mladostnikih v Sloveniji za zdaj še nimamo. Podatki
za odraslo populacijo, tudi za mlajše odrasle do 30. leta starosti, pa kažejo,
da odrasli z višjim samoocenjenim materialnim standardom značilno pogosteje
uživajo sadje in zelenjavo, kosmiče, testenine in riž, ribe, mleko in mlečne
izdelke, še posebej z manj maščob, olivno olje in maslo ter med in sadno-žitne
rezine, od pijač pa sadne sokove in nektarje, mineralne vode in vode z okusom.
Tisti z nižjim samoocenjenim materialnim standardom pa pogosteje izbirajo kruh
ter pšenični in koruzni zdrob, svinjino, drobovino, mesne izdelke in jajca,
margarino, majonezo, svinjsko mast in ocvirke, sladkor, marmelado in sladko
pecivo, od pijač pa čaj in kavo, sadne sirupe in alkoholne pijače (Gabrijelčič
Blenkuš in dr., 2009).
Slovenski mladostniki v primerjavi z
vrstniki iz drugih držav pogosteje opuščajo zajtrk. Med tednom nikoli ne
zajtrkuje 31,3% vprašanih (vir: IVZ). Opuščanje zajtrka s starostjo
mladostnikov narašča in je izrazitejše med dekleti kot fanti. Redno uživanje
zajtrka zagotavlja telesu dovolj energije za delo, učenje in razmišljanje.
Redni zajtrk in uživanje štirih do petih obrokov na dan izboljša presnovo
telesa, ugodno vpliva na raven krvnega sladkorja, ki je hrana za možgane,
posledično pa se izboljša tudi občutek sitosti. Tudi z razvojnopsihološkega
vidika zajtrk izboljša kognitivne zmožnosti, kar se kaže zlasti v boljšem
spominu in učenju. Nasprotno pa opuščanje zajtrka prispeva k izbiri manj
kakovostne prehrane, ki je revnejša z vlakninami in bogata z maščobami, kar
vodi tudi do višje pojavnosti debelosti med mladostniki.
PRIORITETNO PODPODROČJE 3: zagotavljanje
sistemskih pogojev za spremljanje in ukrepanje pri mladih v starosti 15–29 s
prekomerno telesno težo ali debelostjo
Nosilec: MZ
Sodelujoči: MIZŠ, MDDSZ
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: delež mladih s prekomerno težo in
debelostjo, po spolu
Pomemben kazalnik zdravja je debelost, ki
predstavlja enega glavnih izzivov javnega zdravstva v 21. stoletju, saj je samo
v Evropi predebelih že več kot 5 milijonov šolajočih se otrok, tem pa se vsako
leto pridruži 300.000 novih (Vertot v Lavrič in dr., 2010: 321). Prav tako
podatki kažejo, da prekomerna teža in debelost oseb v Evropski uniji naraščata,
tako pri otrocih kot pri odraslih (Božič, Zupančič v Lavrič in dr., 2010: 321).
Slovenija je med evropskimi državami na osmem mestu po deležu otrok med 11. in
15. letom, ki so prekomerno težki ali debeli (OECD, 2010: 65). Poglavitna
razloga prevelike teže sta spremenjene prehranjevalne navade mladih (hitra
prehrana) in povečana neaktivnost mladih, ki je povezana s spremembami v
preživljanju prostega časa (televizija in računalnik) (Lavrič in dr., 2010:
321).
Graf 14:
Hranjenost mladih glede na indeks telesne mase, izbrane raziskave
Vir: SJM 2001/3, EHIS 2007, Mladina 2010.
Ugotovimo lahko, da ima še vedno več kot
dve tretjini slovenskih mladih normalno težo. Trendi, glede na raziskave
šolajoče se mladine, pa se bodo v prihodnje gibali v smeri večanja deleža
prekomerno težkih in debelih mladih (OECD, 2010; Rok Simon, Mihevc Ponikvar v
Lavrič in dr., 2010: 323). Po posameznih starostnih skupinah mladih je prav
tako splošen trend naraščanja prekomerno težkih in debelih. V starostni skupini
od 15. do 18. leta je takšnih 13,6%, v starostni skupini od 19. do 24. leta jih
je 23,3%, med 25. in 29. letom pa jih je 30,7%. Tudi glede velikosti naselja so
določene zakonitosti, saj je prekomerno težkih in debelih največ na vasi
oziroma podeželju, in sicer 29,9%, v manjših mestih jih je 19,8%, v večjih
mestih pa 17,1% (Lavrič in dr., 2010: 323).
5.2.2 CILJ: Preprečevanje kajenja in
prvih poskusov kajenja, tvegane in škodljive rabe alkohola in prepovedanih
drog, zagotavljanje zdrave in varne zabave mladih ter obvladovanje nasilja,
povezanega s športom, in vandalizma
Merilo: obrnitev negativnih trendov na
področju tvegane in škodljive rabe alkohola in prepovedanih drog ter
nadaljevanje pozitivnih trendov na področju zmanjševanja uživanja tobaka

-       
  povečati delež mladih, ki ne pijejo alkohola
-       
  povečati delež mladih, ki ne pijejo alkohola redno (vsaj enkrat
  tedensko)
-       
  povečati delež mladih, ki ne pijejo tvegano ali škodljivo
-       
  povečati delež mladih, ki ne kadijo
-       
  povečati delež mladih, ki niso kadili marihuane ali hašiša
-       
  povečati delež mladih, ki marihuane ali hašiša ne kadijo redno
-       
  zmanjšati delež mladih, ki poskusijo trde droge
-       
  zmanjšati število prekrškov in kaznivih dejanj s področja vandalizma
  in nasilja na športnih prireditvah

Pričakovani razvojni učinek: izboljšana
kakovost življenja in boljše zdravje mladih, njihovih otrok ter posledično
aktivne populacije in starejših odraslih
PRIORITETNO PODPODROČJE 4: zagotavljanje
sistemskih pogojev za zmanjševanje tvegane in škodljive rabe alkohola
Nosilec: MZ
Sodelujoči: MIZŠ, MKO, MNZ
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: delež mladih, ki ne pijejo
alkoholnih pijač, po spolu
Kazalnik: delež mladih, ki ne pijejo
alkoholnih pijač redno, po spolu
Kazalnik: delež mladih, ki ne pijejo
tvegano ali škodljivo, po spolu
Globalno predstavlja tvegano11 in škodljivo12 uživanje
alkohola enega od vodilnih vzrokov preprečljivih smrti, bolezni in poškodb (SZO
Report 2011). Še posebej zaskrbljujoče je, da je alkoholu pripisljivo breme
bolezni večje pri mladih ljudeh (Rehm in dr., 2009), tako je kar 10% vseh smrti
pri mladih ženskah in 27% pri mladih moških v starosti od 15 do 29 let
pripisljivih alkoholu (Rehm in dr., 2006). Izsledki raziskav ESPAD (angl. European
School Survey Project on Alcohol and Other Drugs) kažejo, da je alkohol najbolj
razširjena psihoaktivna snov v skupini 15- in 16-letnikov. V raziskavi HBSC iz
leta 2010 (Jeriček Klanšček in dr., 2011) so pri slovenskih mladostnikih
ugotovili, da je delež 15-letnikov, ki so že pili alkohol, 85,9% (prav tam,
str. 285), tedensko jih alkohol pije več kot četrtina (26,7%) (prav tam, str.
223), že vsaj dvakrat opitih pa je bilo kar 40,7% 15-letnikov (prav tam, str.
219). Raziskava HBSC je še pokazala, da so posebej tvegana skupina za redno
pitje alkoholnih pijač in opijanje starejši mladostniki, fantje, mladostniki,
ki ocenjujejo blagostanje družine kot podpovprečno, mladostniki iz družin z
visokim rezultatom na lestvici FAS (merilo socialno-ekonomskega stanja
družine), mladostniki z brezposelnimi starši, mladostniki iz rekonstruiranih
družin, mladostniki s podpovprečnim učnim uspehom oziroma poklicno/nižjo
poklicno šolo (Jeriček Klanšček in dr, 2011: 221).
Podatki raziskave društva Žarek upanja
kažejo, da z leti neposredno spodbujanje k pitju ne narašča. Večina
osnovnošolcev in srednješolcev navaja, da pri nakupu alkohola nima nikakršnih
težav, še posebno ne v lokalih (Boben Bardutzky in dr, 2009; Boben Bardutzky in
dr, 2010). Sicer pa mladi kot povod za pitje pogosto navajajo pozitivne učinke
alkohola – predvsem dobre občutke, sproščenost, zgovornost in boljšo zabavo.
Uživanje alkohola mladostnikom pomeni vstop v odraslost, doseganje neke vrste
zrelosti za sprejemanje odločitev. Prav tako z uživanjem alkohola povezujejo
veliko število pozitivnih lastnosti – predvsem pozitivno ovrednotenje v družbi.
Mladostniki so namreč pogosto omenjali, da zaznavajo naklonjen odnos slovenske
družbe do pitja alkohola, kar vpliva tudi na njihove navade in odločitve glede
pitja alkohola. Lahek dostop do alkoholnih pijač, neupoštevanje zakonodajnih
ukrepov pri prodaji alkohola in relativna cenovna dostopnost so pomembni
spodbujevalni dejavniki za pitje alkohola pri mladostnikih (Bajt in Zorko,
2009).
Preglednica 1:
Mladi, ki vsaj občasno uživajo alkohol, za celoten vzorec in ločeno po spolu,
starosti in velikosti naselja (v odstotkih)


 

VSI

PO SPOLU

PO STAROSTI

PO VELIKOSTI NASELJA


 

 

Ženske

Moški

15–18

19–24

25–29

Vas

Manjše mesto

Večje mesto


Alkohol

89,5

87,8

91,1

89,7

91,6

87,7

88,5

89,1

91,4


Vir: Mladina 2010.
Velika večina mladih vsaj občasno uživa
alkohol. Prav tako so vsa zdravju tvegana vedenja pogostejša pri moških,
alkohol pa še posebej v starostni skupini med 19. in 24. letom. Vse obravnavane
substance so bolj prisotne v urbanih okoljih (Lavrič in dr., 2010: 325).
Časovna primerjava med raziskavama Mladina 93 in Mladina 2010 pa pokaže, da je
delež mladih, ki ne uživa alkohola, upadel z 28,6 na 10,1%.
Graf 15:
Deleži mladih (med 15. in 19. letom), ki ne pijejo alkohola in ne kadijo,
izbrana leta
Vir: Mladina 1993, Mladina 2010.
PRIORITETNO PODPODROČJE 5: zagotavljanje
sistemskih pogojev za spodbujanje nekajenja mladih in prenehanje kajenja mladih
Nosilec: MZ
Sodelujoči: MIZŠ
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: delež mladih, ki ne kadijo, po
spolu
Kazalnik: delež mladih, ki opustijo kajenje
oziroma so prenehali kaditi, po spolu
Raziskava HBSC 2010 je pokazala, da ne kadi
74,7% slovenskih 15-letnikov. V življenju je poskusilo kaditi (vsaj eno
cigareto, cigaro ali pipo) 53,1% mladostnikov, starih 15 let, vsaj občasno jih
je kadilo 25,3%, vsaj enkrat na teden ali pogosteje pa 19,4%. Pri 15-letnikih
tako pri poskusih kajenja kot pri tedenskem kajenju ne beležimo statistično
značilnih razlik med spoloma. Raziskava je tudi pokazala, da obstaja večja
verjetnost, da bodo mladostniki, ki prihajajo iz skupin z nižjim
socialno-ekonomskim položajem, poskusili kaditi in bolj verjetno bodo kadili
tedensko in/ali dnevno.
Raziskavi HBSC 2002 in 2006 kažeta, da se
je med letoma 2002 in 2006 pomembno znižal delež mladostnikov, starih 11–15
let, ki so poskusili kaditi, in delež tedenskih kadilcev. Med letoma 2006 in
2010 pa beležimo spremembe kadilskih navad mladostnikov v smislu pomembnega
zmanjševanja deleža zgodnjega kajenja in višanja deleža tedenskih kadilcev,
vendar je delež tedenskih kadilcev v letu 2010 še vedno pomembno nižji kot v
letu 2002. Mednarodnih primerjav za leto 2010 še ni na voljo, za leto 2006 pa
kažejo, da je tedensko kajenje med slovenskimi 15-letniki blizu povprečja držav
v raziskavi.
Raziskava Anketa o zdravju in zdravstvenem
varstvu (EHIS) iz leta 2007 kaže, da v starostni skupini 15–29 let ne kadi 69,9%
prebivalcev oziroma, da je kadilcev v tej starostni skupini 30,1%. Kadi
statistično značilno več moških (31,9%) kot žensk (23,6%), starih med 15 in 29
let.
Primerjava deležev z deleži v preteklem
obdobju je možna v okviru starostne skupine 18–30 let, in sicer med raziskavo
Slovensko javno mnenje iz leta 2001 in EHIS 2007. Prva kaže, da je delež
kadilcev v tej starostni skupini 31,5%, druga pa 33,3%, torej v tem obdobju med
deleži ni večjih sprememb, te pa najverjetneje lahko v smislu zmanjševanja
pričakujemo v kasnejšem obdobju glede na padec kadilskih navad med mladostniki,
starimi 11–15 let oziroma med 15-letniki, na kar kažeta raziskavi HBSC 2006 in
2010.
Evropska raziskava o alkoholu in preostalih
drogah med šolsko mladino (ESPAD) iz leta 2007 je pokazala, da je poskusilo
kaditi 61% 15- in 16-letnikov, delež tistih, ki so kadili 40-krat ali pogosteje
v življenju pa je znašal 22%. Med letoma 1995 in 2003 je raziskava prikazala
pomemben porast deleža tistih, ki so poskusili kaditi, in deleža tistih, ki so
kadili 40-krat ali pogosteje v življenju, v obdobju 2003–2007 pa je raziskava
zabeležila pomemben upad kadilskih navad v tej starostni skupini pri obeh
kazalnikih, kar je tudi v skladu z dogajanjem v drugih državah, ki so
sodelovale v raziskavi. Časovna primerjava med raziskavama Mladina 93 in
Mladina 2010 pa je pokazala, da je porasel delež mladih (15–19 let), ki ne
uživajo tobaka, in sicer tako pri moških kot tudi ženskah.
Povzamemo lahko, da večina podatkov kaže na
zniževanje obsega kajenja med mladimi, nekateri pa tudi na to, da se stanje v
zadnjem obdobju bistveno ne spreminja. Kljub temu pa mora cilj zmanjševanja
deleža mladih, ki kadijo, ostati visoko na političnem dnevnem redu.
Preglednica 2:
Mladi, ki vsaj občasno uživajo tobak, za celoten vzorec in ločeno po spolu,
starosti in velikosti naselja (v odstotkih)


 

VSI

PO SPOLU

PO STAROSTI

PO VELIKOSTI NASELJA


 

 

Ženske

Moški

15–18

19–24

25–29

Vas

Manjše mesto

Večje mesto


Tobak

44,5

42,1

46,8

34,5

48,8

44,5

41,4

45,3

48,1


Vir: Mladina 2010.
PRIORITETNO PODPODROČJE 6: zmanjševanje
povpraševanja po prepovedanih drogah ter preprečevanje ponudbe prepovedanih
drog
Nosilec: MZ
Sodelujoči: MIZŠ, MNZ
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: delež mladih, ki posegajo po
prepovedanih drogah, po spolu
Temeljni cilj preventive na področju
prepovedanih drog je ustvarjanje takih družbenih razmer, ki posamezniku dajejo
možnosti za razvijanje življenjskega sloga brez uporabe prepovedanih drog.
Hkrati je treba razvijati tudi vse ukrepe in aktivnosti zmanjševanja ponudbe prepovedanih
drog ter izobraževanje mladih o posledicah uporabe vseh vrst (tudi dovoljenih)
drog.
Ugotovitve ESPAD kažejo tudi izrazito
povečanje deleža tistih, ki so odgovorili, da so marihuano v življenju
uporabili 40-krat ali večkrat: z 1,3 na 6,3%. Prav tako se je v obdobju
1995–1999–2003 statistično pomembno povečal odstotek anketiranih, ki so
odgovorili, da so marihuano uporabili v preteklem letu (z 10,4 na 21,2 in 22,9%)
oziroma mesecu (s 5,7 na 12,8 in 13,8%). Leta 2007 je bil delež tistih, ki so v
življenju že uporabljali marihuano, 22%, v zadnjem mesecu pa 9%. O uporabi
ostalih prepovedanih drog (amfetaminov, LSD, kreka, kokaina, ekstazija in
heroina) je leta 1999 poročalo slabih 5%, leta 2003 pa 8%. Pri tem je bila
zloraba drog (»uporabil sem jo 10-krat ali večkrat«) označena pri dobrem 1%. Po
pomirjevalih, ki jih ni predpisal zdravnik, je leta 1999 poseglo dobrih 5%
vprašanih, podobno kot leta 2003. Šestnajst odstotkov dijakov je v življenju že
vdihavalo hlape, kar je precej več, kot je evropsko povprečje. Zanimivo pa je
tudi, da nadpovprečno visok delež mladih meni, da so omenjene psihoaktivne
snovi lahko dosegljive (Hibell v Marčič, 2011: 142).
Rezultati raziskave ESPAD 2011 odkrivajo,
da slovenski mladostniki presegajo evropsko povprečje uporabe alkohola in
prepovedanih drog kar na petih od skupaj sedmih spremenljivkah, najizraziteje
pri vdihavanju hlapov.
Časovna primerjava med raziskavama Mladina
1985 in Mladina 2010 pa pokaže, da se je od leta 1985 med mladimi (pri obeh
spolih) zaradi zmanjšanja deleža nekonzumentov najbolj povečal delež tistih, ki
so poskusili marihuano oziroma hašiš, prav tako pa sta se povečala deleža
občasnih in rednih kadilcev marihuane oziroma hašiša.13
Preglednica 3:
Mladi, ki so poskusili marihuano, hašiš ali trde droge, za celoten vzorec in
ločeno po spolu, starosti in velikosti naselja (v odstotkih)


 

VSI

PO SPOLU

PO STAROSTI

PO VELIKOSTI
  NASELJA


 

 

Ženske

Moški

15–18

19–24

25–29

Vas

Manjše mesto

Večje mesto


Marihuana ali hašiš

50,1

48,6

51,6

33,8

53,8

55,1

42,6

54,2

60,2


Trde droge

13,3

11,2

15,3

8,1

13,9

14,1

10,5

17,0

14,0


Vir: Mladina 2010.
Graf 16:
Deleži mladih (med 15. in 24. letom), ki so poskusili ali uživajo marihuano ali
hašiš, izbrana leta
Vir: Mladina 1985, Mladina 2010.
PRIORITETNO PODPODROČJE 7: zagotavljanje
sistemskih pogojev za zdravo in varno zabavo mladih, obvladovanje nasilja,
povezanega z javnimi prireditvami in športom, ter vandalizma
Nosilec: MNZ, Policija
Sodelujoči: MGRT, MIZŠ, MZ, MO, URSZR, MP
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2020
Kazalnik: vzpostavitev pogojev poslovanja
zasebnih subjektov, ki zagotavljajo zdravo in varno zabavo mladih
Kazalnik: število prekrškov na javnih
prireditvah, ki jih stori organizator javne prireditve
Kazalnik: število prekrškov na javnih
prireditvah s področja požarne varnosti
Kazalnik: število prekrškov in kaznivih
dejanj na javnih prireditvah s strani mladih
Kazalnik: število prekrškov in kaznivih
dejanj vandalizma mladih
Zagotavljanje sistemskih pogojev za zdravo
in varno zabavo mladih, obvladovanje nasilja, povezanega z javnimi prireditvami
in športom, ter vandalizma na splošno, je eno izmed pomembnih področij, na
katerem lahko s pravilnim pristopom urejamo razmere za zdravo in varno zabavo
mladih ter pri vzgoji mladostnikov dosežemo učinkovite rezultate za zmanjšanje
nasilništva in vandalizma na javnih prireditvah.
Vzpostavitev ustreznih pogojev poslovanja
zasebnih subjektov (gospodarskih družb in samostojnih podjetnikov
posameznikov), ki se ukvarjajo z organizacijo javnih prireditev in točenjem
alkohola, ter zagotavljanje ustreznega nadzora nad njihovim zagotavljanjem je
nujen pogoj za zagotavljanje zdrave in varne zabave mladih. Dobre prakse in
izkušnje iz tujine kažejo, da je mogoče tveganja za zdravo in varno zabavo
mladih zmanjšati z multidisciplinarnim pristopom ministrstev, organov in služb
že v fazi vzpostavljanja pogojev za poslovanje zasebnih subjektov, ki takšne zabave
organizirajo oziroma točijo alkohol.
Vandalizem na javnih prireditvah in krajih,
še posebej pa v športu, predstavlja družbeni problem – problem mladih ravno v
ciljni starostni skupini. Protipravno vedenje mladostnikov v parkih in na
mestnih ulicah večine slovenskih mest (razbijanje steklenine, pijančevanje,
oviranje cestnega prometa, poškodovanje komunalne infrastrukture ipd.) ni zgolj
problem represivnih organov. Še posebej je v zadnjih letih problematičen tudi
huliganizem na športnih prireditvah. Temelj organiziranosti t. i. navijaških
skupin so prav ciljna skupina mladih. Organiziranje in delovanje v skladu s
psihologijo množice narekujeta tudi nekatere aktivnosti drugih ministrstev, s
katerimi bi bilo mogoče vplivati na zmanjšanje tovrstne problematike.
5.2.3 CILJ:
Krepitev skrbi za spolno in reproduktivno zdravje mladine ter načrtovanje
družine

Merilo: zmanjšati delež spolno prenosljivih bolezni in
  nezaščitenih spolnih odnosov ter tveganega spolnega vedenja med mladimi
  (15–29 let)

Pričakovani razvojni učinek: povečanje
ozaveščenosti in skrbi za spolno in reproduktivno zdravje mladih in med mladimi
PRIORITETNO PODPODROČJE 8: zagotavljanje
sistemskih pogojev za izboljšanje spolnega in reproduktivnega zdravja mladih
Nosilec: MZ
Sodelujoči: MIZŠ
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: incidenca spolno prenosljivih
okužb pri mladih, po spolu
Spolno zdravje odločilno vpliva na celotno
zdravstveno stanje sedanjih in prihodnjih generacij. Spolno zdravje se dotika
več različnih ravni tako izobraževanja kot etičnih, zdravstvenih, socialnih in
kulturnih običajev in posebnosti, vključuje pa tudi spolno prenosljive okužbe
in najstniške nosečnosti kot tudi spolno nasilje. Ti učinki zajemajo tako
zdravstvene kot socialne vidike in so ključni dejavnik za razvoj osebnosti in
dobro počutje mladih.
Čeprav so mladi ljudje v večini dobrega
zdravja, so dovzetni tudi za spolno prenosljive okužbe. Dobro znanje v zvezi s
spolnim zdravjem in dostop do ustreznih zdravstvenih storitev sta za zato
pomembna dejavnika za preprečevanje širjenja okužb. Ključna je vključitev
celostne vzgoje za zdravo in odgovorno spolnost v vzgojno-izobraževalne
procese, da bi mladi pridobili spretnosti in sposobnosti, ki jih potrebujejo za
ohranitev in izboljšanje spolnega zdravja, zmanjšanje spolno prenosljivih okužb
ter krepitev partnerskih odnosov. Tudi Strategija preprečevanja in obvladovanja
okužbe s HIV za obdobje 2010–2015 izpostavlja velik pomen uvedbe vzgoje za
zdravo spolnost v izobraževalnih sistem.
5.2.4 CILJ: Krepitev pozitivnega
duševnega zdravja med mladimi in zmanjševanje umrljivosti zaradi samomora med
mladimi
Merilo:
zmanjšanje umrljivosti zaradi samomora med mladimi (15–29 let)

zmanjšati delež samomorov med mladimi 15–29 (povprečje EU
  2007–2009: 7,3 na 100.000, povprečje Slovenija 2007–2009: 11,72 na 100.000)
  (SZO 2010).

Pričakovani razvojni učinek: zmanjšanje
števila samomorov kot enega izmed glavnih vzrokov za umrljivost mladih
PRIORITETNO PODPODROČJE 9: zmanjšati
število otrok in mladih, ki storijo poskus samomora ali samomor
Nosilec: MZ
Sodelujoči: MIZŠ, MDDSZ, MNZ
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število otrok in mladih, ki
storijo samomor, po spolu
PRIORITETNO PODPODROČJE 10: razvoj
mehanizmov za zgodnjo prepoznavo in obravnavo mladih s težavami v duševnem
zdravju
Nosilec: MZ
Sodelujoči: MIZŠ, MDDSZ, MNZ
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: višina sredstev, namenjena
programom s področja nudenja pomoči mladim v stiski
Težave na področju duševnega zdravja
predstavljajo glavni dejavnik tveganja za samomorilno vedenje in psihosomatske
bolezni ter negativno vplivajo na šolsko in delovno produktivnost, odnose v
družini in širši okolici itn. V Sloveniji je 13% petnajstletnikov in 22%
petnajstletnic nezadovoljnih s svojim življenjem, večinoma iz družin z nižjim
socialno-ekonomskim statusom. Skoraj tretjina petnajstletnic ali
petnajstletnikov poroča o psihosomatskih težavah (Jeriček Klanšček v Marčič,
2011: 143), klinično pomembna stopnja depresivnosti pa je bila ugotovljena pri
21% fantov in 42% deklet, starih od 14 do 19 let (Tomori v Marčič, 2011: 143).
Mladostniki so pri izbranem zdravniku in zdravniku specialistu najpogosteje
obravnavani zaradi depresije, anksioznosti in reakcije na stres. Pri
mladostnicah so pogoste obravnave zaradi motenj hranjenja, ki se prenašajo tudi
v starostno obdobje 20–29 let, pri fantih pa so pogostejše obravnave zaradi
uživanja alkohola in drugih psihoaktivnih snovi (Jeriček in dr. v Marčič, 2011:
143).
Za več kot tretjino mladih pomeni velik problem
osamljenost, ki je posledica naraščajoče odtujenosti med njimi (Rener v Marčič,
2011: 143). Mladi si zato z nekaterimi oblikami tveganega vedenja, na primer
uporabo alkohola in drugih psihoaktivnih snovi, prizadevajo za to, da bi jih
sprejemali vrstniki, si lajšajo nelagodna čustva in razpoloženja ter posredno
večajo zadovoljstvo s seboj (Tomori in dr. 1998).
Pravočasno prepoznavanje mladih v stiski je
pomembno tudi z vidika preprečevanja samomorilnega vedenja. V Sloveniji je
umrljivost zaradi samomora med mladimi v zadnjih letih upadla, vendar smo še
vedno nad evropskim povprečjem (glej graf 1) (stopnja umrljivosti mladih zaradi
samomora je v Sloveniji 1,6-krat višja v primerjavi s povprečjem v EU27). V
Sloveniji je samomor drugi glavni vzrok umrljivosti mladih med 15. in 29.
letom. Zaradi samomora v tej starostni skupini fantje in mladi moški umirajo
štirikrat pogosteje kot dekleta in mlade ženske. Poleg samomora predstavljajo
velik problem tudi poskusi samomora (predvsem pri dekletih), saj je bilo med
letoma 2005 in 2007 145 mladostnikov zdravljenih v bolnišnici zaradi poskusa
samomora (Rok Simon in Mihevc Ponikvar, 2009: 100). Spodbudno je, da v zadnjih
treh letih v starostni skupini 0-14 let v Sloveniji nismo zabeležili nobenega
samomora. Kljub vsemu pa je tudi tej starostni skupini treba nameniti
pozornost.
Samomorilno vedenje je povezano z
negativnim duševnim zdravjem, zato je treba razviti dobre preventivne programe,
s pomočjo katerih bomo bolj ogrožene mladostnike pravočasno prepoznali. Prav
tako je treba veliko pozornosti posvetiti krepitvi duševnega zdravja.
Graf 17:
Standardizirana stopnja umrljivosti zaradi samomora na 100.000 mladih (15–29
let) na leto v Sloveniji in v EU
Graf 18:
Gibanje števila samomorov v izbranih starostnih skupinah za ženske in moške v
Sloveniji, izbrana leta
Vir: SURS 2010.
5.2.5 CILJ: Zagotavljanje višje ravni
varnosti in zdravja pri delu za mlade delavce
Merilo: zmanjšanje števila nezgod pri delu,
v katerih so udeleženi delavci, stari 15 do 29 let
Pričakovani razvojni učinek: dvig varnostne
kulture pri mladih
PRIORITETNO PODPODROČJE 11: ozaveščanje
delodajalcev, mentorjev in nadzornikov o tveganjih in ukrepih, povezanih z
delom mladih delavcev, ter spodbujanje kulture varnosti pri mladih, vključno z
uvajanjem varnosti in zdravja pri delu v vzgojo in izobraževanje
Nosilec: MDDSZ
Sodelujoči: Ministrstvo za izobraževanje,
znanost in šport, Inštitut za varovanje zdravja RS, UKC Ljubljana – Klinični
inštitut za medicino dela, prometa in športa, socialni partnerji, strokovnjaki
s področja varnosti in zdravja pri delu
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: 2013–2022
Kazalnik: število in delež nezgod pri delu,
v katerih so udeleženi delavci, stari od 15 do 29 let
Po podatkih Eurostata je v EU pogostnost
nezgod pri delu med delavci, starimi od 18 do 24 let, za več kot 40% višja kot
v drugih starostnih skupinah. Razlike med dejavnostmi in poklici so precejšnje,
pri čemer je najbolj nevarno prvo leto zaposlitve.
Evropska agencija za varnost in zdravje pri
delu (EU-OSHA) med razlogi za pogoste nezgode pri delu med mladimi delavci
navaja:
-       
nizko kulturo varnosti,
-       
slabo usposobljenost za varno opravljanje delovnih nalog,
-       
neizkušenost – ne zavedajo se tveganj, ki so jim izpostavljeni,
-       
nepoznavanje dolžnosti delodajalca,
-       
nepoznavanje pravic in dolžnosti delavca,
-       
vrste del in delovni pogoji, v katerih delajo mladi delavci,
-       
duševno in fizično nezrelost mladih delavcev.
Po podatkih Inšpektorata RS za delo14 so bili leta 2011 delavci, stari 15 do 29 let, vpleteni v 2344
nezgod pri delu, kar znaša 18, 3% vseh nezgod pri delu, ki so se pripetile v
navedenem letu. V letu 201215 se je delež
nezgod pri delu, v katere so bili vpleteni delavci, stari 15 do 29 let, povečal
na 20,3% (2070 nezgod pri delu).
5.2.6 CILJ: Izboljšanje prometne varnosti
ter zmanjšanje števila poškodb in smrti mladih v prometu
Merilo:
zmanjšanje števila poškodb in smrti v prometu med mladimi (15–29 let)

zmanjšati delež poškodb in smrti v prometu med mladimi
  (15–29 let) (vir: WHO HFA 2011).

Pričakovani razvojni učinek: zmanjšanje
števila poškodb in smrti mladih v prometu
PRIORITETNO PODPODROČJE 12:
zagotavljanje sistemskih pogojev za izboljšanje prometne varnosti mladih
Nosilec: Javna agencija RS za varnost
prometa (MZIP),
Sodelujoči: MIZŠ
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: razmerje med številom smrti v
prometu pri mladih med 15. in 29. letom in celotnim prebivalstvom
Kazalnik: število poškodb in smrti mladih v
prometnih nezgodah zaradi prisotnosti alkohola
Umrljivost v cestnem prometu je odvisna od
stopnje razvitosti prometnega sistema in ukrepov, ki jih posamezne države
izvajajo za izboljšanje varnosti. Število mrtvih rizične skupine mladih med 15
in 30 letom starosti je nekoliko pod povprečjem držav EU, vendar daleč nad
številom mrtvih v Nizozemski in Švedski. (NPVCP)
Graf 19:
Število mrtvih mladih med 15 in 30 letom starosti na milijon mladih in število
vseh mrtvih na milijon prebivalcev v letu 2010 (2009)
Prav tako je za ukrepe, ki jih je treba
sprejeti v okviru nacionalnega programa za mladino, pomembno dejstvo, da je,
kot kažejo raziskave, največja verjetnost, da bo voznik povzročil prometno
nezgodo s smrtnim izidom, prav v starosti 19-25 let (glej graf 19).
Graf 20:
Histogram starosti povzročiteljev prometnih nezgod s smrtnim izidom
Vir: NPVCP.
Graf 21:
Gibanje števila smrti po zunanjem vzroku – prometnih nezgodah v izbranih starostnih
skupinah za ženske in moške v Sloveniji, izbrana leta
Vir: SURS 2010.
Pri prometnih nezgodah je umrljivost mladih
med 20. in 24. letom na splošno višja od populacijske stopnje, pri čemer še
posebej izstopajo moški. Primerjava med letoma 1995 in 2009 kaže, da so se
stopnje umrljivosti v vseh starostnih skupinah znižale. Kljub temu je še vedno
treba veliko pozornosti posvečati ukrepom, ki lahko pripomorejo k zmanjševanju
umrljivosti mladih v prometnih nezgodah in povečanju prometne varnosti mladih (Lavrič
in dr., 2010: 313).
Ozaveščanje o prometni varnosti mladih
lahko poteka na različne načine, med drugim tudi z mladinskim raziskovalnim
delom. Informativne in preventivne akcije izboljšanja prometne varnosti morajo
nositi jasno sporočilo, da je udeležba v prometu pod vplivom alkohola ali
prepovedanih drog in drugih psihoaktivnih snovi v kakršni koli količini
nesprejemljiva.
5.2.7 CILJ: Izboljšanje potovalnih navad
med mladimi kot zaveza k trajnostni mobilnosti
Merilo:
povečanje uporabe javnega potniškega prometa med mladimi (15–29 let)

povečati delež mladih, ki v šolo, na fakulteto ali v
  službo pešačijo, kolesarijo ali uporabljajo javni potniški promet (15–29 let)

Pričakovani razvojni učinek: zmanjšanje
škodljivih vplivov na ljudi in okolje
PRIORITETNO PODPODROČJE 13: povečanje
števila mladih, ki uporabljajo javni potniški promet
Nosilec: MZIP
Sodelujoči: MIZŠ
Finančni načrt: subvencioniranje dijaških
in študentskih vozovnic – 39.800.000,00 evrov/leto
Obdobje in rok: do leta 2022
Kazalnik: delež mladih, ki uporabljajo
javni potniški promet
Odvisnost od avtomobila v vsakdanjem
potovanju je v zadnjih desetletjih strahotno narasla. Zaradi tega smo soočeni z
naraščajočimi škodljivimi vplivi na zdravje, okolje in naselja kot taka. Poleg
škodljivih vplivov na ljudi in okolje so posledice odvisnosti od avtomobila
tudi zelo drage tako neposredno (visoki stroški prevoza) kot posredno za
celotno družbo (eksterni stroški transporta).
Najti je treba primerne načine, kako
spremeniti stanje, v katerem smo se znašli danes.
Če razumemo dejstvo, da se:
potovalne navade spreminjajo,
lahko potovalne navade tudi spreminjamo.
In zaradi vseh negativnih posledic sedanjih
potovalnih navad
potovalne navade moramo spremeniti.
Skupina mladih je ključna v procesu
spreminjanja potovalnih navad, saj se iz mladoletnega uporabnika javnega
prevoza s polnoletnostjo mnogo mladih preusmeri izključno na uporabo osebnega
avtomobila. Takšno prakso je treba preseči in uveljavljati načela trajnostne
mobilnosti. S tem bomo prispevali še k ciljem prometne varnosti, zdravja,
socialne vključenosti ter dostopnosti do izobraževanja.
Vsi mladi od 15. do 29. leta so vključeni v
subvencioniranje dijaških in študentskih vozovnic, ki mu MZIP namenja
39.800.000,00 evrov/leto.
5.2.8 CILJ: Zmanjševanje vplivov spreminjajočega
se okolja na zdravje mladih
Merilo: manj
poškodb, obolenj in smrti zaradi vplivov spreminjajočega se okolja na zdravje
mladih

zmanjšati število poškodb, obolenj in smrti zaradi
  posledic spreminjajočega se okolja na zdravje mladih

Pričakovani razvojni učinek: zmanjšanje
število poškodb, obolenj in smrti zaradi posledic spreminjajočega se okolja na
zdravje mladih
PRIORITETNO PODPODROČJE 14: vključevanje
mladih v oblikovanje, izvajanje in vrednotenje programov krepitve zdravja,
povezanih z okoljem
Nosilec: MKO
Sodelujoči: Inštitut za varovanje zdravja
RS, MIZŠ, MZiP, Agencija RS za okolje
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število predstavnikov v
medresorskih delovnih skupinah na področju okolja in zdravja
Kazalnik: število podanih pripomb in
predlogov za spremembe s strani predstavnikov mladih
Kazalnik: število upoštevanih pripomb in
predlogov za spremembe s strani predstavnikov mladih
Ministri in predstavniki držav članic
evropske regije SZO, odgovorni za zdravje in okolje, so marca 2010 v Parmi v
Italiji sprejeli Parmsko deklaracijo o okolju in zdravju in se na podlagi
temeljev iz Evropskega procesa za okolje in zdravje odločili, da bodo okrepili
svoja prizadevanja pri izvajanju zavez, sprejetih na preteklih ministrskih
konferencah SZO, posebej tistih, ki se nanašajo na Akcijski načrt za okolje in
zdravje otrok (CEHAPE).
Kot ključne okoljske in zdravstvene izzive,
ki zahtevajo ukrepanje, so opredelili:
a)     vplive podnebnih sprememb na zdravje in okolje ter s tem povezane
politike;
b)     zdravstvena tveganja, ki zadevajo otroke in druge ranljive skupine
ter so posledica slabih okoljskih, delovnih in življenjskih razmer (zlasti
pomanjkanje pitne vode in kanalizacije);
c)     socialno-ekonomsko in spolno neenakost v človeškem okolju ter na
področju zdravja, ki se s finančno krizo še poglablja;
d)     breme nenalezljivih bolezni, posebej če ga je mogoče zmanjšati s
primernimi politikami na področjih, kot so razvoj mest, prevoz, varnost živil
in prehrane ter življenjsko in delovno okolje;
e)     zaskrbljenost zaradi obstojnih motilcev hormonskega ravnovesja,
bioakumulativnih škodljivih kemikalij in (nano)delcev ter zaradi novih in
porajajočih se vprašanj;
f)      nezadostna sredstva v delih evropske regije SZO.
V skladu s Parmsko deklaracijo se omenjena
vprašanja rešujejo z vzpostavitvijo ali okrepitvijo obstoječih mehanizmov
oziroma struktur, posebna pozornost se nameni spodbujanju strateških
partnerstev in mrež, da bodo okoljska in zdravstvena vprašanja bolje vključena
v politike vseh sektorjev. Ministri za okolje in zdravje so se tudi zavezali,
da bodo poskrbeli za spodbujanje udeležbe mladih v vseh državah članicah na
nacionalni in mednarodni ravni, tako da jim bodo nudili pomoč, sredstva in
usposabljanje za vsebinsko in trajnostno vključevanje v vse vidike procesa. Nadalje
naj bi spodbujali vlaganja v trajnostne in okolju prijazne tehnologije, ki
spodbujajo zdravje, ter poudarjali številne priložnosti, ki jih te dejavnosti
omogočajo, kot so na primer energetsko učinkovite zdravstvene storitve in
zelena delovna mesta.
Po podatkih Svetovne zdravstvene
organizacije lahko dejavnikom iz okolja pripišemo kar 24% obolenj in 23% vseh
smrti (WHO, 2006). Ocenjuje se, da v Evropi dejavniki iz okolja prispevajo k
nastanku več kot 25% vseh obolenj. Ena od petih smrti je povezana z dejavniki
iz okolja. Devetnajstim odstotkom vseh oblik raka, ki je v svetovnem merilu
drugi vodilni vzrok smrti, se pripisuje delovanju dejavnikom tveganja v okolju,
vključno na delovnem mestu. V razvitih državah se 20% okužb spodnjih dihal
pripiše okoljskim vzrokom – povezane so z onesnaženim zrakom v notranjih
prostorih, uporabo trdih goriv, pasivnim kajenjem, onesnaženim zunanjim zrakom.
Znotraj držav so revni okoljskim dejavnikom tveganja izpostavljeni pet- in
večkrat pogosteje kot bogati.
Strategija Republike Slovenije za zdravje
otrok in mladostnikov v povezavi z okoljem 2012–2020 (VRS, 1. december
2011) namenja posebno pozornost sodelovanju mladih. Ker se tudi mladi v
Sloveniji zavedajo vpliva, ki ga ima okolje na njihovo zdravje, se v
sodelovanju s političnimi odločevalci aktivno vključujejo v izvajanje Parmske
deklaracije in bodo v ta namen pripravili Slovenski mladinski manifest o okolju
in zdravju. Zavzemajo se za oblikovanje dobrih politik v skladu s sprejeto
deklaracijo na vseh ravneh (regionalni, nacionalni, evropski) ter izboljšanje
tistih, ki niso dovolj učinkovite ali se izvajajo prepočasi.
Pomembnost zdravju spodbudnega okolja in
zdravega življenjskega sloga je zaradi dobrega zdravstvenega stanja mladih
prepogosto podcenjena, saj mladi večinoma še ne čutijo bremena nezdravega
okolja in načina življenja, ki se izrazi v kasnejšem življenjskem obdobju.
Medtem ko se vsak posameznik lahko sam odloči za življenjski slog in s tem
zavestno sprejme določena tveganja za zdravje, pa lahko le omejeno vpliva na
onesnaženost zraka, ki ga diha, kakovost pitne vode, ki jo pije, okoljski hrup,
ki mu je izpostavljen, mikrobiološko in kemijsko ustreznost živil in proizvodov
v vsakdanji rabi in na druge okoljske dejavnike bolezni/zdravja, ki jim je
izpostavljen vsak dan. V navedenih primerih je posameznik odvisen od sistemskih
ukrepov države in delovanja celotne družbe, prav zato je nujno vključevanje
mladih kot generacije, ki prihaja, v procese odločanja.
PRIORITETNO PODPODROČJE 15: ozaveščanje
mladih ter usposabljanje mladostnikov za izvajanje aktivnosti o zdravem načinu
življenja za zmanjšanje okoljskih dejavnikov tveganja za zdravje
Nosilec: MKO
Sodelujoči: Inštitut za varovanje zdravja
RS, Univerzitetni klinični center (UKC) Ljubljana in ostale bolnišnice po
Sloveniji, Agencija RS za okolje
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število ozaveščenih mladih o
dejavnikih tveganja za zdravje zaradi izpostavljenosti okoljskim dejavnikom
tveganja
Kazalnik: število usposobljenih mladih za
izvajanje aktivnosti o zdravem načinu življenja za zmanjšanje izpostavljenosti
okoljskim dejavnikom tveganja
Kazalnik: uvajanje izobraževanja o okolju
in zdravju v šole
Zdravi mladi posamezniki so temelj vsake
družbe, zato jih je treba že v najzgodnejših letih ozaveščati o pomenu skrbi za
lastno zdravje v povezavi z okoljskimi dejavniki ter jim ponuditi možnost
izbire zdravega življenjskega sloga in okolja za razvoj lastnih potencialov.
Mladi morajo imeti pravico do izbire in odločitve za zdrav življenjski slog ter
pravico do zdravju spodbudnega okolja.
Inštitut za varovanje zdravja ugotavlja, da
okolje in zdravje (še) nista osnovna dela zdravstvenih sistemov v EU, gre za
področja in procese, ki niso zakonsko obvezni. Področje okolja in zdravja je
relativno na obrobju interesov politike, tako zdravstvene kot okoljske. Zato je
ozaveščanje in izobraževanje o teh vidikih toliko bolj pomembno.
S Parmsko deklaracijo o okolju in zdravju
so se ministri in predstavniki držav članic evropske regije SZO med drugim
zavezali, da bodo razvili in izvajali izobraževalne programe in programe
ozaveščanja javnosti, namenjene spodbujanju zdravega in energetsko učinkovitega
življenja v vseh okoljih, obenem pa bodo zagotovili podatke o priložnostih za
ukrepe blaženja in prilagajanja, pri čemer bo posebna pozornost namenjena
ranljivim skupinam in podregijam.
Strategija Republike Slovenije za zdravje
otrok in mladostnikov v povezavi z okoljem 2012–2020 v svojih usmeritvah med
drugim določa:
-       
povečali bomo ozaveščenost uporabnikov o namenu varovanja in ohranjanja
naravnih virov pitne vode;
-       
povečali bomo ozaveščenost kopalcev glede pomena osebne higiene za
ohranitev kakovosti in varnosti kopalnih voda;
-       
povečali bomo ozaveščenost staršev in otrok o dejavnikih, ki povzročajo
onesnaženje zunanjega zraka in zraka v zaprtih prostorih, in o ukrepih, s
katerimi lahko (vsakodnevno) izboljšamo kakovost zunanjega in notranjega zraka;
-       
v okviru ciljev na področju preprečevanja bolezni zaradi kemičnih,
bioloških ali fizikalnih dejavnikov tveganja bomo dvignili raven ozaveščenosti
in znanja strokovne in splošne javnosti o zdravstvenih tveganjih, povezanih z
okoljem.
Mladinske organizacije, dejavne na področju
zdravja in okolja mladih, bodo pripomogle k povečanju ozaveščenosti in
usposobljenosti mladih za omenjeni področji z:
-       
izvajanjem programov neformalnega izobraževanja o okolju in zdravju, o
sodelovanju mladih in pomenu njihovega delovanja na področju zdravja in okolja
(organizacije) ter za ozaveščanje in spremembo stališč mladih o vplivu okolja
na zdravje (šolajoča mladina),
-       
izvajanjem mnenjskih, presečnih in poglobljenih raziskav in analiz
stanja med organizacijami v mladinskem sektorju ter podajanju ukrepov za
zaznane problematike,
-       
organizacijo dogodkov (javne razprave, delavnice, sestanki, srečanja,
seminarji, tečaji, usposabljanja ipd.),
-       
prisotnostjo na spletnih družabnih omrežjih.
V skladu z mednarodnimi zavezami se bo
izobraževanje o okolju in zdravju spodbujalo tako v okviru rednega
vzgojno-izobraževalnega procesa v šolah kot tudi z različnimi že uveljavljenimi
programi (kot so ekošole) in novimi projekti.
6 PODROČJE 5: MLADI IN DRUŽBA TER POMEN MLADINSKEGA SEKTORJA
6.1 Utemeljitev pomembnosti področja
Mladinske organizacije kot učno polje
demokracije gradijo na mladem posamezniku kot aktivnem in odgovornem
državljanu, ki bo demokratičnost ohranil tudi kasneje v življenju. Zato mora država
prepoznati interes v vzgajanju odgovornih državljanov in spodbujanju avtonomije
s pridobivanjem kompetenc za neodvisno življenje. Tu nepogrešljivo vlogo igrajo
tudi mladinske organizacije, ki z »usposabljanjem« omogočajo mladim, da
vplivajo na družbo, jim pomagajo na poti ekonomskega in socialnega
osamosvajanja ter s tem ključno prispevajo k razvoju države (MSS, 2010).16
Eden izmed pomembnejših ciljev organizacij
v mladinskem sektorju je tudi spodbujanje participacije. Konvencionalna
politična participacija med mladimi v zadnjem desetletju tendenčno upada in je
v Sloveniji tudi nižja od povprečja EU27. Tako se mladi v Sloveniji v
primerjavi z evropskimi vrstniki od leta 1995 v povprečju občutno manj zanimajo
za politiko, prav tako pa izmed vseh držav EU27 politiki pripisujejo najnižji
pomen v svojem življenju, izražajo pa tudi nizko stopnjo občutka lastnega
razumevanja politike (le 14% jih meni, da se razumejo na politiko) (Lavrič in
dr., 2010: 208–209). Zato pa je toliko več zanimanja za participacijo v
prostovoljnih dejavnostih. Ta predstavlja najpogostejšo obliko participacije
mladih (Lavrič in dr., 2010: 224). To kaže na družbeno angažiranost mladih in
na njihov politični potencial ter proaktivno delovanje.
Pomembno področje organizacij v mladinskem
sektorju je tudi izobraževanje za človekove pravice, medkulturno izobraževanje,
izobraževanje za mir in preprečevanje konfliktov, aktivno državljanstvo.
Družbeno angažiranost in participacijo
mladih lahko povečujemo z večjim sodelovanjem v organizacijah v mladinskem
sektorju oziroma s sodelovanjem v mladinskem delu. To predstavlja »načrtovan
program (zlasti izkustvenega) neformalnega izobraževanja, ki je zasnovan z
namenom, da (v sodelovanju z drugimi mladimi) pospešuje osebni in socialni
razvoj mlade osebe, njeno integracijo v družbo s prostovoljnim sodelovanjem ter
je komplementarno formalnemu izobraževanju in usposabljanju« (Murn, 2010: 121).
Da bi lahko mladi uspešno in učinkovito sodelovali v mladinskem sektorju je
treba reševati nekatere probleme, ki otežujejo nadaljnje spodbujanje
strukturiranega dialoga, promoviranje pomena mladinske participacije,
izboljšanje infrastrukture v mladinskem sektorju, okrepitev informiranja in
usmerjanja v mladinskem sektorju ter spodbujanje ustanavljanja in razvoja organizacij
v mladinskem sektorju, ustvarjanje kapacitet za kakovostno mladinsko delo,
zagotavljanje delovanja neorganizirane mladine in razvoja prostovoljstva
mladih, ki skupaj tvorijo problemska osišča, na katera se nanaša Nacionalni
program za mladino 2013–2022.
Ugotovitve raziskave Mladina 2010 so
pokazale, da so mladi v Sloveniji v evropskem merilu nekoliko nadpovprečno
ekološko ozaveščeni. V zadnjih dvajsetih letih je ekološka zavest mladih sicer
nekoliko upadla tako v Sloveniji (kot tudi v primerljivih državah). Bolj
zaskrbljujoča pa je ugotovitev, da je ves čas bistveno nižja v primerjavi s
starejšimi generacijami. Zato ne preseneča, da so ekološko bolj ozaveščeni
mladi, ki so starejši, osebnostno zrelejši in v tem smislu bolj družbeno
odgovorni (Lavrič in dr., 2010: 407). Zanimivo je, da so mladi kljub
negotovosti, v družbi in predvsem na področju zaposlovanja (ti strahovi so se v
zadnjem desetletju povečali) glede svoje prihodnosti izrazito optimistični,
glede prihodnosti družbe pa precej pesimistični (Lavrič in dr., 2010: 418). Ne
glede na to je treba več pozornosti namenjati mladim z manj priložnosti – tistim,
ki se soočajo s socialno izključenostjo, saj ima ta izredno negativne
posledice, ki so vidne tako na ravni posameznika kot tudi na ravni celotne družbe.
6.2 Cilji in podpodročja
Cilje na področju mladih in družbe ter
pomena mladinskega sektorja je težko umestiti v prioritete DRP 2007–2013, ki
vsebinsko izhaja iz dokumenta Strategija razvoja Slovenije, saj to področje
pokriva razmeroma širok spekter družbenega delovanja mladih. Kljub temu so
nekatera prioritetna podpodročja skladna z DRP 2007–2013 – predvsem s cilji
druge (učinkovito ustvarjanje, dvosmerni pretok in uporaba znanja za
gospodarski razvoj in kakovostna delovna mesta) in pete (povezovanje ukrepov za
doseganje trajnostnega razvoja) razvojno-investicijske prioritete. Cilji na
področju mladih in družbe ter pomen mladinskega sektorja se lahko povežejo tudi
s ciljem DRP 2007–2013 »povečati učinkovitost v smislu konkurenčnosti
gospodarstva, kakovosti življenja in trajnostne rabe naravnih virov«, saj imajo
prav mladi zaradi svojega razmišljanja in delovanja odlično priložnost, da že
poiščejo način, kako bodo pri svojih potrošniških vzorcih, podjetništvu in
širšem odločanju upoštevali učinkovito rabo virov in snovno produktivnost –
torej, kako z enakimi ali manjšimi viri ustvariti več in povzroči čim manj
oziroma nič odpadnih snovi.
Hkrati so cilji skladni s predlaganimi
izhodišči in usmeritvami nastajajoče Strategije razvoja Slovenije za obdobje 2014–2020,
saj je izpostavljen tudi pomen vlaganja v človeške vire, predvsem v mlade in
znanje.
Cilje tega področja je možno umestiti v
prednostna področja strategije EU Evropa 2020. Del ciljev tega področja – ti so
vsebinsko sicer precej raznoliki – lahko umestimo v t. i. vodilno pobudo
Strategije Evropa 2020, in sicer »Evropa, gospodarna z viri«, ki izpostavlja
trajnostno rast in prehod v nizkoogljično družbo, večji del ciljev pa v t. i.
vodilno pobudo »Mladi in mobilnost«, ki s povečano mobilnostjo izpostavlja
izboljšanje položaja mladih. Hkrati so cilji skladni s predlaganimi usmeritvami
nastajajoče Strategije razvoja Slovenije za obdobje 2014–2020, saj izhajajo iz
teze, da družbeno in okoljsko odgovoren razvoj z večjo učinkovitostjo prispeva
k večji konkurenčnosti in da mora razvoj temeljiti na izboljšanju učinkovitosti
rabe vseh virov, človeških, finančnih in naravnih ter na ustrezni delitvi
bremen in ugodnosti ob povečanju zaposlenosti.
Velja izpostaviti tudi Resolucijo Sveta o
prenovljenem okviru za evropsko sodelovanje na področju mladine (2010–2018), ki
poziva k nadaljevanju in poglobitvi strukturiranega dialoga z mladimi in
mladinskimi organizacijami v okviru tematik, skladnih s splošnimi cilji
evropskega sodelovanja na področju mladine, in cilji, določenimi za posamezna
obdobja.
6.2.1 CILJ: Spodbujanje participacije in
zastopanosti mladih žensk in moških
Merilo:
povečanje udeležbe mladih na volitvah na vseh ravneh

zmanjšati delež mladih (18-29
  let), ki se ne bi udeležili volitev na vseh ravneh – (podatki po spolu)
  (povprečje EU27 – 28,2%; povprečje SI 39,7% v letu 2008) (EVS 2008)

Pričakovani razvojni učinek: povečano
sodelovanje mladih žensk in moških pri upravljanju družbenih zadev
PRIORITETNO PODPODROČJE 1: spodbujanje
konvencionalne politične participacije mladih, z upoštevanjem načela
uravnotežene zastopanosti spolov
Nosilec: MNZ
Sodelujoči: URSM, lokalne skupnosti,
mladinski sektor
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije in proračuna
lokalnih skupnosti
Obdobje in rok: do leta 2022
Kazalnik: delež mladih na listi kandidatov
za državnozborske volitve, po spolu
Kazalnik: delež mladih na listi kandidatov
za lokalne volitve, po spolu
Kazalnik: delež mladih na listi kandidatov
za volitve v evropski parlament, po spolu
Kazalnik: delež mladih, ki se udeležijo
državnozborskih volitev, po spolu
Kazalnik: delež mladih, ki se udeležijo
lokalnih volitev, po spolu
Kazalnik: delež mladih poslancev v državnem
zboru, po spolu
Kazalnik: delež mladih v občinskih svetih,
po spolu
Kazalnik: delež mladih članov političnih
strank, po spolu
Participacija mladih v institucijah in
procesih, ki oblikujejo njihovo življenje, je bistvenega pomena, če želimo
vzpostaviti okolje, v katerem bodo mladi prevzemali odgovornost tako za lastno
prihodnost kot za prihodnost družbe. Zagotavljanje participacije mladih je
ključno za uspešno in konstruktivno vključevanje mladih v življenje družbe.
Oddaljenost od centrov moči, ekonomska šibkost in nenehno postavljanje v
podrejen položaj pa pri mladih lahko povzročajo apatičnost, neodgovorno vedenje
in nekonstruktivno odzivanje na aktualne razmere. S participacijo se mladi tudi
učijo demokracije oziroma delovanja aktualnih političnih sistemov in
pridobivajo veščine, potrebne za delovanje demokracije, kot so dogovarjanje,
pogajanje, lobiranje ipd. Z lastno participacijo v procesih odločanja v
otroštvu in zgodnji mladosti si mladi tudi pridobijo predstavo o tem, kako
poteka javno (politično) odločanje, in ga tako lažje razumejo. Vsekakor pa je
participacija mladih več kot le učenje, in mladi morajo dejansko imeti besedo
pri odločanju. Podpora participaciji mladih in motivacija zanjo v mladih letih
pomaga zagotavljati vključenost mladih v odločanje tudi v kasnejšem življenju
in preprečevati njihovo odtujevanje (Odziv predstavnikov mladih v Svetu Vlade
RS za mladino na delovni osnutek nacionalnega programa za mladino z dne 8. avgusta
2011).
Politično in širše družbeno udejstvovanje
mladih je pomembno tudi z vidika zagotavljanja aktivnega državljanstva in za
delovanje sodobne družbe, saj kaže na zdravje in delovanje demokracije
(Flanagan in Levine v Lavrič in dr., 2010: 178). Nedavne študije pa
ugotavljajo, da mladi razmeroma redko sodelujejo v politiki (Fahmy; Dalton;
Quintelier; Zukin; Kirbiš v Lavrič in dr., 2010: 178), zaradi česar (nekateri)
raziskovalci današnje mladine opozarjajo na politično apatijo mladih ter na
njihovo nezanimanje za politične teme.
Pri tem gre v največji meri za nezanimanje
mladih za institucionalne oziroma konvencionalne oblike političnega
udejstvovanja (formalno, institucionalno, strankarsko politično participacijo).
Mladi zaznavajo politične institucije in elite kot neodzivne (Bennett; Marsh in
dr. v Lavrič in dr., 2010: 178), zaradi česar so odtujeni od političnega
sistema (Hennin in dr. v Lavrič in dr., 2010: 178) in zato raje kot po
konvencionalnih kanalih političnega odločanja, posegajo po novih, neposrednih,
individualiziranih oblikah udeležbe (na primer podpisovanje peticij, udeležba
na zakonitih demonstracijah, bojkotiranje, sodelovanje pri nenapovedanih
stavkah, zasedanje poslopij v protestne namene). Veliko mladih namreč želi
sodelovati pri odločitvah, ki zadevajo delovanje družbe, vendar na bolj
individualen način, zunaj starih participatornih struktur in mehanizmov (Lavrič
in dr., 2010: 178). Mlade generacije so tako bolj vključene v ad hoc oblike
participacije, kot so na primer forumi in interaktivne aplikacije, glasovanje
po spletu, sodelovanje v skupinah pritiska, ki se oblikujejo na Facebooku itd.
Pomanjkanje zanimanja za formalno politično
participacijo še posebej velja za Slovenijo, saj mladi pri nas v primerjavi z
mladimi v EU27 v povprečju manj konvencionalno participirajo, kar je razvidno
iz naslednjih grafov.
Graf 22: Delež
mladih, ki se ne bi udeležili volitev v parlament, Slovenija in EU27 v letih
1999 in 2008
Vir: Podatki raziskave EVS.
Podatki o članstvu v političnih strankah,
ki je eden izmed osrednjih kazalnikov konvencionalne politike, prikazujejo, da
so mladi v povprečju manj vključeni v politične stranke v primerjavi z EU27,
saj se le 2% mladih poslužuje te oblike političnega udejstvovanja.
Graf 23:
Članstvo v političnih strankah, Slovenija in EU27 v letih 1992, 1999 in 2008
Vir: Podatki raziskave
EVS.
Graf 24:
Kumulativna konvencionalna participacija,17
Slovenija in EU27 v letih 2002, 2004, 2006 in 2008
Vir: Podatki raziskave ESS, Mladina 2010.
Slovenska mladina se v primerjavi z
evropskimi vrstniki od leta 1995 v povprečju občutno manj zanima za politiko,
prav tako pa izmed vseh držav EU27 mladi v Sloveniji politiki pripisujejo
najnižji pomen v svojem življenju.
Graf 25:
Zanimanje mladih za politiko, Slovenija in EU27 v letih 1992, 1995, 1999, 2005,
2008 in 2010
Vir: Podatki raziskave EVS, podatki raziskave Mladina 2010.
Mnenje mladih o političnih elitah se je v
zadnjem času občutno poslabšalo in je bilo v letu 2010 izrazito negativno, saj
jih dobra polovica meni, da se politiki ne odzivajo na želje državljanov. Mladi
prav tako izražajo nizko stopnjo občutka lastnega političnega vpliva.
PRIORITETNO PODPODROČJE 2: spodbujanje
in podpiranje nekonvencionalne politične participacije mladih
Nosilec: MNZ
Sodelujoči: URSM, lokalne skupnosti,
mladinski sektor
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije in proračuna
lokalnih skupnosti
Obdobje in rok: do leta 2022
Kazalnik: število pobud, predlogov, pripomb
idr. ki so jih v okviru možnosti, ki jih daje zakonodaja, vložile organizacije
v mladinskem sektorju
Pomembno je, da se mladi vključujejo v
družbo in soodločajo o njej. Zakonodaja ureja različne možnosti za aktivno
sodelovanje mladih pri upravljanju javnih zadev, ki se jih mladi zaradi
nezanimanja ali nezadostne informiranosti ne poslužujejo v zadostni meri. Zato
je treba nameniti posebno pozornost spodbujanju ozaveščenosti in informiranju
mladine ter spodbujanju njihovega aktivnega sodelovanja v naslednjih že
uveljavljenih oblikah participacije, urejenih s predpisi; to so:
-       
možnosti aktivnega sodelovanja v zakonodajnem postopku (na podlagi
Resolucije o normativni dejavnosti, IPP, predlagamvladi.si, E-uprava …), kjer
ni omejitev glede sodelovanja;
-       
različne oblike organiziranosti oziroma tipov organizacij v mladinskem
sektorju, v katere se združujejo mladi (mladinski centri, mladinski sveti
lokalnih skupnosti, nacionalne mladinske organizacije).
PRIORITETNO PODPODROČJE 3: spodbujanje
in krepitev stalnih mehanizmov posvetovanj z mladimi
Nosilec: URSM
Sodelujoči: MSS, MSLS, mladinski sektor,
lokalne skupnosti
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije in proračuna
lokalnih skupnosti
Obdobje in rok: do leta 2022
Kazalnik: število vključenih mladih
Kazalnik: število lokalnih skupnosti
(občin) z organiziranim letnim posvetovanjem med mladimi in odločevalci na
občinskih ravneh
Kazalnik: število izvedenih dogodkov na
lokalni/nacionalni ravni
Kazalnik: število pripravljenih stališč
Prav zaradi tega je toliko bolj pomemben t.
i. strukturirani dialog. Ta je namenjen zagotovitvi pravočasnega in
učinkovitega prispevka mladih k oblikovanju javnih politik, ki jih zadevajo.
Pospešil naj bi njihovo zavedanje, da lahko aktivno vplivajo na oblikovanje
javnih politik v EU, in zavedanje o skupnem lastništvu evropske ideje. Cilj
strukturiranega dialoga je torej poglobitev sodelovanja med mladimi in
oblikovalci in odločevalci o javnih politikah na ravni EU ter oblastmi. Na ta
način skuša EU zagotoviti polno participacijo mladih v družbi in poglobiti
sodelovanje med svojimi institucijami in mladimi (The new concept of the
European Structured Dialogue With Young People EAC/D1/JK/D 2008).
Resolucija Sveta o prenovljenem okviru za
evropsko sodelovanje na področju mladine (2010–2018) poziva k nadaljevanju in
poglobitvi strukturiranega dialoga z mladimi in mladinskimi organizacijami v
okviru tematik, skladnih s splošnimi cilji evropskega sodelovanja na področju
mladine in cilji, določenimi za posamezna obdobja. V okviru strukturiranega
dialoga je treba okrepiti posvetovanja z mladimi in mladinskimi organizacijami
na vseh ravneh, tako da bodo od njega imeli koristi vsi deležniki: mladinske
organizacije oziroma organizacije v mladinskem sektorju, mladi, raziskovalci
mladine in oblikovalci javnih politik ter politični odločevalci.
PRIORITETNO PODPODROČJE 4: promoviranje
pomena mladinske participacije
Nosilec: URSM
Sodelujoči: mladinski sektor, MIZŠ
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število članov in uporabnikov
organizacij v mladinskem sektorju ter sodelujočih v njih
Kazalnik: število organizacij v mladinskem
sektorju, ki se prijavijo na javni razpis za financiranje URSM
Kazalnik: število obiskov spletne strani
mlad.si
Kazalnik: število srednjih šol, katerih
šolski programi spodbujajo okvire za učenje participacije v teoriji in praksi
Kazalnik: število kurikulumov, ki
spodbujajo participacijo in aktivno državljanstvo
Politike EU se zavedajo problema, ki se
navezuje na pomanjkljivo znanje mladih o političnih zadevah, zato sta v
Resoluciji Sveta Evrope iz leta 200618 med
ključnimi premisami, ki so pomembne za področje participacije mladine,
izpostavljena tudi formalno oziroma neformalno učenje o participaciji ter
dostop do informacij. Resolucija poudarja, da bi države članice EU za
izboljšanje področja informiranja morale zagotoviti in izpopolniti dostop
mladih do informacijskih storitev, zagotoviti kakovostne informacije in
spodbujati mlade pri iskanju informacij o participaciji (Narat, 2011: 163).
Ena od ključnih ovir za sodelovanje v
mladinskih organizacijah in za participacijo mladih je tudi relativno šibka
informiranost o možnostih participiranja in sodelovanja v mladinskih
organizacijah (Odziv predstavnikov mladih v Svetu Vlade RS za mladino na
delovni osnutek nacionalnega programa za mladino z dne 8. avgusta 2011).
To prioritetno podpodročje zajema tudi
potrebo in koristnost spodbujanja aktivnega državljanstva.
PRIORITETNO PODPODROČJE 5: okrepitev
informiranja in svetovanja v mladinskem sektorju
Nosilec: URSM
Sodelujoči: mladinski sektor
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število informacijskih dejavnosti
na lokalni ravni
Kazalnik: obstoj rednega sodelovanja šol z
organizacijami v mladinskem sektorju z namenom informiranja o možnostih
participacije mladih
Kazalnik: število organizacij v mladinskem
sektorju, ki se ukvarjajo z informiranjem in svetovanjem v mladinskem sektorju
Kazalnik: število obiskov portala mlad.si
Informiranje je eno od ključnih področij,
ki vplivajo na doseganje avtonomije mladih in njihovo aktivno participacijo v
družbi. Informiranje mladih zajema najrazličnejše (nekomercialne) aktivnosti v
družbi, ki mladim nudijo informacije s področij, ki jih zadevajo:
-       
izobraževanje – možnosti formalnega in neformalnega izobraževanja;
-       
zaposlovanje – možnosti zaposlovanja in usposabljanja za delo, podpora
iskalcem zaposlitve, pravice zaposlenih;
-       
stanovanja – dostop do stanovanj, podporni mehanizmi in pravice na tem
področju;
-       
socialno varstvo – pravice in mehanizmi na tem področju;
-       
mladinsko organiziranje – vključevanje v strukture in aktivnosti
organizacij v mladinskem sektorju in v nevladnih organizacijah;
-       
participacija – v mladinskih in drugih nevladnih organizacijah, v
izobraževalnem sistemu, na delovnem mestu in vključevanje v javne odločitve z
različnimi mehanizmi (politične stranke, kandidiranje na volitvah, posredno in
neposredno komuniciranje z odločevalci);
-       
zdravje mladih;
-       
prostovoljstvo in prostočasne aktivnosti (MSS, Programski dokument:
informiranje).
Namen informiranja je ozaveščanje mladih o
njihovih pravicah in dolžnostih, o možnostih in priložnostih, ki privedejo do
uspešnega doseganja avtonomije. Informiranje lahko pomembno pripomore k dvigu
participacije mladih in aktivnega državljanstva, saj lahko mladim na njim
prijazne načine približamo procese odločanja. Visoka informiranost mladih pa je
ugodno povezana tudi z zmanjševanjem števila socialno izključenih mladih (MSS,
Programski dokument: informiranje).
6.2.2 CILJ Spodbujanje ustanavljanja in
razvoja organizacij v mladinskem sektorju, razvoja ključnih področij
mladinskega sektorja ter zagotavljanje delovanja neorganizirane mladine
Merilo:
povečanje števila organizacij v mladinskem sektorju, ki se prijavijo na javni
razpis za sofinanciranje mladinskega dela

-       
  povečati število mladinskih centrov (60), nacionalnih mladinskih
  organizacij (14), mladinskih svetov lokalnih skupnosti (18), NGO (41)
-       
  zvišati znesek, ki ga URSM vlaga v javni razpis vsako leto (1.439.216
  evrov v letu 2011)

Pričakovani razvojni učinek: izboljšanje
delovanja mladinskega sektorja in povečano sodelovanje mladih pri upravljanju
družbenih zadev
PRIORITETNO PODPODROČJE 6: okrepitev
materialnih in finančnih kapacitet delovanja organizacij v mladinskem sektorju,
financiranja projektov razvoja področij mladinskega sektorja in spodbujanje
zaposlovanja v mladinskem sektorju
Nosilec: URSM
Sodelujoči: Mladinski svet Slovenije, MNZ,
lokalne skupnosti, ostala ministrstva
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije in proračuna
lokalnih skupnosti
Obdobje in rok: do leta 2022
Kazalnik: število občin, v katerih obstaja
mladinski svet lokalne skupnosti
Kazalnik: število občin, v katerih obstaja
mladinski center
Kazalnik: višina sredstev URSM, ki so
namenjena za financiranje organizacij v mladinskem sektorju
Kazalnik: višina sredstev iz evropskih
virov, namenjenih razvoju področij mladinskega sektorja
Kazalnik: letna masa plač v organizacijah v
mladinskem sektorju ter v mladinskih organizacijah, ki imajo status
organizacije v javnem interesu v mladinskem sektorju
Kazalnik: število zaposlenih v
organizacijah v mladinskem sektorju ter v mladinskih organizacijah, ki imajo
status organizacije v javnem interesu v mladinskem sektorju
Kazalnik: skupna višina subvencij za plače
v organizacijah v mladinskem sektorju
Urad RS za mladino je v letu 2011
sofinanciral dejavnost 133 organizacij, izbranih na podlagi javnega poziva za
sofinanciranje dejavnosti. V skupini mladinskih svetov lokalnih skupnosti (v
nadaljevanju: MSLS) je Urad RS za mladino sofinanciral delovanje in programe 18
mladinskih svetov v skupni višini 29.217,00 evra, v povprečju glede na
načrtovano vrednost programov vseh MSLS, ki je 108.000,00 evrov, pa v višini 26%.
V skupini Mladinski centri je Urad RS za mladino sofinanciral delovanje in
programe 60 centrov, v skupni višini 602.999,00 evra, v povprečju glede na
načrtovano vrednost programov vseh centrov, ki je skoraj 4,6 mio evrov, pa v
višini 13%. V skupini nacionalnih mladinskih organizacij (v nadaljevanju: NMO)
je Urad RS za mladino sofinanciral delovanje in programe 14 NMO v skupni višini
312.000 evrov, v povprečju glede na načrtovano vrednost programov vseh NMO, ki
je skoraj 1 mio evrov, pa v višini 32%. V skupini druge nevladne organizacije
(v nadaljevanju: DNO) je Urad RS za mladino sofinanciral delovanje in programe
41 DNO v skupni višini 495.000,00 evrov. V povprečju je sofinanciral dejavnost
v višini 20% glede na priznano vrednost programa. Priznana vrednost programov
vseh NMO je znašala 2,5 mio evrov.
Razrez prihodkov organizacij v mladinskem
sektorju prikazuje, da so vse organizacije precej uspešne pri črpanju sredstev,
pa naj bodo ta sredstva lastni viri, uspešnost na razpisih ali pa uspešno
lobiranje za donacije in prispevke uporabnikov (Murn, 2010). Kljub določeni
uspešnosti pri črpanju dodatnih virov mladinske organizacije delujejo v slabih
pogojih. Predvsem jih pestita finančna in posledično kadrovska podhranjenost.
Iz finančne podhranjenosti sektorja izhajajo različne težave, s katerimi se
mladinske organizacije soočajo. Za delovanje organizacij in zagotavljanje
demokratičnih procesov znotraj njih ni namenskih sredstev, kar postavlja
mladinske organizacije v odnos odvisnosti, saj primarni financerji mladinskih
organizacij ostajajo javne institucije na državni in lokalni ravni, ki
omogočajo predvsem projektno financiranje. Odsotnost sredstev za delovanje
pomeni med drugim pomanjkanje sredstev za zaposlene, kar sili mladinske
organizacije v iskanje virov financiranja zaposlitev, ki pa pogosto niso
primerni za mladinski sektor, saj (1) ne omogočajo zaposlitve primerno
usposobljenih oseb in (2) ne omogočajo trajnostnega zaposlovanja v sektorju
(MSS; Volilni program po meri mladih 2011–2015: 10).
PRIORITETNO PODPODROČJE 7: zagotavljanje
geografsko usklajenega razvoja organizacij v mladinskem sektorju in delovanja
neorganizirane mladine
Nosilec: URSM
Sodeluje: Mladinski svet Slovenije, MNZ,
lokalne skupnosti
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije in proračuna
lokalnih skupnosti
Obdobje in rok: do leta 2022
Kazalnik: število občin, ki imajo sprejeto
lokalno mladinsko strategijo
Kazalnik: število občin, ki imajo mladinski
center
Kazalnik: število občin, v katerih deluje
mladinski svet lokalnih skupnosti
Kazalnik: število občin, ki imajo
vzpostavljene odbore za mladino, komisije za mladinska vprašanja in podobno
Kazalnik: število nacionalnih mladinskih
organizacij, ki so organizirane na lokalni ravni
Analiza »Mladinsko delo in mladinska
politika na lokalni ravni« kot enega izmed ključnih problemov na področju
mladinskih struktur in mladinskega dela izpostavlja nezastopanost
neorganizirane mladine na nacionalni ravni. V nacionalnih mladinskih
organizacijah so namreč zastopani zgolj mladi, katerih usmeritev je izrazito
interesna (taborniki, turizem, podeželska mladina in študentje), nazorska
(krščanska) ali pa politična (podmladki). Na nacionalni ravni tako niso zajeti
neorganizirana mladina, športna mladinska društva, nešolajoča se mladina in
drugi, ki so že končali šolanje, pa zaradi brezposelnosti niso obravnavani kot
aktivno prebivalstvo (Murn, 2011).
Zato veliko težavo pri dejanskem
uresničevanju javnega interesa v mladinski sferi predstavlja samo dejstvo, da
trenutna ureditev zastopanosti mladinskih interesov v Mladinskem svetu
Slovenije in mladinskih svetih na lokalni ravni ne zajema celotne populacije
mladih. Težava tako ostaja predvsem, kako zajeti preostali, neorganizirani del
mladinske populacije in ga vključiti v procese soodločanja in sooblikovanja
politik. Neorganizirana mladina predstavlja večinski del mladinske populacije,
sistemske rešitve pa zajemajo zgolj organizirano mladino, ki dejansko predstavlja
manjšino (Novoselc, 2010). Zato je treba okrepiti njen položaj, saj lahko le
tako zagotovimo zastopanost interesov vseh mladih. S tega vidika je treba
ohraniti značilnosti neorganizirane mladine, saj prav njihova neorganiziranost
predstavlja socialni kapital in dodano vrednost ter potencialno inovativnost
delovanja mladine, a ji vseeno ponuditi prostor in mehanizme za izražanje
mnenj, delovanje in zastopanost interesov.
Eden izmed prostorov, kjer se lahko
udejstvuje tudi neorganizirana mladina, so mladinski centri. V zadnjem času
opažamo porast števila mladinskih centrov: v letu 2005 jih je bilo 44, leta
2011 pa že 60. Spodnja slika prikazuje razpršenost mladinskih centrov v
Sloveniji. Ugotovimo lahko, da imamo v Sloveniji v določenih predelih visoko koncentracijo
mladinskih centrov, v drugih predelih pa mladinskih centrov praktično ni.
Če pogledamo zemljevid slovenskih občin, je
jasno, da so občine po kvadraturi v zahodnem in južnem delu Slovenije bistveno
večje kot pa občine v osrednji, vzhodni in severni Sloveniji, kar posledično
pomeni, da je v statistični regiji manj občin. Površinsko večja občina pa
pomeni tudi bolj razpršeno mladino, medtem ko majhne občine pomenijo več
različne vsebine, koncentracijo programov, večjo konkurenco ali/in boljše sodelovanje
ter prenos dobrih praks.
Slika 26:
Regionalna razporeditev mladinskih centrov glede na število mladinskih centrov
Vir: Murn 2010.
Zaznamo lahko, da so mladinski centri sicer
prisotni tudi v manjših mestih in naseljih, vendar pa je pojavnost mladinskih
centrov rezervirana za večja mesta oziroma občine. Po številu mladinskih
centrov izstopata MO Ljubljana in MO Maribor, ves zahodni del Slovenije pa jih
ima malo. Pokazalo se je, da ima vzhodni del Slovenije namreč bistveno bolj
razvit mladinski sektor, kadar govorimo o mladinskih centrih (Murn, 2010).
Neenakomerno geografsko porazdeljenost
lahko opazimo tudi pri mladinskih svetih lokalnih skupnosti, ki združujejo
mladinske organizacije na lokalni ravni, ki so hkrati tudi ustanoviteljice
mladinskega sveta. Številne občine nimajo mladinskega sveta, imajo pa zelo
aktivne mladinske organizacije, medtem ko imajo nekatere občine registrirana
kar dva mladinska sveta. Od sprejetja Zakona o mladinskih svetih v letu 2000 se
mladinski sveti ustanavljajo v posameznih lokalnih skupnostih kot združevalni
in predstavniški organ lokalnih mladinskih organizacij in lokalnih enot večjih
mladinskih organizacij. Mladinski sveti lokalnih skupnosti zastopajo interese
mladih pri lokalnih (občinskih) oblasteh in se z njimi dogovarjajo o
aktivnosti, sredstvih ter infrastrukturi, ki bo namenjena mladim. Prav tako
imajo v skladu z zakonom pravico do dajanja mnenj v vseh zadevah, obravnavanih
v občinskih organih, ki zadevajo mlade. S svojim delovanjem spodbujajo
dejavnosti mladinskih organizacij, skrbijo za informiranje njihovega članstva
in širše javnosti o politiki lokalne skupnosti, predvsem na področjih, ki
zadevajo mlade (Murn, 2010: 44).
Slika 27:
Razpršenost mladinskih svetov lokalnih skupnosti
Vir: Murn 2010.
PRIORITETNO PODPODROČJE 8: ustvarjanje
kapacitet za kakovostno mladinsko delo in vzpostavitev nacionalnega sistema
usposabljanja in izobraževanja za mladinske delavce in mladinske voditelje
Nosilec: URSM
Sodeluje: mladinski sektor, MIZŠ, Zavod RS
za šolstvo, lokalne skupnosti
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije in proračuna
lokalnih skupnosti
Obdobje in rok: do leta 2022
Kazalnik: število oseb, ki pridobijo
kvalifikacijo za mladinskega delavca po izobraževalnih programih ali delih
programov visokošolskih institucij, po spolu
Kazalnik: umestitev pristojnosti lokalnih
skupnosti za podporo mladinskemu sektorju v zakon o lokalni samoupravi
Kazalnik: vzpostavljen nacionalni sistem
usposabljanja za mladinske delavce in mladinske voditelje
Ustvarjanje kapacitet za kakovostno
mladinsko delo lahko razdelimo na štiri področja, in sicer:
-       
zagotovitev formalizacije poklicnega profila mladinskega delavca,
-       
spodbujanje aktivnega državljanstva,
-       
razvoj lokalnih mladinskih politik in
-       
promoviranje mladinskega dela.
Mladinski delavec je v Sloveniji relativno
neznan in le delno formaliziran poklic. Poklicni profil mladinskega delavca
vključuje različne tipe kadrov, predvsem v okviru organizacij za mlade.
Mladinski delavci se ukvarjajo z mladimi v obliki vodenja organizacij ali
skupin mladih, projektnega dela, informiranja, prostovoljstva, različnih
neformalnih izobraževanj ter druge strokovne podpore mladim. Mladinsko delo
pomaga mladim razvijati njihove sposobnosti in talente predvsem na zunajšolskih
področjih, s čimer mladi dopolnjujejo šolska znanja.
Če želimo urediti področje mladinskega dela
in formalizirati t. i. profil mladinskega delavca moramo še posebej razviti
modele formalnih in neformalnih načinov izobraževanja za mladinskega delavca v
Sloveniji ter izbirni predmet »mladinsko delo«, ki bi ga smiselno vključili v
srednješolsko izobraževanje. Kot podlago za uveljavitev poklicnega profila
mladinskega delavca je treba pripraviti tudi strokovne podlage in opredeliti
nabor znanj in veščin mladinskega delavca ter vzpostaviti sisteme za
preverjanje in priznavanje neformalno pridobljenih veščin, ki so relevantne za
mladinske delavce.
Spodbujanje aktivnega državljanstva je
naslednji pomemben element zagotavljanja kapacitet za kakovostno mladinsko
delo. Prvenstveno je usmerjeno v krepitev vloge mladih, v njihovo izobraževanje
in usposabljanje za učinkovitejše udejstvovanje v javnem, političnem in
splošnem družbenem dogajanju (razvoj in dvig kompetenc). Krepiti je treba
usvajanje novega znanja, veščin in vrednot, da bodo mladi sposobni razumeti
svojo odgovornost do družbe. Le tako lahko dosežemo večje zanimanje mladih,
njihovo dejansko udejstvovanje in posledično njihovo odzivnost na družbena
dogajanja, ki jih zadevajo, ter enakovredno vključevanje v družbo in dostopnost
do virov znanja in moči.
Naslednji element, ki lahko izboljša pogoje
za uspešno mladinsko delo, je razvoj lokalnih mladinskih politik. Ta bo
zagotovil dvig socialnih, državljanskih in kulturnih kompetenc med mladimi in
(tudi) odraslimi. Če želimo nadalje spodbujati razvoj lokalnih mladinskih
politik, je treba več pozornosti nameniti vzpostavitvi in razvoju delovanja
organizacij za mlade (mladinskih centrov, skupin, združenj, svetov ipd.) v
tistih lokalnih okoljih, kjer teh struktur še ni oziroma se soočajo z ovirami
za učinkovito delovanje.
Četrti pogoj za izboljšanje pogojev za
uspešno mladinsko delo je njegovo promoviranje. Tu je treba posebno pozornost
nameniti promociji mladih kot družbene skupine, mladinskega sektorja,
organizacij v mladinskem sektorju in njihovih dejavnosti pri različnih
javnostih. V ta namen je treba zagotoviti razvoj komunikacijske strategije za
promocijo mladinskega področja pri različnih javnostih, promocijo mladih kot
pomembne družbene skupine pri različnih javnostih, s poudarkom na splošni
javnosti, promocijo organizacij na področju mladinskega dela in njihovih
dejavnosti pri različnih javnostih, zvišati ugled mladinskega dela in
dejavnosti mladih tako med mladimi kot pri ostalih javnostih, s poudarkom na
delodajalcih.
PRIORITETNO PODPODROČJE 9:
infrastrukturne dejavnosti v mladinskem sektorju
Nosilec: URSM
Sodelujoči: lokalne skupnosti, mladinski
sektor
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije in proračuna
lokalnih skupnosti
Obdobje in rok: do leta 2022
Kazalnik: delež finančnih sredstev, ki so
jih lokalne skupnosti namenile za infrastrukturo organizacij v mladinskem
sektorju
Kazalnik: delež finančnih sredstev, ki jih
je država namenila za infrastrukturo organizacij v mladinskem sektorju
Kazalnik: skupna kvadratura prostorov,
namenjenih za administrativno delovanje mladinskih organizacij na lokalni ravni
Publikacija Mladinsko delo in mladinska
politika na lokalni ravni (Murn, 2010) je pokazala, da v 11 slovenskih občinah
ne premorejo mladinske infrastrukture, ostale občine pa so infrastrukturo, ki
naj bi bila namenjena mladim, opredelile, kot je razvidno v spodnjem grafu19
– v okviru projekta so občine odgovarjale na
vprašalnik, ki je vključeval različna področja mladinskega dela; od 210 občin
se jih je odzvalo 93.
Slika 28:
Mladinska infrastruktura
Vir: Murn 2010.
Devetnajst občin v odgovoru na vprašalnik
navaja, da njihova obstoječa infrastruktura ne ustreza namenu, nekatere občine
pa izražajo pripravljenost za urejanje mladinske infrastrukture (mladinske
klube in društvene prostore), druge pa, da je pri njih premalo interesa mladih
za ureditev tovrstne infrastrukture. Vlaganje v mladinsko infrastrukturo
načrtuje v srednjeročnem obdobju 73% občin. Občine načrtujejo predvsem gradnjo
otroških in šolskih igrišč, dela športnih objektov za urbane športe, pokritih
igrišč, ureditev mladinskega centra, športnih dvoran, večnamenskih prostorov in
podobno (Murn, 2010: 107–108).
Mladinska infrastruktura v Sloveniji je
sicer po oceni občin zadovoljiva, kljub temu pa občine izražajo, da bodo vanjo
vlagale več sredstev. Problem, ki ga je treba izpostaviti je, da (med občinami)
še vedno prevladuje mnenje, da infrastruktura, ki naj bi bila namenjena
mladini, obsega predvsem športna igrišča (Murn, 2010: 108). Zato je treba
okrepiti vlaganje v t. i. nešportni del te infrastrukture.
Mladinski centri (kot ena izmed ključnih
oblik takšne infrastrukture) razen prostora za preživljanje prostega časa ter za
kulturno in umetniško udejstvovanje mladih služijo tudi kot osnovna
infrastruktura, ki sploh omogoča delovanje številnih mladinskih organizacij in
društev, podporo pa nudijo tako organiziranim kot neorganiziranim skupinam
mladih. Ključna težava, s katero se najpogosteje soočajo manjše slovenske
občine, so relativno omejena finančna sredstva, zaradi česar je proračun
najpogosteje omejen na najnujnejše investicije, iz česar pa javni prostori,
namenjeni mladini, hitro izpadejo (Novoselc, 2011: 45).
6.2.3 CILJ: Spodbujanje vključevanja v
mednarodno mladinsko delo in učnih mobilnosti v mladinskem delu ter njihova
krepitev
Merilo:
povečanje števila udeleženih v shemah mobilnosti mladih v mladinskem sektorju

Izhodišče: povečati število vključenih v Program Mladi v
  akciji

Pričakovani razvojni učinek: okrepljena
mobilnost mladih znotraj mladinskega sektorja
PRIORITETNO PODPODROČJE 10: spodbujanje
mobilnosti v mladinskem sektorju
Nosilec: URSM
Sodelujoči: Zavod za razvoj mobilnosti
mladih, MIZŠ, MZZ
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število mladih, ki so bili
vključeni v programe mobilnosti neformalnega izobraževanja
Kazalnik: število nacionalnih shem za spodbujanje
mednarodnega sodelovanja v mladinskem sektorju in spodbujanje učne mobilnosti v
mladinskem delu s posameznimi državami ali posameznimi ciljnimi skupinami
mladih
Kazalnik: število organizacij v mladinskem
sektorju, ki sodelujejo pri spodbujanju globalnega učenja
Kazalnik: število organizacij v mladinskem
sektorju, ki sodelujejo pri humanitarni in razvojni dejavnosti države
Kazalnik: število nacionalnih mladinskih
organizacij (ali večji obseg akterjev), ki so člani evropskih in mednarodnih
mladinskih združenj
Kazalnik: delež mladinskih organizacij s
statusom v javnem interesu, ki so včlanjene v mednarodne organizacije
Kazalnik: število in obseg izvedenih
gostovanj krovnih organizacij slovenskih mladinskih organizacij v Sloveniji
Kazalnik: število uporabnikov evropske
mladinske kartice (Mladi in mobilnost)
Kazalnik: število občin, ki imajo ukrepe za
spodbujanje sodelovanja mladih s pobratenimi (partnerskimi) občinami v drugih
državah
Kazalnik: število programov spodbujanja
lokalnih enot k vključevanju v mednarodno mladinsko delo in izvajanje učnih
mobilnosti, ki jih izvajajo nacionalne mladinske organizacije
Kazalnik: število mednarodnih aktivnosti
usposabljanja na področju mladinskega dela, ki potekajo v Sloveniji
Kazalnik: število mladinskih voditeljev in
delavcev, ki so v posameznem letu sodelovali na takšnih usposabljanjih (bodisi
v Sloveniji ali tujini)
Ena izmed bistvenih karakteristik
mladinskega dela je neformalno in priložnostno učenje. V mladinskih
organizacijah je spodbudno okolje za učenje predvsem zaradi metodologije in
učnega okolja, ki mlade ne postavlja zgolj v vlogo učencev, pač pa jim
velikokrat dopušča, da so sami soustvarjalci učnega procesa in vir znanja za
sovrstnike, s katerimi se skupaj učijo in gradijo ter odkrivajo znanje. Na ta način
mladi pridobijo pozitiven odnos do učenja in prevzemajo odgovornost za svoj
učni proces in usvojeno znanje. Razvijejo pozitivno naravnanost do učenja in
tega, da je znanje mogoče usvojiti v različnih učnih situacijah, na različne
načine, da se lahko različne oblike (formalnega in neformalnega ter
priložnostnega) učenja nadgrajujejo in povezujejo, ter so na ta način sposobni
razvijati prenosljive kompetence vse življenje, ne zgolj v obdobju mladosti
(MSS, 2010: 5).
Nepriznavanje neformalnega izobraževanja s
strani države, formalnih izobraževalnih institucij in delodajalcev med drugim
povzroča tudi pomanjkanje financiranja izvajanja neformalnega izobraževanja.
Organizacije, ki neformalno izobraževanje izvajajo, zlasti mladinske
organizacije, so tako v veliki meri odvisne od financiranja iz naslova
razpisov. Slednji so le redko usmerjeni k sofinanciranju redne dejavnosti
organizacij in večinoma sofinancirajo posamezne projekte. Zaradi tega je
izvajanje neformalnega izobraževanja v organizacijah pogosto odvisno od
usmeritev in prioritet na eni strani države ter na drugi strani EU, kar zahteva
prilagajanje vsebin neformalnega izobraževanja, organizacijam krati avtonomijo
ter tako zmanjšuje kakovost neformalnega izobraževanja (MSS, 2010: 5).V
mladinskem sektorju kakovost neformalnega izobraževanja in usposabljanja v
mladinskem delu ni zagotovljena po enotnih standardih in se zato med različnimi
izvajalci močno razlikuje tako po vsebini kot tudi po metodologiji in
dolgoročnosti učinkov. Vse to vpliva na velike zadržke relevantnih družbenih
akterjev pri poskusih uvajanja enakovrednega priznavanja neformalno in formalno
pridobljenih znanj in delovnih izkušenj. Glavni argument proti uvedbi sistema
priznavanja neformalnega izobraževanja je namreč prav relativna kvaliteta
neformalno pridobljenih znanj in kompetenc (MSS, 2010: 12).
Mednarodna mobilnost mladih v mladinskem
delu in neformalnem izobraževanju je razširjena le pri omejenem številu mladih.
Mnogi mladi so v svojem prostem času aktivni na področju neformalnega izobraževanja,
ki poleg izobraževanja omogoča tudi možnosti mednarodne mobilnosti, s katero si
povečajo zaposljivost. Na evropski ravni sicer obstajajo tovrstni programi za
spodbujanje mobilnosti mladih, vendar ti programi ne dosegajo dovolj velikega
deleža ciljne publike. Pri tem je bistveno, da so tovrstni programi mednarodne
mobilnosti v mladinskem delu dosegljivi mladim ne glede na njihovo vključenost
v sistem formalnega izobraževanja ter mladinskim organizacijam kot njihovim
predstavnikom. Mobilnost mladih v okviru neformalnega izobraževanja v
mladinskem delu s podporo evropskih programov je pomembna, saj mladi s tovrstno
mednarodno mobilnostjo pridobijo izkušnje, ki so bistvene za krepitev njihovih
kompetenc, hkrati pa prispevajo k nemotenemu delovanju in nadaljnjemu razvoju
mladinskega dela, boljšemu prepoznavanju pomena neformalnega izobraževanja,
mobilnosti mladih, krepitvi mladinskih organizacij ter spodbujanju aktivnega
državljanstva mladih v EU. Dostopnost tovrstne mobilnosti širšemu številu mladih
je ne nazadnje potrebna za dinamičen in dolgoročen razvoj mladinskih politik v
nacionalnem okviru držav članic EU (MSS: Volilni program po meri mladih
2011–2015).
Mednarodno mladinsko delo predstavlja tudi
močno orodje za pretok znanja in izkušenj oziroma prenos dobrih praks.
Pridobivanje znanja, možnost vpogleda v drugačno realnost ki porajata
inovativne pristope v lastnem kontekstu. Zato je pomembno, da v tem kontekstu
mednarodno mladinsko delo prepoznamo tudi kot instrument za krepitev kompetenc
akterjev v mladinskem delu, razvoj inovativnih pristopov in dvig splošnih
pričakovanj do kvalitete dela v mladinskem sektorju.
Vključevanje mladinskih organizacij in
drugih akterjev v mladinskem sektorju v mednarodne strukture predstavlja
možnost sodelovanja pri oblikovanju politik na evropski in svetovni ravni v
reprezentativnih telesih in vključevanja v institucionalizirane oblike
oblikovanja politik (na primer v EU, Svetu Evrope in v sistemu OZN). Pri tem
velja opozoriti tudi na pomen vključevanja lokalnih organizacij znotraj
posameznih nacionalnih organizacij v mednarodno sodelovanje in partnerstva z
lokalnimi ali regionalnimi »enotami« sestrskih organizacij v drugih državah.
Mobilnost mladih predstavlja tudi
sodelovanje v številnih mednarodnih dejavnostih, med katere sodijo tudi
mednarodni raziskovalni tabori in podobne aktivnosti, ki jih izvajajo
organizacije za mlade.
6.2.4 CILJ: Okrepitev segmenta raziskav
in analiz na področju mladine
Merilo: obstoj organizacije, ki med
temeljne dejavnosti šteje raziskovanje mladine
Pričakovani razvojni učinek: zagotovitev
dolgoročnega in stabilnega raziskovanja mladine
PRIORITETNO PODPODROČJE 11: vzpostavitev
nacionalne organizacije za raziskovanje mladine
Nosilec: URSM
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: vzpostavitev enote za
raziskovanje mladine (v okviru obstoječih raziskovalnih organizacij)
Kazalnik: število analiz in raziskav, ki
analizirajo in vsebinsko vrednotijo učinek mednarodnega mladinskega dela in
učnih mobilnosti v mladinskem delu
V Sloveniji imamo več različnih
raziskovalnih organizacij, ki med drugim raziskujejo probleme družine,
družinske politike, otrok in ostalih družbenih skupin. Tako na primer v okviru
Inštituta RS za socialno varstvo že vrsto let deluje Otroška opazovalnica, ki
spremlja položaj in kakovost življenja otrok v Sloveniji.
Urad RS za mladino je v zadnjih nekaj letih
močno intenziviral raziskovalno-analitsko dejavnost (izvedene so bile analize
in raziskave kot na primer Mladina 2010, »Analiza položaja mladih v Sloveniji
2009«, analiza »Matrika ukrepov državnih organov na področju mladinske
politike«, analiza »Mladinsko delo in mladinska politika na lokalni ravni«
idr., vendar pa je potrebno in dolgoročno smiselno zagotoviti organizacijo, ki
bi primarno raziskovala mladinsko področje, ki je sedaj razdrobljeno na
različne raziskovalne, nevladne in druge organizacije. Slovenija za razliko od
večine drugih evropskih držav nima vzpostavljenega celovitega sistema
spremljanja družbenega položaja mladih, pri čemer je vzpostavitev takega
sistema spremljanja smiselna tudi zaradi potreb spremljanja in poročanja
Evropski komisiji, ki načrtuje več pozornosti nameniti kazalnikom mladine.
6.2.5 CILJ: Spodbujanje prostovoljstva
med mladimi
Merilo:
povečati delež mladih prostovoljcev

zmanjšati delež mladih (do 29 let), ki se nikoli ne
  vključijo v prostovoljno delo (SI: 60,7 (ESS 2008)).

Pričakovani razvojni učinek: zagotovitev
kohezivnosti družbe
PRIORITETNO PODPODROČJE 12: spodbujanje,
promocija in podpiranje pomena prostovoljstva med mladimi
Nosilec: URSM
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: delež mladih prostovoljcev med
prostovoljci v drugih starostnih skupinah, izračunan na podlagi podatkov, ki
jih pridobiva Agencija RS za javnopravne evidence in storitve na podlagi Zakona
o prostovoljstvu (tretja alineja prvega odstavka 41. člena), ki opredeljuje podatke,
ki jih mora vsebovati poročilo o opravljenem prostovoljskem delu
Kazalnik: delež mladih, ki so udeleženi v
mednarodnih shemah mobilnosti mladih prostovoljcev
Kazalnik: število mladih, ki opravljajo
prostovoljno delo v šolskih in obšolskih programih, če so to posebni
prostovoljski programi, ki dopolnjujejo redni program šole
Prostovoljstvo je del širšega okvira
dejavnosti, ki se nanašajo na nudenje pomoči drugim. Gre za neprofitno in
neplačano aktivnost, s katero posamezniki prispevajo k razvoju skupnosti in
celotne družbe. Poseben pomen predstavlja prostovoljstvo tudi za mlade,
predvsem z vidika izobraževalnega potenciala, saj mladi z njim v nevladnih
organizacijah prispevajo k razvoju svoje lokalne skupnosti. Mladi kot družbena
kategorija predstavljajo pomemben potencial in prostovoljne aktivnosti
prepoznavajo v ponujanju individualne pomoči ali spremstva starejšim; v učni
pomoči sovrstnikom; v druženju, vodenju iger, mladinskih delavnic, v
okoljevarstvenih in humanitarnih akcijah itd. (Gril in dr. v Deželan in
Maksuti, 2011: 178).
Po podatkih raziskave Mladina 2010 se mladi
izmed vseh oblik participacije najpogosteje udeležujejo prostovoljnih
dejavnosti. Poleg vključenosti v zaposlitev in izobraževanje predstavljajo
prostovoljne dejavnosti osrednji mehanizem socialne vključenosti v Sloveniji.
Najpogosteje so prostovoljne dejavnosti mladih povezane z varnostjo in
urejenostjo kraja, kjer bivajo mladi, ter mladinskimi interesi in mladimi.
Graf 29:
Prostovoljne dejavnosti mladih, Mladina 2010 in Shell 2010
Vir: Podatki raziskave
Mladina 2010, podatki raziskave Shell 2010.
Mladi v Sloveniji so najpogosteje včlanjeni
v organizacije s področja športa in rekreacije ter kulture, občutno nižje pa je
njihovo članstvo v političnih strankah.
Graf 30:
Članstvo mladih v prostovoljnih organizacijah, Slovenija in EU27 (v odstotkih)
Vir: Mladina 2010.
Spodbujanja prostovoljstva mladih je
pomembno zato, ker mladi z njim krepijo sebe in rastejo kot osebe, ki lahko
proaktivno spreminjajo svet okoli sebe. Zato je nujno treba okrepiti vse
mehanizme za krepitev in povečanje ozaveščenosti o koristnosti in pomembnosti
prostovoljstva. Prostovoljsko delo je pomembno tudi zaradi pridobivanja
dodatnih kompetenc, znanj in veščin, ki lahko pomembno prispevajo k lažjem
prvem vstopu na trg dela.
6.2.6 CILJ: Spodbujanje trajnostnega
načina družbenega delovanja s poudarkom na prehodu v nizkoogljično družbo in
zeleno gospodarstvo
Merilo:
povečati število šol, ki izvajajo programe in/ali projekte vzgoje in
izobraževanja za trajnostni razvoj, na vse šole

v šolskem letu 2009/10 je bilo v Sloveniji 628 ekošol (34%
  vseh šol) (ARSO 2010)

Pričakovani razvojni učinek: zagotovitev
dolgoročnega trajnostnega delovanja
PRIORITETNO PODPODROČJE 13: spodbujanje
razumevanja sprememb, ki vplivajo na delovanje globalnega ekosistema, in
zavesti o pomenu trajnostnega okoljskega delovanja
Nosilec: MKO
Sodelujoči: vsa ministrstva in vladne
službe
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: merjenje okoljske zavesti mladih
z raziskavami javnega mnenja (vrednote mladih SJM, ESS, REUS in druge raziskave
javnega mnenja)
Kazalnik: delež šol, ki izvajajo programe
in/ali projekte vzgoje in izobraževanja za trajnostni razvoj med vsemi šolami
Kazalnik: število nevladnih organizacij v
mladinskem sektorju, ki sodelujejo pri projektih trajnostnega razvoja
V procesu vzgoje in izobraževanja in
mladinskega dela na področju okolja in trajnostnega razvoja v Sloveniji deluje
večje število organizacij in nekaj mrež ter potekajo ali so bili že izvedeni
številni odlični in za mlade zanimivi projekti. Velik razvojni potencial
predstavljajo že razviti, vendar še premalo izkoriščeni in povezani kakovostni
komunikacijski in učni materiali, nastali v okviru teh projektov, tradicionalno
in sodobno znanje in spretnosti, številni deležniki in nosilci sprememb:
Program Ekošola, Slovenski E-forum, Šolska energetska mreža, Šolski centre
Velenje, Center šolskih in obšolskih dejavnosti, Živi preprosto in solidarno – v
smeri podnebne pravičnosti (Slovenska Karitas), Okolju prijazna šola in vrtec
(Planet Zemlja), Slovenska mreža zdravih šol – SMZŠ, društvo Focus, taborniki
in skavti, Mladinska zveza Brez izgovora, Umanotera, Šola otrokovih pravic (UNICEF),
UNESCOVE šole, InCo Junior, Ministrstvo za kmetijstvo in okolje, ARSO, Eko
sklad, društvo Humanitas, energetska podjetja, Inštitut za trajnostni razvoj,
projekti in pobude globalnega učenja (SLOGA, MZZ) in mnogi drugi.
Ključna dokumenta, ki opredeljujeta
okoljsko vzgojo kot vzgojo in izobraževanje za trajnostni razvoj, sta na
nacionalni ravni »Smernice vzgoje in izobraževanja za trajnostni razvoj od
predšolske vzgoje do univerzitetnega izobraževanja« (MŠŠ, 2007),20 ki se med drugim uresničujejo v dveh učnih načrtih za gimnazije,
na mednarodni pa »Strategija vzgoje in izobraževanja za trajnostni razvoj
UNECE«.21 Med programi, ki temeljijo na
ciljih teh dokumentov, je v Sloveniji najbolj uveljavljen Program Ekošola,22 ki deluje od leta 1995 in se razvija tudi ob podpori Evropske
komisije in Organizacije združenih narodov. Usklajen je tudi z Nacionalnim
programom varstva okolja.23 Ekošola si
prizadeva za načrtno pospeševanje okoljskega izobraževanja in za ozaveščanje
mladih, predvsem o pomenu varovanja okolja in zdravja ljudi. Ekošole so v vseh
letih delovanja izjemno prispevale k okoljski ozaveščenosti prebivalstva in
predvsem mladih, Slovenijo pa mnogi uvrščajo v sam vrh mednarodnega programa.
Tako je bilo v šolskem letu 2010/11 registriranih 628 ekošol, od katerih jih je
bilo 423 nagrajenih z ekozastavo (to pomeni, da so izpeljale zastavljeni
okoljski program), med njimi nekaj deset srednjih šol. V šolskem letu 2012/13
je registriranih že 717 ekošol. V več kot 2000 projektih ekošol je sodelovalo
več kot 150.000 ekošolarjev in več kot 2000 vzgojiteljev in učiteljev
(ekokoordinatorjev ali vodij projektov).
PRIORITETNO PODPODROČJE 14: spodbujanje
celostnega razumevanja trajnostnega razvoja s poudarkom na trajnostnem
delovanju za prehod v nizkoogljično družbo (preseganje prevlade ekoloških tem v
razumevanju trajnostnega razvoja)
Nosilec: MKO
Sodelujoči: vsa ministrstva in vladne
službe
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: sistematično uvedene vsebine
trajnostnega razvoja v nacionalni kurikulum
Kazalnik: delež programov in projektov s
področja trajnostnega razvoja v primerjavi z vsemi programi in projekti na
področju mladine (tako število kot delež sredstev in število vključenih mladih
Kazalnik: merjenje okoljske zavesti mladih
z raziskavami javnega mnenja (vrednote mladih SJM, ESS, REUS in druge raziskave
javnega mnenja)
Koncept trajnostnega načina družbenega
delovanja je tesno je povezan s konceptom družbene odgovornosti, ki jo lahko
najsplošneje opredelimo kot obveznost človeštva, da uresničuje skupne cilje
(Cooper in Vargas; Brandon in Lombardi v Lavrič in dr., 2010: 403). V tem
smislu trajnostni način družbenega delovanja presega osebne in ožje družbene (na
primer družinske, prijateljske) interese v smislu, da vključuje skrb za
dolgoročno stabilnost in blaginjo širše družbe. Podnebne spremembe, ki so v tem
trenutku najbolj opazen globalni okoljski problem, bodo na primer prizadele
dele sveta, ki so najbolj ranljivi, in ne nujno območij, kjer so emisije
največje. Na ta način sedanja generacija ljudi omejuje razvojne možnosti
prihodnjih generacij, razvite družbe pa zavzemajo nesorazmerno velik delež
nosilne spodobnosti planeta. Zato je nujno tudi v Sloveniji zagotoviti hitrejši
prehod v nizkoogljično družbo (družba, gospodarstvo), v kateri so emisije
toplogrednih plinov nižje od absorpcijske sposobnosti globalnega ekosistema, in
hkrati temelji na načelih trajnostnega razvoja.
V ekonomskem smislu trajnostni razvoj
pomeni, da mora družba upravljati tri vrste kapitala (gospodarskega, družbenega
in naravnega), ki so lahko tudi nenadomestljivi, njihova poraba pa nepovratna.
Zaradi celovitega pristopa prehod v nizkoogljično družbo predstavlja stroškovno
najučinkovitejšo možnost za zaustavitev globalnega segrevanja ob hkratnem
doseganju drugih razvojnih ciljev človeštva.24 Takšen pristop je možen le s (kritičnim) spoznavanjem in
razumevanjem odnosov svetovne soodvisnosti, upoštevanjem načela pravične
delitve bremen – za delovanje, ki vodi v svet večje pravičnosti, enakosti in
človekovih pravic za vse, z medkulturnim dialogom, celostnim pristopom in
ekosistemskim mišljenjem, povezovanjem okoljskih, gospodarskih in socialnih
vprašanj. Zato je osnovni namen vzgoje in izobraževanja za trajnostni razvoj
(po UNECE) razvijati in krepiti sposobnost posameznikov, skupin, skupnosti,
organizacij in držav za sprejemanje ocen in odločitev v prid trajnostnega
razvoja. Usposabljanje za praktične aktivnosti in smotrno (demokratsko) odločanje
na tem področju ponuja več projektnih mrež, ki že uspešno delujejo v slovenskih
šolah (od ekošol do slovenske mreže zdravih šol) vključeno je v projekte in
programe več okoljskih nevladnih organizacij (na primer Umanotera, Focus,
mladinskih organizacij (na primer Brez izgovora) ter drugih organizacij in
institucij. Glede na pričakovane potrebe prehoda v nizkoogljično družbo je
smiselno te programe in projekte nadgraditi in spodbuditi mlade, da se v večji
meri vključujejo vanje.
Raziskave javnega mnenja25 so na primer pokazale, da je v Sloveniji v primerjavi z drugimi
državami članicami EU osnovna informiranost o vzrokih in posledicah podnebnih
sprememb na relativno visoki ravni. Visoki stopnji ozaveščenosti pa ne sledijo
v enaki meri proces spreminjanja navad na osebni in družbeni ravni, upoštevanje
ukrepov ter doseganje podpore za prehod na nove tehnologije. Zato je ključni
cilj vzgojno-izobraževalnih aktivnosti na tem področju prehod od prepoznanja
podnebnih sprememb kot enega ključnih globalnih izzivov k zavestni odločitvi in
usposobitvi mladih za načrtovanje in izvajanje ukrepov blaženja podnebnih
sprememb in prilagajanja nanje.
6.2.7 CILJ: Večja socialna vključenost
mladih z manj priložnostmi
Merilo:
zmanjšati revščino in socialno izključenost mladih z manj priložnostmi

stopnja tveganja revščine (16–24 let) (SI: 8,4 (EUROSTAT
  2009))

Pričakovani razvojni učinek: zagotovitev
polne družbene participacije mladih z manj priložnostmi in zmanjšanje tveganja
revščine
PRIORITETNO PODPODROČJE 15: izboljšati in
okrepiti programe, ki spodbujajo in podpirajo socialno vključenost mladih z
manj priložnostmi
Nosilec: MDDSZ
Sodelujoči: MIZŠ, socialni partnerji
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število razpisov na temo socialne
vključenosti mladih z manj priložnostmi
Kazalnik: število razpisov na temo socialne
vključenosti, za katere lahko kandidirajo organizacije v mladinskem sektorju
Kazalnik: število programov za povečevanje
socialne vključenosti v okviru ukrepov in programov aktivne politike
zaposlovanja
Kazalnik: število mladih v starosti do 29
let, vključenih v programe za povečevanje socialne vključenosti v okviru
ukrepov in programov aktivne politike zaposlovanja, po spolu
Kazalnik: število mladih v starosti do 29
let, ki prejemajo denarno nadomestilo, po spolu
Kazalnik: število mladih v starosti do 29
let, ki prejemajo denarno socialno pomoč, po spolu
Socialna izključenost se v splošnem pojmuje
kot neprostovoljna izključenost/izločenost posameznikov in skupin iz
političnih, ekonomskih in družbenih procesov, s čimer se preprečuje njihova
polna participacija v družbi, v kateri živijo (Marlier in Atkinson v Lavrič in
dr., 2010: 236). Kot pravi Carter (Lavrič in dr. 2010: 236), je socialna
izključenost dinamičen proces, saj je povezana s sodobnimi družbenimi procesi,
ki lahko povzročijo izključenost določenih skupin in posameznikov, ki tako
postanejo marginalizirani s strani organizacij in institucij. Tudi zato je boj
proti socialni izključenosti v zadnjih letih postal eden glavnih ciljev
številnih držav in Evropske unije. Eden izmed ključnih razlogov za ugotavljanje
obsega ter ukrepov v smeri zmanjševanja socialne izključenosti so njene
neposredne negativne posledice, ki so vidne tako na ravni družbe kot na ravni
posameznika (Lavrič in dr., 2010: 236).
Po podatkih raziskave Mladina 2010 so
osrednji dejavniki tveganja, ki višajo verjetnost socialne izključenosti
mladih, povezani z naslednjimi sociodemografskimi kazalniki: višja starost,
nizka izobrazba očeta in matere, nizek mesečni dohodek, slabši materialni
položaj respondentove družine ter odraščanje v urbanem okolju. Obenem so
izsledki omenjene raziskave pokazali tudi negativno povezanost socialne izključenosti
mladih s številnimi indikatorji psihosocialnega razvoja in fizičnim zdravjem
mladih.
Nacionalni program visokega šolstva
2011–2020 predvideva namenjanje večje pozornosti ustrezni zastopanosti oziroma
vključevanju posameznih družbenih skupin v visoko šolstvo. Razviti je treba
mehanizme prepoznavanja skupin, ki so podpovprečno zastopane v visokem šolstvu,
in preučiti razloge za tovrstne razlike. Oblikovane bodo spodbude za njihovo
vključevanje, kar bo tudi stalna dejavnost visokošolskih institucij (ReNPVŠ11–20).
Skladno z usmeritvami nacionalnega programa
za mladino sledimo s ciljem večje socialne vključenosti mladih z manj
priložnostmi načelu enakih možnosti med spoloma in preprečevanju diskriminacije
ter posebno pozornost namenjamo žrtvam socialne izključenosti (Romi, invalidi).
7 PODROČJE 6: KULTURA,USTVARJALNOST, DEDIŠČINA IN MEDIJI
7.1 Utemeljitev pomembnosti področja
Na področju kulturnega udejstvovanja mladih
mora imeti poseben pomen »sistematična kulturna vzgoja …, obenem pa je tudi za
kulturo življenjskega pomena, da je navzoča na vseh šolskih stopnjah in v vsem
vzgojno-izobraževalnem procesu, pa tudi, da je otrokom in mladini dostopna v
okviru javne kulturne infrastrukture. Prav s kulturo je pri otrocih in mladini
najlaže izoblikovati celovito razumevanje sveta in spodbuditi osebnostno rast.«
(Nacionalni program za kulturo 2008–2011: 10.)
Kultura je zgodovinski temelj nacionalne
identitete in osrednji element sodobne evropske prepoznavnosti slovenske
države. Kultura in umetnost sta ključni komponenti vsestranskega izobraževanja,
zato mora biti kulturno-umetnostna vzgoja razumljena kot temeljna in splošna
človekova pravica ter trajna vrednota za vse. Z vidika družbenega razvoja je
kultura odločilna za razvoj posameznikove identitete, hkrati pa tudi za razvoj
posameznikovih individualnih nadarjenosti (talentov). Razvoj in spodbujanje
ustvarjalnosti in inovativnosti v izobraževanju ter usposabljanju je ena
temeljnih, jedrnih funkcij in nalog vsakega izobraževanja (Svet Evropske unije,
200826).
Kakovostna kulturno-umetnostna vzgoja
prispeva k razvoju ustvarjalnih in inovativnih potencialov posameznikov ter h
kultiviranju novih generacij kreativnih državljanov in državljank v dobi
zahtevnih tehnoloških sprememb in spremenjenih komunikacijskih praks, s tem pa
h kreativnim in inovativnim kapacitetam družbe kot celote. Kulturno-umetnostna
vzgoja lahko ima pomembno vlogo pri promociji socialne odgovornosti, socialni
koheziji, kulturni raznolikosti in medkulturnem dialogu. Posebej je treba
izkoristiti njen potencial pri razvoju in ohranjanju kulturne dediščine in
identitete. Ključne kompetence27 – kulturna
zavest in izražanje, digitalna pismenost, sporazumevanje v maternem jeziku, sporazumevanje
v tujih jezikih – so tesno povezane prav s kulturo in ustvarjalnostjo, kar
posredno velja tudi za socialne in državljanske kompetence ter samoiniciativnost
in podjetnost.
Za celovit razvoj posameznikove kulturne
zavesti ter za razvoj kulturne zavesti družbe kot celote je treba
kulturno-umetnostno vzgojo načrtno razvijati v celotnem vzgojno-izobraževalnem
procesu in jo prepoznati kot ključno vseživljenjsko kompetenco na vseh ravneh
izobraževanja. Hkrati je treba spodbujati izobraževanje za ustvarjanje in
poustvarjanje na področju umetnosti in humanističnih študijev s področja
kulture ter mladim omogočati štipendiranje študija teh smeri. Tudi s tem se
ustvarjajo pogoji za pridobivanje novih znanj in dostopnost do umetniške
ustvarjalnosti in kulture, spodbujanje raziskovanja in ustvarjalnosti ter
povezave v mednarodnem prostoru. Pomembno je tudi ozaveščanje mladih o novih,
»odprtih« poklicih, ki temeljijo na posameznikovi ustvarjalnosti. Primer so
poklici v okviru kulturnih in ustvarjalnih vej industrij. Gre za veje
industrije, katerih najpomembnejši skupni imenovalec je ustvarjanje medijskih,
IKT-, vizualnih, glasbenih, besednih in drugih vsebin, oblike poklicev pa se
razpenjajo od klasičnih do svobodnih. Prav zaradi selitve svetovnega
ekonomskega težišča od proizvodnje industrijskih in drugih produktov k
proizvodnji intelektualne lastnine ti poklici postajajo čedalje pomembnejši, že
zdaj pa so pomemben ekonomski dejavnik in še premalo izkoriščena razvojna
možnost Slovenije.
Pomemben del kulturne vzgoje je skrb za
pismenost na več ravneh: po eni strani je treba spodbujati bralno kulturo in
visoko receptivno in produktivno zmožnost v slovenskem jeziku, po drugi strani
pa tudi v drugih in tujih jezikih, ki so del tako evropske (in svetovne)
jezikovne dediščine kot vsakdanjih jezikovnih praks, ki omogočajo in
plemenitijo socialne, kulturne in ne nazadnje gospodarske stike med različnimi
jezikovnimi skupnostmi. V tem okviru je treba posebno skrb nameniti različnim
vidikom pismenosti, zlasti informacijski. Množična kultura mladih je namreč
neločljivo povezana z razvojem interneta, katerega regulacija temelji na
drugačnem principu kot uredniški nadzor klasičnih medijev. To dejstvo zahteva
od mladih posebno komunikacijsko kulturo in informacijsko kompetenco v smislu
zavedanja pravic, priložnosti in pasti, ki jih ponuja splet.
Pomembna sestavina znanj, vključenih v
državljansko vzgojo, morajo biti znanja, povezana z nacionalno kulturo in
kulturno identiteto. To je temelj naše državnosti, torej ključni razlog za
obstoj Slovenije kot države. Poznavanje in spoštovanje lastne in tuje kulture ter
kulturne raznolikosti, zavedanje pomena nacionalne kulturne dediščine, vključno
z lokalnimi posebnostmi, so temelji vzgoje in razvoja. Spodbujanje varovanja in
ohranjanja kulturnih stvaritev, ki so pomembne za nacionalno, evropsko in
svetovno kulturno dediščino, razvoj in poznavanje vseh plasti žive (nesnovne)
dediščine: običajev, šeg navad, ob tem bralne kulture in bralne pismenosti, sta
ključnega pomena za razvoj družbe in posameznika, še zlasti otrok in mladine.
7.2 Cilji in podpodročja
7.2.1 CILJ: Skrb za dostopnost kakovostne
kulturne ponudbe in participacijo mladih v kulturi
Merilo: izboljšanje dostopnosti kakovostne
kulturne ponudbe in povečanje participacije mladih v kulturi
Pričakovani razvojni učinek: krepitev
dostopnosti kulturne ponudbe in povečano kulturno udejstvovanje mladih v
kulturi tako z vidika ustvarjalcev kot z vidika »potrošnikov« kulture
PRIORITETNO PODPODROČJE 1: zagotoviti
pogoje za krepitev participacije mladih v kulturi
Nosilec: MIZŠ in MK
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: povečanje deleža kakovostnih
programov in projektov, ki aktivno vključujejo mlade
Kazalnik: povečanje deleža programov in
projektov, ki jih pripravljajo mladi (bodisi kot študentje, zaposleni,
samostojni kulturni delavci ali prostovoljci)
Povišanje stopnje participacije mladih v
kulturi tako z vidika spodbujanja k ustvarjalnosti kot z vidika zagotavljanja
pogojev za konzumiranje in refleksijo kakovostnih in raznovrstnih umetniških
praks (od tradicionalnih do sodobnih). Kultura za mlade, z mladimi in kultura
mladih mora biti pomemben element nacionalne in lokalne politike (partnerstvo).
Kultura mora postati del vsakdanjega življenja mladih.
PRIORITETNO PODPODROČJE 2: zagotoviti
mladim pogoje za boljšo dostopnost do kulturne dediščine in njihovo aktivno
vključevanje v dediščinske projekte
Nosilec: MIZŠ in MK
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število izvedenih projektov, ki
vključujejo aktivno sodelovanje mladih vseh starosti in iz različnih socialnih
okolij pri spoznavanju in varstvu kulturne dediščine
Kazalnik: vključenost različnih področij
nepremične, premične in žive dediščine v kurikule (znotraj obveznih
predmetov/izbirni predmeti/zunajšolske dejavnosti)
Skrb za ohranjanje kulturne dediščine (v
nadaljevanju: KD) je vse bolj celostna in kompleksna. Interdisciplinarno
razumevanje KD postavlja v njeno središče človeka in njegove pravice do
svobodne udeležbe v kulturnem življenju: »življenje z dediščino«. Zato je treba
sistemsko omogočiti, da mladi že v najzgodnejši fazi svojega osebnega in
socialnega razvoja dobijo tudi ustrezna znanja, izkušnje in sposobnosti,
povezane s KD. Ukrep vključuje različne oblike delovanja, kot so načrtovani
programi izobraževanja, informiranja, usposabljanja, prostovoljskega dela in
drugačnega aktivnega ukvarjanja s KD, ki so nujni za boljšo ozaveščenost o
pomenu dediščine. Kakovostna ponudba programov za preživljanje prostega časa
mladih, nadgrajena z različnimi vsebinami za izobraževanje in prostovoljsko
delo, omogoča večjo vključenost mladih v različne dediščinske projekte v
Sloveniji in zunaj nje.
PRIORITETNO PODPODROČJE 3: zagotoviti
pogoje za večjo dostopnost aktivnega kulturnega ustvarjanja za mlade v smislu
kontinuirane oblike neformalnega izobraževanja za različna umetnostna področja
Nosilec: MIZŠ in MK
Sodeluje: JSKD
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število novih kakovostnih
kontinuiranih oblik izobraževanja (število novih področij)
PRIORITETNO PODPODROČJE 4: zagotoviti
prostorske in tehnične pogoje za umetniško ustvarjanje mladih (infrastruktura
ipd.), za seznanjanje in ukvarjanje z dediščino
Nosilci: lokalne skupnosti v sodelovanju z
MIZŠ in MK
Sodeluje: JSKD
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: povečanje števila ustrezno
urejenih prostorov, v katerih lahko mladi umetniško ustvarjajo oziroma se
ukvarjajo z dediščino
Kazalnik: boljša geografska pokritost z MMC
in drugimi ustrezno urejenimi prostori za mlade
Na lokalnih ravneh je v sodelovanju z MIZŠ
in MK in JSKD treba mladim zagotoviti ustrezno infrastrukturo ter druge pogoje
za umetniško in kulturno izražanje ter delo (MMC, ateljeji, prostori za vadbe
glasbenih skupin …).
PRIORITETNO PODPODROČJE 5: za mlade iz
vrst avtohtonih narodnih skupnosti, romske skupnosti, skupnosti iz Deklaracije
Republike Slovenije o položaju narodnih skupnosti pripadnikov narodov nekdanje
SFRJ v Republiki Sloveniji (v nadaljevanju: Deklaracija) in drugih manjšinskih
skupnosti ter drugih ranljivih skupin zagotoviti dostopnost kulture tako, da
bodo omogočene njihova dejavna in ustvarjalna vloga pri razvoju njihove
kulture, njihova enakopravna participacija v kulturnem življenju ter hkrati
kakovostna integracija avtohtonih narodnih skupnosti, romske skupnosti,
skupnosti iz Deklaracije in drugih manjšin ter ranljivih skupin v družbeno
okolje; ob tem seznanjanje vseh mladih, v okviru formalnega in neformalnega
izobraževanja, medijev in kulture, s posebnostmi avtohtonih narodnih skupnosti,
romske skupnosti, skupnosti iz Deklaracije in drugih manjšinskih skupnosti.
Nosilec: MIZŠ in MK
Sodeluje: JSKD
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število kulturnih projektov, ki
vključujejo mlade iz vrst avtohtonih narodnih skupnosti, romske skupnosti,
skupnosti iz Deklaracije in drugih manjšinskih skupnosti in drugih ranljivih
skupin oziroma so njim namenjeni
7.2.2 CILJ: Skrb za pismenost v slovenskem
jeziku, drugih maternih jezikih in tujih jezikih ter medijsko pismenost
Merilo: izboljšanje stopnje pismenosti
(bralne, medijske, informacijske…)
Pričakovani razvojni učinek: povišanje
stopnje pismenosti (bralne, medijske, informacijske…)
PRIORITETNO PODPODROČJE 6: razvoj bralne
pismenosti
Nosilec: MIZŠ in MK
Sodelujejo: Zavod RS za šolstvo, Pedagoški
inštitut, Andragoški center Slovenije, Javna agencija za knjigo
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: izboljšanje rezultatov
mednarodnih raziskav bralne pismenosti
Kazalnik: rezultati nacionalnih preverjanj
bralne pismenosti (matura v srednji šoli)
Povišanje stopnje pismenosti (bralne,
medijske, informacijske …) je ključno tako za izobraževanje kot zaposlovanje
mladih. Zagotoviti je treba finančna sredstva in organizacijsko podporo za
izvajanje Nacionalne strategije za pismenost (akcijski načrt). Pismenost je
trajno razvijajoča se zmožnost posameznikov, da uporabljajo družbeno
dogovorjene sisteme simbolov za sprejemanje, razumevanje, tvorjenje in uporabo
besedil za življenje v družini, šoli, na delovnem mestu in v družbi.
Pridobljeno znanje in spretnosti ter razvite sposobnosti posamezniku omogočajo
uspešno in ustvarjalno osebnostno rast ter odgovorno delovanje v poklicnem in
družbenem življenju (opredelitev iz Nacionalne strategije za razvoj pismenosti,
2006). Pismenost je ena od osnovnih kompetenc, s katerimi je treba opremiti
mlade.
PRIORITETNO PODPODROČJE 7: promocija
branja in načrten razvoj bralne kulture
Nosilci: MIZŠ, MK, Zavod RS za šolstvo in
Javna agencija za knjigo
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: udeležba mladih v projektih
razvoja bralne kulture – bralna značka, Cankarjevo tekmovanje, drugi projekti
bralne kulture (družinska pismenost ipd.)
Zagotoviti je treba pogoje za dvig zavesti
o pomenu branja med mladimi, promovirati kakovostno ustvarjalnost na področju
leposlovja in humanistike ter podpirati razvoj bralne kulture med mladimi
(obiskovanje knjižnic, razvoj kulture kupovanja knjig …).
PRIORITETNO PODPODROČJE 8: razvoj in
promocija medijske pismenosti in priprava akcijskega načrta medijske pismenosti
Nosilec: MIZŠ in MK
Sodeluje: Zavod RS za šolstvo
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: oblikovanje izhodišč za sprejetje
ukrepov za razvoj in promocijo medijske pismenosti
Kazalnik: implementacija izhodišč: uvedba
medijske pismenost v osnovno- in srednješolsko izobraževanje ter oblikovanje
programov za vseživljenjsko izobraževanje na področju medijske pismenosti
Medijska pismenost v povezavi z
e-pismenostjo oziroma digitalno pismenostjo je ključnega pomena za aktivno
državljansko participacijo v demokratično zasnovani družbi. Moderna
informacijska družba je zasnovana na ustvarjanju, distribuciji, uporabi,
vključevanju in manipulaciji podatkov, ki za posameznika predstavljajo tako
izziv oziroma konkurenčno prednost kot tudi past in nevarnost v gospodarskem,
političnem in kulturnem udejstvovanju. Zato je pomembno, da se medijska in
e-pismenost začneta vključevati v najzgodnejše oblike formalne socializacije
ter trajata celotno življenjsko obdobje.
PRIORITETNO PODPODROČJE 9: strokovno
usposabljanje strokovnih delavcev v vzgojno-izobraževalnih zavodih na področju
bralne in medijske pismenosti, na področju inovativnih pristopov k vzgoji in
izobraževanju z umetnostjo ter podpora raziskavam na tem področju na nacionalni
ravni
Nosilca: MIZŠ, MK in Zavod RS za šolstvo
Sodelujeta: Javna agencija za knjigo in
Pedagoški inštitut
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: število raziskav s tega področja
7.2.3 CILJ: Kultura in ustvarjalnost sta
v družbi prepoznana kot temelja splošne izobrazbe vsakega posameznika
PRIORITETNO PODPODROČJE 10: kulturno-umetnostna
vzgoja dobi ustrezno mesto v celotnem vzgojno-izobraževalnem sistemu
Nosilec: MIZŠ in MK
Sodeluje: Zavod RS za šolstvo
Finančni načrt: sredstva bodo zagotovljena
v okviru razpoložljivih sredstev proračuna Republike Slovenije
Obdobje in rok: do leta 2022
Kazalnik: vključenost različnih področij
umetnosti in kulturne dediščine v kurikule (obvezni/izbirni predmeti)
Pomembna je umestitev programov
kulturno-umetnostne vzgoje s poudarkom na različnih umetnostih ter kulturni
dediščini v obvezni program vzgoje in izobraževanja na prvi stopnji, pri čemer
bi posebej izpostavili spodbujanje aktivne kulturne ustvarjalnosti mladih, tudi
v okviru različnih interesnih dejavnosti.
Seznam kratic in pojasnilo
Uporabljeni izrazi, ki se nanašajo na osebe
in so zapisani v moški slovnični obliki, so uporabljeni kot nevtralni za ženski
in moški spol.

ARSO

Agencija Republike Slovenije za okolje


BSO

bolezni srca in ožilja


CMEPIUS

Center Republike Slovenije za mobilnost in evropske
  programe izobraževanja in usposabljanja


DRP 2007–2013

Državni razvojni program Republike Slovenije za obdobje
  2007–2013


DURS

Davčna uprava Republike Slovenije


EHIS

Raziskava »European Health Interview Survey« 


ESPAD

Raziskava »European School Survey Project on Alcohol and
  Other Drugs«


EU

Evropska unija


EUROSTAT

Evropski statistični urad


EVS

Raziskava »European Values Study«


FAS

Lestvica »Family Affluence Scale«


HBSC

Mednarodna raziskava »Health Behaviour in School-Aged
  Children«


HFA

»European Health for All Database«


IKT

Informacijsko-komunikacijske tehnologije


IPP
ISCED

Projekt informacijske podpore postopkov priprave predpisov
International Standard Classification of Education 


JSKD

Javni sklad Republike Slovenije za kulturne dejavnosti


KNB

kronične nenalezljive bolezni


LFS

Raziskava »Labour Force Survey«


MDDSZ

Ministrstvo za delo, družino in socialne zadeve in enake
  možnosti


MF

Ministrstvo za finance


MGRT

Ministrstvo za gospodarski razvoj in tehnologijo


MIZŠ

Ministrstvo za izobraževanje, znanost in šport


MK

Ministrstvo za kulturo


MKO

Ministrstvo za kmetijstvo in okolje 


MMC

Multimedijski center


MNZ

Ministrstvo za notranje zadeve in javno upravo


MO

Ministrstvo za obrambo


MP

Ministrstvo za pravosodje


MZIP

Ministrstvo za infrastrukturo in prostor


MZZ

Ministrstvo za zunanje zadeve


MZ

Ministrstvo za zdravje


NPVCP

Nacionalni program varnosti cestnega prometa za obdobje od
  2013 do 2022 


OECD

Organizacija za ekonomsko sodelovanje in razvoj


ReNPVŠ11-20

Resolucija o Nacionalnem programu visokega šolstva
  2011–2020


REUS

Raziskava energetske učinkovitosti v Sloveniji


RS

Republika Slovenija


SI

Slovenija


SJM

Raziskava »Slovensko javno mnenje«


SSRS

Stanovanjski sklad Republike Slovenije


SURS

Statistični urad Republike Slovenije


SZO

Svetovna zdravstvena organizacija


TGP

emisije toplogrednih plinov


UMAR

Urad Republike Slovenije za makroekonomske analize in
  razvoj


UNECE

United Nations Economic Commission for Europe


UNFCCC

United Nations Framework Convention on Climate Change


URSM

Urad Republike Slovenije za mladino


URSZR

Uprava Republike Slovenije za zaščito in reševanje


ZJIMS

Zakon o javnem interesu v mladinskem sektorju


ZRSZ

Zavod Republike Slovenije za zaposlovanje

Seznam uporabljene literature
Bajt, M., Zorko, M. (2009): Uživanje
alkoholnih pijač med mladostniki – izsledki fokusnih skupin. Ljubljana:
Inštitut za varovanje zdravja Republike Slovenije. Dostopno na:
http://www.zdravjevsoli.si/attachments/article/173/fokusne%20porocilo_alkohol.pdf
(17. julij 2011).
Boben
Bardutzky, D., Boben, D., Čebašek Travnik, Z., Levačič, M., Sorko, N., Zorko,
M. Odraščanje z ali brez alkohola: rezultati raziskave med slovenskimi
osnovnošolci. Ljubljana: Društvo Žarek upanja: 2009. Dostopno na:
http://www.zarekupanja.net/ZAREK_UPANJA,meni,raziskovalna_dejavnost,alkohol_in_mladi_-_osnovnosolci.htm
(10. september 2011).
Boben
Bardutzky, D., Boben, D., Čebašek Travnik, Z., Levačič, M., Sorko, N., Zorko,
M. Odraščanje z ali brez alkohola: rezultati raziskave med slovenskimi
osnovnošolci. Ljubljana, Društvo Žarek upanja, 2010. Dostopno na:
http://www.zarekupanja.net/ZAREK_UPANJA_meni_raziskovalna_dejavnost,alkohol_in_mladi_-_srednjesolci.htm
(15. oktober 2011).
Boljka, U. (2009): Demografske značilnosti
mladih in problem rodnosti. V: Rakar, T., in Boljka, U. (ur.). Med otroštvom in
odraslostjo. Analiza položaja mladih v Sloveniji 2009. Ministrstvo za šolstvo
in šport – Urad RS za mladino. Ljubljana.
Boljka, U. (2011): Izobraževanje in
usposabljanje: matrika ukrepov na področju mladinske politike. V: Boljka, U.
(ur.). Matrika ukrepov državnih organov na področju mladinske politike.
Ministrstvo za šolstvo in šport – Urad za mladino. Ljubljana.
Currie, C, in dr. (2004): International
Report: Young People's Health in Contex. Young People's Health in Context:
international report from the HBSC 2001/02 survey, (Health Policy for Children
and Adolescents, No.4). WHO Regional Office for Europe, Köbenhavn.
Deželan, T. (2011): Trajnostni način
družbenega delovanja: matrika ukrepov na področju mladinske politike. V:
Boljka, U. (ur.). Matrika ukrepov državnih organov na področju mladinske
politike. Ministrstvo za šolstvo in šport – Urad za mladino. Ljubljana.
Deželan, T., in Maksuti, A. (2011):
Prostovoljne dejavnosti: matrika ukrepov na področju mladinske politike. V:
Boljka, U. (ur.). Matrika ukrepov državnih organov na področju mladinske
politike. Ministrstvo za šolstvo in šport – Urad za mladino. Ljubljana.
Državni razvojni program Republike
Slovenije za obdobje 2007–2013. Dostopno na:
http://www.svlr.gov.si/index.php?id=1182 (27. junij 2011).
Evropska komisija (2001): European
Commission White Paper. A New Impetus for European Youth. Dostopno na:
http://eur-lex.europa.eu/LexUriServ/site/en/com/2001/com2001_0681en01.pdf (8. avgust
2011).
Evropska
komisija (2010): Europe 2020. Dostopno na: http://europa.eu/press_room/pdf/complet_en_barroso___007_-_europe_2020_-_en_version.pdf
(8. avgust 2011).
Evropska komisija (2005): Lisbon Strategy.
The European Youth Pact. Dostopno na:
http://ec.europa.eu/youth/archive/policies/youthpact_en.html (8. avgust
2011).
Evropska
komisija (2009): Youth in Europe – A statistical portrait, EU Youth report ter
European Research on Youth. Dostopno na:
http://epp.eurostat.ec.europa.eu/cache/ITY_OFFPUB/KS-78-09-920/EN/KS-78-09-920-EN.PDF
(8. avgust 2011).
Evropska raziskava o vrednotah (2010):
Dostopno na: http://www.europeansocialsurvey.org/ (7. september 2011).
Evropska raziskava o vrednotah (2008).
Dostopno na:
http://www.europeanvaluesstudy.eu/evs/surveys/longitudinal-file-1981-2008.html
(7. september 2011).
Eurostat
(2009): Eurostat Statistics Database. Dostopno na:
http://epp.eurostat.ec.europa.eu/portal/page/portal/statistics/search_database
(6. julij 2011).
Eurostudent
(2007): Eurostudent Survey III: Report on the Social and Living Conditions of
Higher Education Students. Dostopno na:
http://www.hea.ie/files/files/file/new%20eurostudent.pdf (13. september
2010).
Evropska komisija (2010): EU Youth Report.
Dostopno na:
http://ec.europa.eu/youth/news/doc/new_strategy/youth_report_final.pdf (2. julij
2011).
Evropska komisija (2010): European Research
on Youth. Dostopno na:
http://ec.europa.eu/research/social-sciences/pdf/policy-review-youth_en.pdf (2. julij
2011).
Filipovič, M. (2011): Bivanjske in
stanovanjske razmere: matrika ukrepov na področju mladinske politike. V:
Boljka, U. (ur.). Matrika ukrepov državnih organov na področju mladinske
politike. Ministrstvo za šolstvo in šport – Urad za mladino. Ljubljana.
Fundamental
Rights Agency (2009): Developing Indicators for the Protection, Respect and
Promotion of the Rights of the Child in the European Union. Agency for
Fundamental Rights (FRA). Dostopno na:
http://fra.europa.eu/fraWebsite/attachments/RightsofChild_summary-report_en.pdf,
(19. oktober 2009).
Gabrijelčič Blenkuš, M., Gregorič, M.,
Tivadar, B., Koch, V., Kostanjevec, S., Fajdiga Turk, V., Žalar, A., Lavtar,
D., Kuhar, D., Rozman, U. (2009): Prehrambene navade odraslih prebivalcev
Slovenije z vidika varovanja zdravja. Ljubljana, Pedagoška fakulteta.
Hurrelman, K., in drugi (2010):
Shell-Jugendstudie 2010. [datoteka podatkov]. München: TNS Infratest.
Ignjatović, M., in Trbanc, M. (2009):
Zaposlovanje in brezposelnost mladih: aktivni, fleksibilni in prilagodljivi. V:
Tatjana Rakar in Urban Boljka (ur.), Med otroštvom in odraslostjo, str. 39–55.
Ljubljana: Ministrstvo za šolstvo in šport, Urad Republike Slovenije za
mladino: Inštitut Republike Slovenije za socialno varstvo.
Inštitut za varovanje zdravja RS (2011):
Anketa o zdravju in zdravstvenem varstvu (EHIS). Dostopno na:
http://www.ivz.si/index.php?akcija=novica&n=1662 (22. oktober 2011).
Jeriček Klanšček, H., Roškar, S.,
Koprivnikar, H., Pucelj, V., Bajt, M., Zupanič, T. (2011): Neenakosti v zdravju
in z zdravjem povezanih vedenjih slovenskih mladostnikov. Ljubljana: Inštitut
za varovanje zdravja.
Lavrič, M., in dr. (2010): Mladina 2010.
Družbeni profil mladih v Sloveniji. Urad RS za mladino. Maribor: Aristej.
Lester, R. Brown (2009): Plan B 4.0:
Mobilizing to Save Civilization, Earth Policy Institute, Washington.
Mandič, S. (2007): Odhod v prvo samostojno
stanovanje: primerjalna analiza med državami EU. Družboslovne razprave, apr.
2007, letnik. 23, št. 54, str. 7–24.
Mandič, S. (2009): Stanovanjske razmere
mladih. V: Rakar, T., Boljka, U. Med otroštvom in odraslostjo: analiza položaja
mladih v Sloveniji 2009. Ljubljana: Ministrstvo za šolstvo in šport, Urad
Republike Slovenije za mladino: Inštitut Republike Slovenije za socialno
varstvo, 2009, str. 77–93.
Marčič, R. (2011): Zdravje in dobro
počutje: matrika ukrepov na področju mladinske politike. V: Boljka, U. (ur.).
Matrika ukrepov državnih organov na področju mladinske politike. Ministrstvo za
šolstvo in šport – Urad za mladino. Ljubljana.
Miheljak, V., in drugi (2000): Mladina
2000: slovenska mladina na prehodu v tretje tisočletje. Ljubljana: Ministrstvo
za šolstvo, znanost in šport, Urad Republike Slovenije za mladino; Maribor:
Aristej.
MSS (2010): Programski dokument Mladinskega
sveta Slovenije: Izobraževanje mladih.
MSS (2010): Programski dokument Mladinskega
sveta Slovenije: Stanovanjska problematika mladih.
MSS (2010): Programski dokument Mladinskega
sveta Slovenije: Mladinsko organiziranje.
MSS (2010): Programski dokument Mladinskega
sveta Slovenije: Zaposlovanje mladih.
Mulder, C. (2009): Leaving the parental
home in young adulthood. V: Andy Furlong (ur.), Handbook of Youth anfd Young
Adoolthood, str. 2003–209. London & New York: Routledge.
Murn, K, Skrinar, U. (2010): Mladinsko delo
in mladinska politika na lokalni ravni. Ministrstvo za šolstvo in šport – Urad
RS za mladino. Ljubljana.
MZ (2011): Dopis MZ z dne 11. oktobra
2011; Dopolnitev delovnega osnutka Nacionalnega programa za mladino.
Nacionalni program varnosti cestnega
prometa za obdobje od 2013-2022. Dostopno na: http://www.avp-rs.si/avp/avp
si.nsf/0/FD9E1C9AAFAF603CC22578860035AA82/$FILE/Nacionalni%20program_3_5_2011.pdf
(15. september 2011).
Nacionalni program visokega šolstva
2011-2020 (2011): Dostopno na: http://www.uradni-list.si/1/content?id=103885
(29. avgust 2013).
Nacionalni program za kulturo 2008–2011
(2008): Dostopno na: http://www.ifa.de/fileadmin/content/informationsforum/online_services/downloads_europanetz/KulturprogrammSlowenien.pdf,
(23. avgust 2011).
Nacionalni stanovanjski program 2013 – 2022
(2013): Dostopno na:
http://www.mzip.gov.si/fileadmin/mzip.gov.si/pageuploads/Prostor/Stanovanja/13_03_2-0snutek-NSP.pdf
(29. avgust 2013).
Narat, T. (2011): Participacija in socialna
vključenost: matrika ukrepov na področju mladinske politike. V: Boljka, U.
(ur.). Matrika ukrepov državnih organov na področju mladinske politike.
Ministrstvo za šolstvo in šport – Urad za mladino. Ljubljana.
OECD (2010): Health at a Glance: Europe
2010, OECD Publishing. Dostopno na:
http://ec.europa.eu/health/reports/european/health_glance_2010_en.htm (4. junij
2011).
Pavlin, S. (2007): Vloga kompetenc v družbi
znanja: profesionalizacija poklicev. V: Kramberger, Pavlin (ur.). Zaposljivost
v Sloveniji. FDV. Ljubljana.
Pravilnik o metodologiji izdelave in izdaji
energetskih izkaznic stavb. 
Uradni list RS, št. 77/09. Dostopno na:
http://zakonodaja.gov.si/rpsi/r01/predpis_PRAV8151.html (10. oktober
2011).
Rakar, T. (2009): Izobraževanje in
izobraženost mladih. V: Rakar, T., in Boljka, U. (ur.). Med otroštvom in
odraslostjo. Analiza položaja mladih v Sloveniji 2009. Ministrstvo za šolstvo
in šport – Urad za mladino. Ljubljana.
Rebernik, M., Tominc, T., Pušnik, K.
(2010): Slovensko podjetništvo v letu krize. GEM 2009. Univerza v Mariboru.
Ekonomsko-poslovna fakulteta. Maribor. Dostopno na:
http://www.gemslovenia.org/gem-porocila/ (10. oktober 2010).
Rehm, J., Mathers, C., Popova, S.,
Thavorncharoensap, M., Teerawattananon, Y., Patra, J. (2009): Global burden of
disease and injury and economic cost attributable to alcohol use and alcohol
use disorders. Lancet; 373(9682): 2223–33.
Rehm, J., Taylor, B., Patra, J. (2006):
Volume of alcohol consumption, patterns of drinking and burden of disease in
the European region 2002. Addiction, 2006; 101: 1086–1095.
Resolucija o Nacionalnem programu visokega
šolstva 2011–2020 (ReNPVŠ11-20). Uradni list RS, št. 41/11. Dostopno na:
http://zakonodaja.gov.si/rpsi/r01/predpis_RESO71.html (15. november 2011).
Rindfuss, R. R., in Brauner-Otto, S. R.
(2008): Institutions and the Transition to Adulthood: Implications for
Fertility Tempo in Low-fertility Settings. Vienna Yearbook of Population
Research 2008, str. 57–87. Dostopno na:
http://hw.oeaw.ac.at/0xc1aa500d_0x001c9ea0.pdf (5. julij 2009).
Rok Simon, B., in Mihevc Ponikvar, M.
(2009): Zdravje mladostnikov in mlajših odraslih. V: Rakar, T., in Boljka, U. (Uradni).
Med otroštvom in odraslostjo. Ljubljana: Ministrstvo za šolstvo in šport – Urad
RS za mladino in Inštitut RS za socialno varstvo.
Spletna stran Urada RS za enake možnosti.
Dostopno na:
http://www.uem.gov.si/si/delovna_podrocja/usklajevanje_druzinskega_in_poklicnega_zivljenja/
(5. junij 2011).
SURS (2009): Prebivalstvo Slovenije danes
in jutri, 2008–2060. Dostopno na:
http://www.stat.si/doc/pub/prebivalstvo2009.pdf (29. september 2010).
SURS (2009): Projekcije prebivalstva
EUROPOP 2008 za Slovenijo, 2008–2060, nizka, srednja in visoka varianta, konvergentni
scenarij. 28. julij 2009, posebna objava. Dostopno na:
http://www.stat.si/novica_prikazi.aspx?id=2515 (29. september 2009).
SURS (2010): SI-Stat podatkovni portal.
Dostopno na: http://pxweb.stat.si/pxweb/Dialog/statfile2.asp (15. oktober
2011).
Svet Evrope (2005): Youth Policy – Here and
now. Dostopno na:
http://www.swedenabroad.com/SelectImage/54130/YouthPolicyReportRevised.pdf, (1. 2.
2011).
SVPS (2011): Dopis SVPS št. z dne 4. novembra
2011; Dopolnitev delovnega osnutka Nacionalnega programa za mladino.
SZO (2008): Inequalities in Young People's
Health. Health Behaviour in School-aged Children (HBSC) study: International
report from the 2005/2006 survey. Health Policy for Children and Adolescents,
No. 5. Ženeva: Svetovna zdravstvena organizacija.
Šušteršič, J. (ur.) (2005): Strategija
razvoja Slovenije. UMAR. Dostopno na:
http://www.umar.gov.si/fileadmin/user_upload/projekti/02_StrategijarazvojaSlovenije.pdf
(8. avgust 2011).
Tomori, M., Stergar, E., Pinter, B.,
Makovec, M., in Stinkovič, S. (1998): Dejavniki tveganja pri slovenskih
srednješolcih. Ljubljana: Ministrstvo za znanost in tehnologijo, Ministrstvo za
zdravstvo Republike Slovenije.
UMAR (2012): Ekonomski izzivi 2012.
Dostopno na: http://www.umar.gov.si/fileadmin/user_upload/publikacije/izzivi/2012/EI-2012.pdf
(17. februar 2013).
Uredba o dokumentih razvojnega načrtovanja
in postopkih za pripravo predloga državnega proračuna in proračunov
samoupravnih lokalnih skupnosti (Uradni list RS, št. 44/07, spremembe: 54/10).
Dostopno na: http://zakonodaja.gov.si/rpsi/r03/predpis_URED4053.html (5. avgust
2011).
Vertot, N. (2009): Mladi v Sloveniji. SURS.
Ljubljana.
World Values Survey (2009): 1981–2008
Official Aggregate v.20090901. (2009). World Values Survey Association
(www.worldvaluessurvey.org). Aggregate File Producer: ASEP/JDS, Madrid.
Zakon o javnem interesu v mladinskem
sektorju (ZJIMS): Uradni list RS, št. 42/10.
Zavod RS za zaposlovanje (2010): Letno
poročilo za leto 2009. Dostopno na:
http://www.ess.gov.si/_files/886/letno_porocilo_zrsz_%202009.pdf
(20. september 2010).
ZRSZ (2009): Letno poročilo. Dostopno na:
http://www.ess.gov.si/_files/886/letno_porocilo_zrsz_%202009.pdf
(27. junij 2010).
Št. 542-01/13-2/10
Ljubljana, dne 24. oktobra 2013
EPA 1242-VI
Državni zbor Republike Slovenije
Janko Veber l.r.
Predsednik
____________________________
1 Mnenja,
citati in povzetki nekaterih raziskav in analiz se lahko razlikujejo od
uradnega stališča, pojasnil ali analiz državnih organov. Navedbe, povzetki,
mnenja in citati posameznih raziskav ali analiz so lahko navedeni splošno, niso
podrobno in vsak posebej analizirani.
2 http://www.eurofound.europa.eu/index.htm
3 Evropska komisija je za doseganje splošnih ciljev
Strategije Evropa 2020 oblikovala sedem vodilnih pobud. Te so: »Unija
inovacij«, »Mladi in mobilnost«, »Evropski program za digitalne tehnologije«,
»Evropa, gospodarna z viri«, »Industrijska politika za dobo globalizacije«,
»Program za nova znanja in spretnosti in nova delovna mesta«, »Evropska
platforma za boj proti revščini«.
4 Prioritetni podpodročji 2 in 3 v nacionalnem programu
za mladino sta vsebinsko povezani s cilji Resolucije o nacionalnem programu
visokega šolstva 2011–2020 (ReNPVŠ11-20) (Uradni list RS, št. 41/11 z dne 30.
maja 2011). Predvideni ukrepi, ki te cilje zasledujejo, pa so del t. i.
izvedbenega načrta, ki spremlja nacionalni program za mladino.
5 To so pokazali tudi izsledki raziskave Special
Eurobarometer Attitudes towards vocational education and training (2011).
6 Raziskava o zastopanosti poklicne vzgoje v študijskih
programih za učitelje in svetovalne delavce.
7 Prioritetna podpodročja, vključena v cilj »povečanje
mobilnosti mladih«, so vsebinsko povezana s cilji ReNPVŠ11-20. Predvideni
ukrepi, ki te cilje zasledujejo, pa so del t. i. izvedbenega načrta, ki
spremlja nacionalni program za mladino.
8 Prioritetno podpodročje je vezano tudi na ReNPVŠ, in
sicer: 2.1 Visokošolski sistem, ukrep 5 a, b, c.
9 Raziskava »Z zdravjem povezano vedenje v šolskem
obdobju« (angl. »Health Behaviour in School Aged Children«).
10 Angl. »European Health Interview Survey«.
11 Ki bi lahko sčasoma verjetno privedlo do zdravstvenih
ali drugih škodljivih posledic.
12 Ki je že privedlo do posledic na telesnem ali duševnem
zdravju, vendar sindrom odvisnosti še ni izražen.
13 Po podatkih raziskave HBSC 2010 je marihuano že kdaj
kadilo 23,2 % 15-letnikov, v zadnjih 30 dneh pa 10%, pri obeh kazalnikih je bil
delež med fanti statistično značilno višji kakor med dekleti (HBSC 2010).
14 Delodajalci so na podlagi 41. člena Zakona o varnosti
in zdravju pri delu (Uradni list RS, št. 43/11) dolžni inšpekciji dela
prijaviti vsako:
(1) nezgodo pri
delu s smrtnim izidom,
(2) nezgodo pri
delu, zaradi katere je delavec nezmožen za delo več kot tri delovne dni,
(3) kolektivno
nezgodo,
(4) nevaren
pojav,
(5) ugotovljeno
poklicno bolezen.
15 Podatki Inšpektorata RS za delo o številu nezgod pri
delu v letu 2012 niso dokončni, saj nekateri delodajalci prijavljajo dogodke,
navedene v opombi št. 12, z določenim časovnim zamikom.
16 http://www.mss.si/datoteke/dokumenti/MSS-129-10-PP_mladinskoorganiziranje.pdf.
 
17 Kumulativna konvencionalna participacija je v tem
primeru (Mladina 2010) sestavljena iz samoocene anketirancev o pogostnosti
izvajanja štirih oblik konvencionalne participacije: stiki s politiki oziroma
javnimi funkcionarji, opravljanje dela za politično stranko, opravljanje dela v
drugi politični organizaciji, nošenje »značk/nalepk« v podporo kandidatu ali
stranki (v preteklih 12 mesecih).
18 Resolution of the Council and the Representatives of
the Governments of the Member States, meeting within the Council, on
implementing the common objectives for participation by and information for
young people in view of promoting their active European citizenship (2006/C
297/02)
19 V vprašalniku so spraševali, ali v občini obstaja
mladinska infrastruktura. Pod pojmom mladinska infrastruktura razumemo fizični
prostor (zemljišče ali stavba oziroma del stavbe), namenjen predvsem mladim za
izvajanje mladinskega dela.
20 Dostopne na spletni strani: 
http://www.mss.gov.si/si/solstvo/razvoj_solstva/vzgoja_in_izobrazevanje_za_trajnostni_razvoj/.
21 Sprejeta na srečanju na visoki ravni ministrov za
izobraževanje in okolje v Vilni marca 2005. Dostopna na:
http://www.unece.org/?id=24444. UNECE: UN, Economic Commission for Europe. V
Ekonomsko komisijo ZN za Evropo so vključeni Evropa, Severna Amerika ter del
Srednje in Zahodne Azije (UNECE regija). 
22 Mednarodni program »Eco-Schools« je eden od programov
Mednarodne fundacije za okoljsko vzgojo – FEE International.
23 Zadnji sprejeti program: Resolucija o Nacionalnem
programu varstva okolja 2005–2012 (ReNPVO), Uradni list RS, št. 2/06.
24 Hkrati s podnebnimi spremembami na delovanje
globalnega ekosistema vplivajo še druge spremembe. Najhujše so izguba biotske
raznovrstnosti, kemično onesnaževanje, spremembe v krogotokih dušika in
fosforja, izraba kmetijskih zemljišč in zalog pitne vode, tanjšanje ozonske
plasti in povečevanje kislosti morij (Lester R. Brown 2009). Koncept
nizkoogljične družbe sicer izhaja iz nuje po reševanju problema podnebnih
sprememb, vendar odgovarja tudi na druge okoljske izzive in se v veliki meri
prekriva z vizijo zelenega gospodarstva. Zahteva premislek o vseh vidikih
življenja in gospodarstva okoli tehnologij in pristopov, ki povzročajo malo
emisij TGP zaradi učinkovite rabe energije in snovi, njihovega pridobivanja iz
obnovljivih virov, ponovne uporabe, recikliranja in odstranjevanja odpadkov z
minimalnimi emisijami, učinkovite rabe naravnih virov ter trajnostne
proizvodnje in potrošnje ter njihovo ponovno integracijo – vsi ti ukrepi imajo
širše okoljske učinke (SVPS 2011).
25 Poročila o raziskavah javnega mnenja so med drugim
dostopna na arhivski spletni strani SVPS:
http://www.svps.gov.si/si/podnebne_spremembe/podnebna_politika/izvajanje/.
Predstavitev rezultatov javnomnenjskih raziskav pa je vključena tudi v letno
poročilo Republike Slovenije v okviru obveznosti UNFCCC in Kjotskega protokola
(http://unfccc.int/resource/docs/natc/svn_nc5.pdf). Pomenljivi so tudi
rezultati Raziskave o energetski učinkovitosti Slovenije REUS:
http://www.pozitivnaenergija.si/reus/raziskava-reus/, ki je na primer pokazala,
da je v Sloveniji v primerjavi z drugimi državami članicami EU osnovna
informiranost o vzrokih in posledicah podnebnih sprememb na relativno visoki
ravni. Visoki stopnji ozaveščenosti pa ne sledijo v enaki meri proces
spreminjanja navad na osebni in družbeni ravni, upoštevanje ukrepov ter
doseganje podpore za prehod na nove tehnologije. Zato je ključni cilj
vzgojno-izobraževalnih aktivnosti na tem področju prehod od prepoznanja
podnebnih sprememb in drugih okoljskih problemov (na primer izguba
biodiverzitete) kot ključnih globalnih izzivov – k zavestni odločitvi in
usposobitvi mladih za načrtovanje in izvajanje ukrepov blaženja podnebnih
sprememb in prilagajanja nanje za prehod v nizkoogljično družbo in zeleno
gospodarstvo.
26 Sklepi Sveta in predstavnikov vlad držav članic, ki so
se sestali v okviru Sveta, z dne 22. maja 2008 o spodbujanju ustvarjalnosti in
inovativnosti v izobraževanju in usposabljanju (UL C št. 141 z dne 7. 6. 2008,
str. 17).
27 Priporočilo Evropskega parlamenta in Sveta z dne 18.
decembra 2006 o ključnih kompetencah za vseživljenjsko učenje (UL L št. 394 z
dne 30. 12. 2006, str. 10).