1. SPLOŠNE DOLOČBE
1.1. Vsebina in namen sklepa
1. člen
(1) Ta sklep določa pravila o:
(a)    izračunu kapitalske zahteve za kreditno tveganje bank in hranilnic
(v nadaljevanju bank) pri listinjenju, in sicer:
-  minimalne zahteve za
priznanje prenosa pomembnega deleža kreditnega tveganja pri listinjenih izpostavljenostih
bank;
-  uporabo bonitetnih ocen
zunanjih bonitetnih institucij za pozicije v listinjenju;
-  izračun tveganjem
prilagojenih zneskov izpostavljenosti oziroma tveganjem prilagojenih zneskov
izpostavljenosti in zneskov pričakovanih izgub za pozicije v listinjenju;
-  izračun kapitalske zahteve
za kreditno tveganje za pozicije v listinjenju; in
(b)    izpostavljenosti bank prenesenemu kreditnemu tveganju, in sicer:
-  pogoje, pod katerimi je
banka lahko izpostavljena prenesenemu kreditnemu tveganju, oziroma ima pozicije
v listinjenju in
-  zahteve glede razumevanja
posla listinjenja in upravljanja s tveganji.
(2) Kadar se ta sklep sklicuje na
določbe drugih predpisov, se te določbe uporabljajo v njihovem vsakokrat veljavnem
besedilu.
2. člen
S tem sklepom se v pravni red Republike Slovenije prenaša
Direktiva 2006/48/ES Evropskega parlamenta in Sveta z dne 14. junija 2006 o
začetku opravljanja in opravljanju dejavnosti kreditnih institucij (UL L št.
177 z dne 30. junija 2006, str. 1), zadnjič spremenjena z Direktivo 2011/89/EU
Evropskega parlamenta in Sveta z dne 16. novembra 2011 o spremembah direktiv
98/78/ES, 2002/87/ES, 2006/48/ES in 2009/138/ES glede dopolnilnega nadzora
finančnih subjektov v finančnem konglomeratu (UL L št. 326 z dne 8. decembra
2011, str. 113).
1.2. Pojmi, ki so uporabljeni v pomenu,
opredeljenem v Zakonu o bančništvu
3. člen
Pojmi, uporabljeni v tem sklepu, imajo enak
pomen kot v določbah Zakona o bančništvu (Uradni list RS, št. 131/06, 1/08,
109/08, 19/09, 98/09 in 79/10; v nadaljevanju ZBan‑1), kot na primer:
(a)    nadzorni organ v drugem odstavku 19. člena,
(b)    EU nadrejena banka v tretjem odstavku 26. člena,
(c)    EU nadrejeni finančni holding v četrtem odstavku 26. člena,
(d)    tveganje zmanjšanja vrednosti odkupljenih denarnih terjatev v 110.
členu,
(e)    verjetnost neplačila v prvem odstavku 115. člena,
(f)    
neplačilo v drugem odstavku 115. člena,
(g)    izguba v tretjem odstavku 115. člena,
(h)    izguba ob neplačilu (v nadaljevanju tudi LGD) v četrtem odstavku
115. člena,
(i)    
konverzijski količnik (CF) v petem odstavku
115. člena,
(j)    
pričakovana izguba (EL) v šestem odstavku 115.
člena,
(k)    kreditno zavarovanje v prvem in drugem odstavku 116. člena,
(l)    
stvarno kreditno zavarovanje v tretjem odstavku
116. člena,
(m)  osebno kreditno zavarovanje v četrtem odstavku 116. člena,
(n)    listinjenje v prvem odstavku 120. člena,
(o)    tradicionalno listinjenje v drugem odstavku 120. člena,
(p)    sintetično listinjenje v tretjem odstavku 120. člena,
(q)    segment kreditnega tveganja (v nadaljevanju tranša) v četrtem
odstavku 120. člena,
(r)    
pozicija v listinjenju v petem odstavku 120.
člena,
(s)    originator v šestem odstavku 120. člena,
(t)    
sponzor v sedmem odstavku 120. člena,
(u)    kreditna izboljšava v osmem odstavku 120. člena,
(v)    pravna oseba s posebnim namenom listinjenja (v nadaljevanju SSPE) v
devetem odstavku 120. člena,
(w)   relistinjenje v desetem odstavku 120. člena in
(x)    pozicija v relistinjenju v enajstem
odstavku 120 člena.
1.3. Opredelitve pojmov
4. člen
Za namen tega sklepa veljajo naslednje
opredelitve pojmov:
(1)     "izpostavljenost"
je sredstvo ali zunajbilančna postavka, ki se ne upošteva pri izračunu kapitalske
zahteve za tržna tveganja;
(2)     "stopnja
kreditne kvalitete" je stopnja, s katero Banka Slovenije vzporedi
posamezno bonitetno oceno primerne zunanje bonitetne institucije;
(3)     "zunanja
bonitetna institucija (v nadaljevanju ECAI)" je pravna oseba, ki izdeluje
pooblaščene in/ali nepooblaščene bonitetne ocene za namen ovrednotenja
kreditnega tveganja;
(4)     "primerna
zunanja bonitetna institucija (v nadaljevanju primerna ECAI)" je ECAI, ki
jo Banka Slovenije na podlagi Sklepa o priznavanju zunanjih bonitetnih
institucij (Uradni list RS, št. 135/06 in 64/10, v nadaljevanju sklep o ECAI),
uvrsti na seznam primernih ECAI za posamezno kategorijo izpostavljenosti;
(5)     "imenovana
zunanja bonitetna institucija" (v nadaljevanju imenovana ECAI) je primerna
ECAI, ki jo banka izbere za določanje uteži tveganja;
(6)     "investitor"
je oseba, ki ni originator, sponzor ali serviser in nase prevzema kreditno
tveganje izpostavljenosti v listinjenju;
(7)     "serviser"
je banka, ki upravlja skupino izpostavljenosti v listinjenju, v smislu
izterjave glavnice, obresti in drugih prilivov iz skupine izpostavljenosti, ki
jih nato posreduje investitorjem in drugim upnikom v listinjenju;
(8)     "presežni
razmik" je razlika med prejetimi obrestmi iz skupine izpostavljenosti in
plačanimi obrestmi imetnikom pozicij v listinjenju ter drugimi izdatki
listinjenja;
(9)     "skupina
izpostavljenosti" vključuje eno ali več osnovnih izpostavljenosti, iz
katerih se oblikujejo tranše, ki odražajo različno stopnjo kreditnega tveganja;
(10)   "vgrajena
nakupna opcija" pomeni pogodbeno mož­nost, da originator začasno odkupi
ali poplača pozicije v listinjenju pred odplačilom vseh osnovnih
izpostavljenosti, če znesek še neodplačanih osnovnih izpostavljenosti pade pod
določeno raven;
(11)   "okvirni
likvidnostni kredit" pomeni pozicijo v listinjenju, ki izhaja iz pogodbe o
zagotavljanju pravočasne poravnave obveznosti do investitorjev;
(12)   "Kirb"
pomeni 8% tveganjem prilagojenih zneskov izpostavljenosti, ki bi bili v skladu
s Sklepom o izračunu kapitalske zahteve za kreditno tveganje po pristopu na
podlagi notranjih bonitetnih sistemov za banke in hranilnice (Uradni list RS,
št. 135/06, 104/07, 22/10 in 85/10, v nadaljevanju sklep o pristopu IRB)
izračunani za listinjene izpostavljenosti, če slednje ne bi bile listinjene,
čemur se prišteje znesek pričakovanih izgub, povezan z zadevnimi
izpostavljenostmi, izračunan v skladu s sklepom o pristopu IRB;
(13)   "Kirbr"
je razmerje med Kirb in vrednostjo skupine izpostavljenosti, ki je predmet
listinjenja;
(14)   "metoda
nadzorniške formule" pomeni metodo izračunavanja tveganjem prilagojenih
zneskov izpostavljenosti za pozicije v listinjenju v skladu s 27., 28., 36. in
37. členom tega sklepa;
(15)   "neocenjena
pozicija" pomeni pozicijo v listinjenju, ki nima bonitetne ocene primerne
ECAI v skladu z 10. členom tega sklepa;
(16)   "ocenjena
pozicija" pomeni pozicijo v listinjenju, ki ima bonitetno oceno primerne
ECAI v skladu z 10. členom tega sklepa;
(17)   "program
komercialnih vrednostnih papirjev s premoženjskim kritjem (v nadaljevanju
program ABCP)" pomeni program listinjenja, pri katerem se vrednostni
papirji izdajo pretežno v obliki komercialnih zapisov z originalno zapadlostjo
do enega leta;
(18)   "metoda
bonitetnih ocen" pomeni metodo izračunavanja tveganjem prilagojenih
zneskov izpostavljenosti za pozicije v listinjenju v skladu s 26. členom tega
sklepa;
(19)   (črtana)
(20)   "obnavljajoča
se izpostavljenost" je izpostavljenost, pri kateri lahko dolgovani zneski
dolžnika nihajo glede na njegovo odločitev o črpanju in odplačevanju kredita v
dogovorjenih okvirih;
(21)   "predčasno
odplačilo" je pogodbeno določilo, po katerem se ob nastopu določenih
dogodkov pozicije v listinjenju odplačajo investitorjem pred originalno
zapadlostjo izdanih vrednostnih papirjev;
(22)   "naložbeni
razred" (investment grade) so bonitetne ocene, katerim je v skladu s
sklepom o ECAI dodeljena:
-  v okviru standardiziranega
pristopa stopnja kreditne kvalitete, ki ni slabša od 3,
-  v okviru metode bonitetnih
ocen pri pristopu IRB stopnja kreditne kvalitete, ki ni slabša od 8, če gre za
dolgoročne bonitetne ocene, oziroma stopnja kreditne kvalitete, ki ni slabša od
3, če gre za kratkoročne bonitetne ocene;
(23) "izpostavljenost
iz naslova bančništva na drobno" je izpostavljenost, kakor je opredeljena
v 89. členu sklepa o pristopu IRB;
(24) "vmesna
pozicija" (mezzanine securitisation position) je pozicija v listinjenju,
kateri je dodeljena utež tveganja, nižja od 1250%, in ki je podrejena najbolj
nadrejeni poziciji v zadevnem listinjenju in vsem pozicijam, katerim je dodeljena:
- 
stopnja kreditne kvalitete 1 v primeru uporabe standardiziranega
pristopa, ali
- 
stopnja kreditne kvalitete 1 ali 2 v primeru uporabe pristopa IRB;
(25) "prvotni
kreditodajalec" je kreditodajalec, od katerega originator odkupi osnovne
izpostavljenosti in jih listini;
(26) "neto
ekonomski delež" (net economic interest) je pozicija v listinjenju,
osnovna izpostavljenost v celoti ali njen del, zadržana s strani originatorja,
sponzorja ali prvotnega kreditodajalca.
2. PRENOS KREDITNEGA TVEGANJA NA TRETJE OSEBE
2.1. Splošno
5. člen
(1) Če banka v vlogi originatorja
prenese pomemben delež kreditnega tveganja v zvezi z listinjenimi izpostavljenostmi
na tretje osebe v skladu s pogoji iz tega poglavja, lahko:
(a)    v primeru tradicionalnega listinjenja, listinjene izpostavljenosti
izključi iz svojega izračuna tveganjem prilagojenih zneskov izpostavljenosti
oziroma tveganjem prilagojenih zneskov izpostavljenosti in zneskov pričakovanih
izgub;
(b)    v primeru sintetičnega listinjenja, za listinjene izpostavljenosti
izračuna tveganjem prilagojene zneske izpostavljenosti v skladu z oddelkom 4.2.
tega sklepa oziroma tveganjem prilagojene zneske izpostavljenosti in zneske
pričakovanih izgub v skladu z oddelkom 4.3. tega sklepa.
(2) Če so izpolnjeni pogoji iz prvega
odstavka tega člena, banka v vlogi originatorja tveganjem prilagojene zneske
oziroma tveganjem prilagojene zneske in zneske pričakovanih izgub za pozicije v
listinjenju izračunava v skladu z določbami tega sklepa. Če banka v vlogi
originatorja ne prenese pomembnega deleža kreditnega tveganja v zvezi z
listinjenimi izpostavljenostmi na tretje osebe, mu za nobeno pozicijo v
zadevnem listinjenju ni potrebno izračunavati tveganjem prilagojenih zneskov
izpostavljenosti oziroma tveganjem prilagojenih zneskov izpostavljenosti in
zneskov pričakovanih izgub v skladu z določbami tega sklepa, temveč listinjene
izpostavljenosti obravnava kot da ne bi bile listinjene.
(3) Banka v vlogi sponzorja ali banka
v vlogi originatorja, ki izračunava tveganjem prilagojene zneske
izpostavljenosti oziroma tveganjem prilagojene zneske izpostavljenosti in
zneske pričakovanih izgub v skladu s prvim odstavkom tega člena, ali banka v
vlogi originatorja ali sponzorja, ki je prodala finančne instrumente iz svoje
trgovalne knjige SSPE-ju, tako da ji za tveganja v zvezi s temi finančnimi
instrumenti ni več potrebno izračunavati kapitalske zahteve, ne sme
zagotavljati večje podpore investitorjem v smislu zmanjšanja potencialnih ali
dejanskih izgub glede na pogodbeno določene.
(4) Če banka v vlogi originatorja ali
sponzorja deluje v nasprotju s tretjim odstavkom tega člena, mora izračunavati
kapitalsko zahtevo za listinjene izpostavljenosti kot da te ne bi bile
listinjene. Banka mora javno razkriti podporo investitorjem, ki presega
pogodbeno določeno, in njen vpliv na kapital banke.
(5) Banka, ki v zadevnem listinjenju
ne nastopa v vlogi originatorja, sponzorja ali prvotnega kreditodajalca, je
lahko kreditnemu tveganju iz pozicije v listinjenju izpostavljena oziroma ima
lahko pozicije v listinjenju le v primeru, če ji je originator, sponzor ali
prvotni kreditodajalec razkril, da bo trajno zadržal neto ekonomski delež vsaj
v višini 5%, in so izpolnjeni ostali pogoji iz 6. poglavja tega sklepa.
(6) Banka v vlogi originatorja ali
sponzorja mora ob odobravanju kreditov, ki predstavljajo izpostavljenosti,
katere namerava banka listiniti, uporabiti enaka primerna in jasno opredeljena
merila v skladu z zahtevami iz 177. člena ZBan‑1, kot jih uporablja za
izpostavljenosti, ki jih bo zadržala. Zato banka v vlogi originatorja ali
sponzorja na enak način odloča o odobritvi in po potrebi o spremembi, obnovitvi
in refinanciranju takih kreditov. Banka uporabi ista načela tudi pri udeležbah
in v izvedbah prve prodaje finančnih instrumentov, ne glede na to, ali bo
udeležba ali izvedba prve prodaje finančnih instrumentov v trgovalni ali bančni
knjigi.
(7) Če zahteve iz šestega odstavka
tega člena niso izpolnjene, se določbe prvega odstavka tega člena ne uporabljajo.
V tem primeru banka v vlogi originatorja listinjenih izpostavljenosti ne sme
izključiti iz svojega izračuna kapitalske zahteve za kreditno tveganje.
(8) Banka v vlogi originatorja ali
sponzorja mora investitorjem razkriti, kako izpolnjuje obveznosti glede
zadržanja neto ekonomskega deleža iz drugega odstavka 45. člena tega sklepa.
Banka v vlogi originatorja ali sponzorja mora bodočim investitorjem zagotoviti
dostop do vseh pomembnih podatkov o kreditni kvaliteti in uspešnosti posameznih
osnovnih izpostavljenosti, denarnih tokov in zavarovanju za kritje pozicije v
listinjenju ter podatkov, ki so potrebni za izvedbo primernih testov izjemnih
situacij glede denarnih tokov in vrednosti zavarovanja za kritje skupine
izpostavljenosti. Banka podatke, potrebne za te namene, določi na dan zaključka
listinjenja. Če to zaradi narave listinjenja ni možno, jih določi takoj, ko je
to možno.
(9) Če banka iz malomarnosti ali
zaradi opustitve ne izpolni zahtev iz osmega odstavka tega člena, ji Banka Slovenije
odredi dodatno utež tveganja sorazmerno glede na obseg kršitev in sicer v
višini ne manj kot 250% uteži, ki bi sicer v skladu z določbami tega sklepa
veljala za zadevno pozicijo v listinjenju. Dodatna utež tveganja se povečuje z
vsako naslednjo kršitvijo do zgornje meje skupne uteži v višini 1250%. Banka
Slovenije v postopku odreditve dodatne uteži upošteva izjeme za listinjenja,
opredeljene v 47. členu tega sklepa.
2.2. Minimalne zahteve glede prenosa pomembnega
deleža kreditnega tveganja na tretje osebe pri tradicionalnem listinjenju
6. člen
(1) Banka v vlogi originatorja v
tradicionalnem listinjenju lahko listinjene izpostavljenosti izključi iz
izračuna tveganjem prilagojenih zneskov izpostavljenosti oziroma tveganjem
prilagojenih zneskov izpostavljenosti in zneskov pričakovanih izgub, če je
izpolnjen eden od pogojev:
(a)    pomemben delež kreditnega tveganja iz naslova listinjenih
izpostavljenosti je bil prenesen na tretje osebe;
(b)    banka v vlogi originatorja za vse pozicije v zadevnem listinjenju
uporablja utež tveganja 1250%, ali jih v skladu s točko (g) drugega odstavka
30. člena Sklepa o izračunu kapitala bank in hranilnic (Uradni list RS, št.
85/10; v nadaljevanju sklep o kapitalu) upošteva kot odbitno postavko od
kapitala.
(2) Šteje se, da je pomemben delež
kreditnega tveganja iz točke (a) prvega odstavka tega člena prenesen v naslednjih
primerih:
(a)    tveganjem prilagojeni zneski izpostavljenosti vmesnih pozicij, ki
jih ima banka v vlogi originatorja v zadevnem listinjenju, ne presegajo 50%
tveganjem prilagojenih zneskov izpostavljenosti vseh vmesnih pozicij v zadevnem
listinjenju, ali
(b)    kadar v zadevnem listinjenju ni vmesnih pozicij in originator
dokaže, da vrednost pozicij v listinjenju, za katere bi veljalo, da so odbitna
postavka od kapitala ali da se jim dodeli utež tveganja 1250%, znatno presega
utemeljeno oceno pričakovanih izgub pri listinjenih izpostavljenostih in banka
v vlogi originatorja nima več kot 20% vrednosti pozicij v listinjenju, za
katere bi veljalo, da so odbitna postavka od kapitala ali da se jim dodeli utež
tveganja 1250%.
(3) Ne glede na določbe drugega
odstavka tega člena se šteje, da je bil prenesen pomemben delež kreditnega
tveganja, če banka v vlogi originatorja Banki Slovenije dokaže, da je
vzpostavila politike in metodologijo, ki zagotavljajo, da je morebitno
zmanjšanje kapitalskih zahtev, doseženih z listinjenjem, utemeljeno s
sorazmernim prenosom kreditnega tveganja na tretje osebe. Poleg tega mora banka
v vlogi originatorja dokazati, da je namen prenosa kreditnega tveganja na
tretje osebe upravljanje s tveganji in razporeditev notranjega kapitala.
(4) Ne glede na določbe drugega in
tretjega odstavka tega člena lahko Banka Slovenije za posamezen primer odloči,
da morebitno zmanjšanje kapitalskih zahtev, ki bi ga banka v vlogi originatorja
dosegla z zadevnim listinjenjem, ni utemeljeno s sorazmernim prenosom
kreditnega tveganja na tretje osebe in, da v zadevnem primeru listinjenja ni
prišlo do prenosa pomembnega deleža kreditnega tveganja.
(5) Da gre za prenos pomembnega deleža
kreditnega tveganja na tretje osebe, morajo biti izpolnjeni tudi naslednji
pogoji:
(a)    dokumentacija o listinjenju odraža ekonomsko vsebino posla;
(b)    listinjene izpostavljenosti so zunaj dosega banke v vlogi
originatorja in njenih upnikov, kar velja tudi v primeru likvidacije ali
stečaja. Navedeno banka v vlogi originatorja dokazuje z neodvisnim pravnim
mnenjem;
(c)    izdani vrednostni papirji ne predstavljajo plačilnih obveznosti
banke v vlogi originatorja;
(d)    prevzemnik listinjenih izpostavljenosti je SSPE;
(e)    banka v vlogi originatorja nima dejanske ali posredne kontrole nad
prenesenimi izpostavljenostmi. Originator ima dejansko kontrolo nad prenesenimi
izpostavljenostmi, če ima pravico, da od prevzemnika ponovno odkupi predhodno
prenesene izpostavljenosti z namenom pridobitve določenih koristi, ali če je
dolžen ponovno prevzeti tveganje iz prenesenih izpostavljenosti. Ohranitev
servisiranja pravic ali obveznosti, ki se nanašajo na zadevne izpostavljenosti,
sama po sebi ne predstavlja posrednega nadzora banke v vlogi originatorja nad
izpostavljenostmi;
(f)    
če obstaja vgrajena nakupna opcija, morajo biti
izpolnjeni naslednji pogoji:
-  vgrajena nakupna opcija je
uresničljiva po presoji banke v vlogi originatorja,
-  vgrajena nakupna opcija se
lahko uveljavi šele, ko ostane neodplačano 10% ali manj prvotne vrednosti
listinjenih izpostavljenosti,
-  vgrajena nakupna opcija ni
strukturirana tako, da bi preprečevala dodeljevanje izgub pozicijam kreditne
izboljšave investitorjev ali drugim pozicijam investitorjev, in tudi drugače ni
strukturirana na način, ki bi zagotavljal povečanje kreditne izboljšave;
(g)    dokumentacija o listinjenju ne vsebuje klavzul, ki:
-  zahtevajo, da banka v vlogi
originatorja izboljša pozicije v listinjenju, kar med drugim vključuje
spremembo skupine izpostavljenosti ali povečanje donosa, ki se izplača
investitorjem zaradi poslabšanja kreditne kvalitete listinjenih izpostavljenosti,
razen v primeru določb o predčasnem odplačilu pozicije v listinjenju, ali
-  omogočajo povečanje donosa,
ki se izplača imetnikom pozicij v listinjenju zaradi poslabšanja kreditne
kvalitete skupine izpostavljenosti.
2.3. Minimalne zahteve glede prenosa
pomembnega deleža kreditnega tveganja na tretje osebe pri sintetičnem
listinjenju
7. člen
(1) Banka v vlogi originatorja v
sintetičnem listinjenju lahko izračunava tveganjem prilagojene zneske
izpostavljenosti oziroma tveganjem prilagojene zneske izpostavljenosti in
zneske pričakovanih izgub za listinjene izpostavljenosti v skladu z oddelkom
2.4. in 4. poglavjem tega sklepa, če je izpolnjen eden od pogojev:
(a)    pomemben delež kreditnega tveganja je bil s stvarnim ali osebnim
zavarovanjem prenesen na tretje osebe;
(b)    banka v vlogi originatorja za vse pozicije v zadevnem listinjenju
uporablja utež tveganja 1250% ali jih v skladu s točko (g) drugega odstavka 30.
člena sklepa o kapitalu upošteva kot odbitno postavko od kapitala.
(2) Šteje se, da je pomemben delež
kreditnega tveganja iz točke (a) prvega odstavka tega člena prenesen v naslednjih
primerih:
(a)    tveganjem prilagojeni zneski izpostavljenosti vmesnih pozicij, ki
jih ima banka v vlogi originatorja v zadevnem listinjenju, ne presegajo 50%
tveganjem prilagojenih zneskov izpostavljenosti vseh vmesnih pozicij v zadevnem
listinjenju, ali
(b)    kadar v zadevnem listinjenju ni vmesnih pozicij in originator lahko
dokaže, da vrednost pozicij v listinjenju, za katere bi veljalo, da so odbitna
postavka od kapitala ali da se jim dodeli utež tveganja 1250%, znatno presega
utemeljeno oceno pričakovanih izgub pri listinjenih izpostavljenostih in banka
v vlogi originatorja nima več kot 20% vrednosti pozicij v listinjenju, za
katere bi veljalo, da so odbitna postavka od kapitala ali da se jim dodeli utež
tveganja 1250%.
(3) Ne glede na določbe drugega
odstavka tega člena se šteje, da je bil prenesen pomemben delež kreditnega
tveganja, če banka v vlogi originatorja Banki Slovenije dokaže, da je
vzpostavila politike in metodologijo, ki zagotavljajo, da je morebitno
zmanjšanje kapitalskih zahtev, doseženih z listinjenjem, utemeljeno s
sorazmernim prenosom kreditnega tveganja na tretje osebe. Poleg tega mora banka
v vlogi originatorja dokazati, da je namen prenosa kreditnega tveganja na
tretje osebe upravljanje s tveganji in razporeditev notranjega kapitala.
(4) Ne glede na določbe drugega in
tretjega odstavka tega člena lahko Banka Slovenije za posamezen primer odloči,
da morebitno zmanjšanje kapitalskih zahtev, ki bi jih banka v vlogi
originatorja dosegla z zadevnim listinjenjem, ni utemeljeno s sorazmernim
prenosom kreditnega tveganja na tretje osebe in, da v zadevnem primeru
listinjenja ni prišlo do prenosa pomembnega deleža kreditnega tveganja.
(5) Da gre za prenos pomembnega deleža
kreditnega tveganja na tretje osebe, morajo biti izpolnjeni tudi naslednji
pogoji:
(a)    dokumentacija o listinjenju odraža ekonomsko vsebino posla;
(b)    kreditno zavarovanje, s katerim se prenese kreditno tveganje,
izpolnjuje merila primernosti in minimalne zahteve za priznanje kreditnih zavarovanj
iz 2. poglavja Sklepa o kreditnih zavarovanjih (Uradni list RS, št. 135/06,
104/07, 112/08, 100/09 in 85/10, v nadaljevanju sklep o kreditnih
zavarovanjih), pri čemer se SSPE ne prizna za primernega dajalca osebnih
kreditnih zavarovanj;
(c)    instrumenti, ki se uporabljajo za prenos kreditnega tveganja, ne
smejo vsebovati zahtev ali pogojev, ki:
-  določajo pomemben prag, ki
mora biti dosežen, da se kreditno zavarovanje v primeru kreditnega dogodka
sploh sproži,
-  dopuščajo prenehanje
kreditnega zavarovanja zaradi poslabšanja kreditne kvalitete skupine
izpostavljenosti,
-  zahtevajo, da banka v vlogi
originatorja izboljša kreditno kvaliteto pozicij v listinjenju, razen v primeru
določb o predčasnem odplačilu,
-  povečujejo stroške banke v
vlogi originatoja za kreditno zavarovanje ali povečujejo donos, ki se izplača
imetnikom pozicij v listinjenju zaradi poslabšanja kreditne kvalitete skupine
izpostavljenosti;
(d)    neodvisno pravno mnenje potrjuje izterljivost kreditnega
zavarovanja v vseh relevantnih pravnih redih.
2.4. Izračun tveganjem prilagojenih
zneskov izpostavljenosti banke v vlogi originatorja za listinjene izpostavljenosti
v sintetičnem listinjenju
8. člen
(1) Banka v vlogi originatorja v
sintetičnem listinjenju mora izračunati tveganjem prilagojene zneske izpostavljenosti
za listinjene izpostavljenosti, ki izpolnjujejo pogoje iz oddelka 2.3. tega
sklepa, in sicer za celotno skupino izpostavljenosti v skladu s 4. poglavjem
tega sklepa in ne v skladu s Sklepom o izračunu kapitalske zahteve za kreditno
tveganje po standardiziranem pristopu za banke in hranilnice (Uradni list RS,
št. 135/06, 104/07 in 85/10, v nadaljevanju sklep o standardiziranem pristopu)
ali sklepom o pristopu IRB, pri čemer mora upoštevati pododdelek 2.4.1. tega
sklepa.
(2) Banka v vlogi originatorja mora
izračunati tveganjem prilagojene zneske izpostavljenosti za vse tranše v
listinjenju, vključno s tistimi, ki jim je bilo priznano zmanjšanje kreditnega
tveganja, v skladu s 4. poglavjem tega sklepa, ob upoštevanju pododdelka 2.4.1.
tega sklepa. Če se na primer tranša prenese na tretjo osebo z osebnim kreditnim
zavarovanjem, se utež tveganja te tretje osebe uporabi za tranšo pri izračunu
tveganjem prilagojenih zneskov izpostavljenosti banke v vlogi originatorja.
(3) Za banko v vlogi originatorja, ki
izračunava tveganjem prilagojene zneske izpostavljenosti in zneske pričakovanih
izgub za listinjene izpostavljenosti po pristopu IRB, je znesek pričakovanih
izgub iz naslova teh izpostavljenosti enak nič.
2.4.1. Obravnava neusklajenosti
zapadlosti v sintetičnem listinjenju
9. člen
(1) Banka v vlogi originatorja mora ob
upoštevanju prvega odstavka 8. člena pri izračunu tveganjem prilagojenih
zneskov izpostavljenosti upoštevati morebitno neusklajenost zapadlosti med
kreditnim zavarovanjem, s katerim je doseženo tranširanje, in listinjenimi
izpostavljenostmi v skladu z drugim in tretjim odstavkom tega člena.
(2) Za zapadlost listinjenih
izpostavljenosti se upošteva najdaljša zapadlost izpostavljenosti, vendar ne
več od petih let. Zapadlost kreditnega zavarovanja se določi v skladu s sklepom
o kreditnih zavarovanjih.
(3) Banka v vlogi originatorja ne sme
upoštevati morebitne neusklajenosti zapadlosti pri izračunavanju tveganjem
prilagojenih zneskov izpostavljenosti za tranše ali dele tranš, ki jim je v
skladu s 4. poglavjem tega sklepa dodeljena utež tveganja v višini 1250%. Za
vse druge tranše ali dele tranš se obravnava neusklajenost zapadlosti v skladu
s sklepom o kreditnih zavarovanjih po naslednji formuli:
RW* = [RW(SP) x (t-t*)/(T-t*)] + [RW(Ass) x
(T-t)/(T-t*)]
(4) Simboli v formuli iz tretjega
odstavka tega člena pomenijo:
RW*
=   tveganjem prilagojeni zneski izpostavljenosti za listinjene
izpostavljenosti za izračun kapitalske zahteve v skladu s točko b) 5. člena
sklepa o kapitalu;
RW(SP)
=    tveganjem prilagojeni zneski izpostavljenosti, izračunani v skladu s prvim
odstavkom 8. člena tega sklepa, če ne bi bilo nobene neusklajenosti zapadlosti;
t
=   preostala zapadlost kreditnega zavarovanja, izražena v letih, ali vrednost
T, odvisno od tega, katera vrednost je nižja;
t* = 0,25;
T
=  preostala zapadlost osnovnih izpostavljenosti, izražena v letih, ali 5 let,
odvisno od tega, katera vrednost je nižja;
RW(Ass)
=   tveganjem prilagojeni zneski izpostavljenosti, izračunani za listinjene
izpostavljenosti, kot da ne bi bile listinjene.
3. BONITETNE OCENE ECAI
3.1. Zahteve v zvezi z bonitetnimi
ocenami ECAI
10. člen
(1) V skladu s sklepom o ECAI morajo
bonitetne ocene primerne ECAI, ki jih banka uporablja za izračun tveganjem
prilagojenih zneskov izpostavljenosti za pozicije v listinjenju, izpolnjevati
standarde verodostojnosti in preglednosti, in sicer:
(a)    ne sme biti nobene neskladnosti med vrstami plačil, ki se odražajo
v bonitetni oceni, in vrstami plačil, do katerih je banka upravičena v skladu s
pogodbo, iz katere izhaja zadevna pozicija v listinjenju;
(b)    bonitetne ocene so javno dostopne na trgu. Bonitetne ocene so javno
dostopne, če so objavljene na javno dostopnem mediju in vključene v matriko
prehodov ECAI. Bonitetne ocene niso javno dostopne, če so dostopne samo omejenemu
številu oseb in
(c)    bonitetna ocena ne sme temeljiti, niti delno niti v celoti, na
osebnem kreditnem zavarovanju in drugih zavezah, katerih dajalec je banka sama.
V tem primeru mora banka obravnavati zadevno pozicijo v listinjenju kot
neocenjeno in skladno s postopki za obravnavo neocenjenih pozicij v okviru
določil 4. poglavja tega sklepa.
(2) Banka lahko bonitetne ocene
imenovane ECAI, kateri je Banka Slovenije izdala odločbo o razveljavitvi
priznanja primernosti, uporablja še največ tri mesece po izbrisu zadevne ECAI
iz seznama primernih ECAI, ki ga v skladu s prvim odstavkom 34. člena sklepa o
ECAI Banka Slovenija objavlja na svoji spletni strani.
(3) Ne glede na drugi odstavek tega
člena lahko banka bonitetne ocene imenovane ECAI, ki je registrirana ali certificirana
v skladu z Uredbo (ES) št. 1060/2009 Evropskega parlamenta in Sveta z dne
16. septembra 2009 o bonitetnih agencijah (UL L št. 302 z dne
17. novembra 2009, str. 1; v nadaljevanju Uredba o bonitetnih agencijah)
in za katero je pristojni organ sprejel ukrep iz točke (a) ali (c) 24. člena Uredbe
o bonitetnih agencijah, uporablja še največ toliko časa po sprejemu ukrepa, kot
je določeno v drugem odstavku 24. člena Uredbe o bonitetnih agencijah.
(4) Poleg izpolnjevanja pogojev iz
prvega odstavka tega člena, morajo biti v zvezi z bonitetnimi ocenami pozicij v
listinjenju javno objavljene razlage in pojasnila ECAI, iz katerih je razviden
vpliv kvalitete skupine izpostavljenosti na te bonitetne ocene.
3.2. Uporaba bonitetnih ocen
11. člen
(1) Banka lahko imenuje eno ali več
primernih ECAI, katerih bonitetne ocene uporablja za izračun tveganjem prilagojenih
zneskov izpostavljenosti za pozicije v listinjenju.
(2) Banka ne sme za svoje pozicije v
nekaterih tranšah uporabljati bonitetnih ocen ene imenovane ECAI, za pozicije v
drugih tranšah v okviru istega listinjenja pa bonitetnih ocen druge imenovane
ECAI.
(3) Kadar ima pozicija dve bonitetni
oceni imenovanih ECAI, mora banka uporabiti manj ugodno bonitetno oceno.
(4) Kadar ima pozicija v listinjenju
več kot dve bonitetni oceni imenovanih ECAI, mora banka uporabiti dve najugodnejši
bonitetni oceni. Če sta dve najugodnejši bonitetni oceni različni, banka
uporabi manj ugodno bonitetno oceno.
(5) Če je kreditno zavarovanje, ki
izpolnjuje pogoje iz 2. poglavja sklepa o kreditnih zavarovanjih, zagotovljeno
neposredno SSPE in se istočasno odraža v bonitetni oceni imenovane ECAI za
pozicijo v listinjenju, banka uporabi utež tveganja, povezano s to bonitetno
oceno. Če kreditno zavarovanje ne izpolnjuje zahtev iz 2. poglavja sklepa o
kreditnih zavarovanjih, se bonitetna ocena ne prizna. Če se kreditno
zavarovanje ne zagotovi SSPE, temveč neposredno poziciji v listinjenju, se taka
bonitetna ocena ne prizna.
(6) Uporaba bonitetnih ocen imenovane
ECAI za izračun tveganjem prilagojenih zneskov izpostavljenosti za pozicije v
listinjenju mora biti dosledna in ne sme biti selektivna.
4. IZRAČUN KAPITALSKE ZAHTEVE IN TVEGANJEM PRILAGOJENIH
ZNESKOV IZPOSTAVLJENOSTI ZA POZICIJE V LISTINJENJU
4.1. Splošno
12. člen
Kapitalska zahteva za kreditno tveganje
pozicij v listinjenju znaša 8% tveganjem prilagojenih zneskov izpostavljenosti.
13. člen
(1) Če banka za izračun tveganjem
prilagojenih zneskov izpostavljenosti za listinjene izpostavljenosti uporablja
standardiziran pristop, tveganjem prilagojene zneske izpostavljenosti za
pozicije v listinjenju izračunava skladno z določili oddelka 4.2., sicer pa
skladno z določili oddelka 4.3. tega sklepa.
(2) Če se izpostavljenost nanaša na
različne tranše, se izpostavljenost do vsake tranše obravnava kot posamezna
pozicija v listinjenju. Dajalci kreditnega zavarovanja za pozicije v
listinjenju se obravnavajo kot imetniki pozicij v listinjenju. Pozicije v
listinjenju vključujejo tudi izpostavljenosti, ki nastanejo na osnovi obrestnih
ali valutnih izvedenih finančnih instrumentov.
(3) Če je pozicija v listinjenju
zavarovana s stvarnim ali osebnim kreditnim zavarovanjem, se lahko utež
tveganja za to pozicijo prilagodi v skladu s sklepom o kreditnih zavarovanjih,
v povezavi s tem sklepom.
(4) Ob upoštevanju določil prvega
odstavka in točke (g) drugega odstavka 30. člena sklepa o kapitalu se mora
tveganjem prilagojeni znesek izpostavljenosti za pozicije v listinjenju
vključiti v skupne tveganjem prilagojene zneske izpostavljenosti banke za namen
točke b) 5. člena istega sklepa.
14. člen
(1) Pri izračunu tveganjem
prilagojenih zneskov izpostavljenosti za pozicije v listinjenju je:
(a)    vrednost bilančne pozicije enaka njeni knjigovodski vrednosti, če
banka uporablja za izračun standardizirani pristop;
(b)    vrednost bilančne pozicije enaka njeni knjigovodski vrednosti,
povečani za oblikovane oslabitve, če banka uporablja za izračun pristop IRB; in
(c)    vrednost zunajbilančne pozicije v listinjenju enaka njeni nominalni
vrednosti, pomnoženi s konverzijskim količnikom. Konverzijski količnik znaša
100%, razen, če ni s tem sklepom drugače določeno.
(2) Vrednost pozicije v listinjenju,
ki izhaja iz izvedenega finančnega instrumenta, navedenega v Prilogi I Sklepa o
izračunu kapitalske zahteve za tržna tveganja za banke in hranilnice (Uradni
list RS, št. 135/06, 104/07 in 85/10, v nadaljevanju sklep o tržnih tveganjih),
se določi v skladu z oddelkom 5.3. sklepa o tržnih tveganjih.
(3) Če je pozicija v listinjenju
zavarovana s stvarnim ali osebnim kreditnim zavarovanjem, se vrednost te pozicije
prilagodi v skladu z zahtevami sklepa o kreditnih zavarovanjih, upoštevaje
zahteve iz tega sklepa.
(4) Če ima banka dve ali več
prekrivajočih se pozicij v listinjenju, mora v obsegu prekrivanja v svoj
izračun tveganjem prilagojenih zneskov izpostavljenosti vključiti zgolj
pozicijo ali del pozicije, ki prispeva k višjim tveganjem prilagojenim zneskom
izpostavljenosti. Banka lahko upošteva prekrivanje pozicij tudi med
kapitalskimi zahtevami za posebno pozicijsko tveganje pozicij v trgovalni
knjigi in kapitalskimi zahtevami pozicij v bančni knjigi, pod pogojem, da je
banka sposobna izračunati in primerjati kapitalske zahteve za zadevne pozicije.
Za namen tega odstavka »prekrivanje« nastopi, ko pozicije v celoti ali delno
predstavljajo izpostavljenost do istega tveganja, tako kot da v obsegu
prekrivanja obstaja ena sama izpostavljenost.
(5) Če se točka (c) prvega odstavka 10.
člena tega sklepa nanaša na pozicije v programu ABCP, lahko banka, po predhodni
obvestitvi Banke Slovenije, pri izračunu tveganjem prilagojenih zneskov
izpostavljenosti za te pozicije uporabi utež tveganja, dodeljeno okvirnemu
likvidnostnemu kreditu, če je okvirni likvidnostni kredit uvrščen pari passu
s programom ABCP, tako da se poziciji prekrivata in je program ABCP 100 % krit z
okvirnim likvidnostnim kreditom.
4.2. Izračun tveganjem prilagojenih
zneskov izpostavljenosti za pozicije v listinjenju po standardiziranem pristopu
15. člen
(1) Ob upoštevanju 16. člena tega sklepa se
ocenjenim pozicijam v listinjenju ali relistinjenju dodeli utež tveganja v
skladu s tabelo 1.
Tabela 1


Stopnja kreditne kvalitete

1

2

3

4
  (le za bonitetne ocene brez kratkoročnih bonitetnih ocen)

Ostale stopnje kreditne kvalitete


Pozicije v listinjenju 
  (utež tveganja v %)

20

50

100

350

1250


Pozicije v relistinjenju 
  (utež tveganja v %)

40

100

225

650

1250


(2) Banka neocenjenim pozicijam v
listinjenju dodeli utež tveganja 1250%, razen če ni s tem sklepom drugače
določeno.
4.2.1. Banka v vlogi originatorja ali
sponzorja
16. člen
Banka v vlogi originatorja ali sponzorja
lahko upošteva tveganjem prilagojene zneske izpostavljenosti za pozicije v
listinjenju največ v višini tveganjem prilagojenih zneskov izpostavljenosti, ki
bi jih izračunala za listinjene izpostavljenosti, kot če te ne bi bile
listinjene. Pri tem se za vse zapadle postavke iz 27. in 28. člena sklepa o
standardiziranem pristopu ter regulatorno zelo tvegane postavke iz 29. člena
sklepa o standardiziranem pristopu uporabi utež tveganja 150%.
4.2.2. Obravnava neocenjenih pozicij
17. člen
(1) Banka, ki ima neocenjene pozicije
v listinjenju, lahko pri izračunu tveganjem prilagojenih zneskov
izpostavljenosti za te pozicije ravna v skladu z drugim odstavkom tega člena,
vendar le pod pogojem, da je sestava skupine izpostavljenosti v listinjenju
vseskozi znana.
(2) Banka lahko uporabi tehtano
povprečje uteži tveganja, katere bi za listinjene izpostavljenosti po sklepu o
standardiziranem pristopu uporabila banka, ki je imetnik izpostavljenosti,
pomnoženo z razmerjem koncentracije. Razmerje koncentracije je enako vsoti
nominalnih zneskov vseh tranš, deljeni z vsoto nominalnih zneskov tranš, podrejenih
ali enakovrednih tranši, v kateri je pozicija, vključno s to tranšo. Tako
izračunana utež tveganja ne sme biti višja od 1250% ali nižja od katere koli
uteži tveganja, ki se uporablja za ocenjeno nadrejeno tranšo. Če banka ne more
določiti uteži tveganja za listinjene izpostavljenosti v skladu s sklepom o
standardiziranem pristopu, mora uporabiti za pozicijo v listinjenju utež
tveganja v višini 1250%.
4.2.3. Obravnava neocenjenih pozicij v
listinjenju v tranši druge izgube ali boljši tranši v programu ABCP
18. člen
(1) Če banka lahko ravna v skladu z
19. in 20. členom tega sklepa, lahko za pozicije v listinjenju, ki izpolnjujejo
pogoje iz drugega odstavka tega člena, uporabi utež tveganja, ki je večja izmed
dveh:
(a)    100%; ali
(b)    najvišja med utežmi tveganja, ki bi jo za katero koli od
listinjenih izpostavljenosti, v skladu s sklepom o standardiziranem pristopu,
uporabila banka, če te ne bi bile listinjene.
(2) Banka lahko ravna v skladu s prvim
odstavkom tega člena, če je pozicija v listinjenju:
(a)    v tranši druge izgube ali boljši tranši, pri čemer mora tranša prve
izgube zagotavljati pomembno kreditno izboljšavo tranši druge izgube;
(b)    takšne kvalitete, ki je enakovredna naložbenemu razredu ali boljša;
(c)    v lasti banke, ki ni imetnik pozicije v tranši prve izgube v istem
listinjenju.
4.2.4. Obravnava neocenjenih okvirnih
likvidnostnih kreditov
4.2.4.1. Primerni okvirni likvidnostni krediti
19. člen
(1) Za namen določitve vrednosti izpostavljenosti
neocenjene pozicije v listinjenju v obliki okvirnega likvidnostnega kredita
mora pozicija v listinjenju izpolnjevati naslednje pogoje, da se lahko šteje za
primeren okvirni likvidnostni kredit:
(a)    dokumentacija o okvirnem likvidnostnem kreditu mora jasno določati
in opredeljevati okoliščine, pod katerimi se lahko črpa okvirni likvidnostni
kredit;
(b)    okvirnega likvidnostnega kredita ni mogoče črpati za kritje izgub,
ki so v času črpanja že obstajale;
(c)    okvirni likvidnostni kredit se uporablja izključno za pokrivanje
občasnih razlik med prilivi in odlivi v listinjenju in ne sme biti trajen ali
reden vir financiranja listinjenja;
(d)    odplačilo črpanih zneskov iz okvirnega likvidnostnega kredita ne
sme biti podrejeno terjatvam investitorjev, razen terjatvam izhajajočih iz
obrestnih ali valutnih izvedenih finančnih instrumentov, provizij ali podobnih
drugih plačil, niti ne sme priti do odloga plačila ali odpusta;
(e)    okvirnega likvidnostnega kredita ni mogoče črpati potem, ko so bile
uporabljene vse kreditne izboljšave, ki bi sicer učinkovale v korist okvirnega
likvidnostnega kredita;
(f)    
pogodba o okvirnem likvidnostnem kreditu mora
vsebovati določbo:
-  ki sproži samodejno
zmanjšanje zneska, ki je lahko črpan, za znesek neplačil na podlagi listinjenih
izpostavljenosti; ali
-  ki sproži prekinitev pogodbe
o okvirnem likvidnostnem kreditu, če povprečna kvaliteta skupine
izpostavljenosti, ki je sestavljena iz ocenjenih instrumentov, pade pod
naložbeni razred.
(2) Če so izpolnjeni pogoji iz prvega
odstavka tega člena, lahko banka za določitev vrednosti izpostavljenosti neocenjene
pozicije v listinjenju v obliki primernega okvirnega likvidnostnega kredita
uporabi konverzijski količnik v višini 50% na nominalni znesek okvirnega
likvidnostnega kredita.
(3) Banka mora za izračun tveganjem
prilagojenih zneskov izpostavljenosti za neocenjene pozicije v listinjenju v
obliki primernega okvirnega likvidnostnega kredita uporabiti najvišjo utež
tveganja, ki bi bila v skladu s sklepom o standardiziranem pristopu dodeljena
katerikoli izmed listinjenih izpostavljenosti, če te ne bi bile listinjene.
4.2.4.2. Konverzijski količnik za primerne likvidnostne kredite
kot predujme
20. člen
Banka lahko uporabi konverzijski količnik
0% na nominalni znesek okvirnega likvidnostnega kredita pri določitvi vrednosti
izpostavljenosti tistega okvirnega likvidnostnega kredita:
(a)    ki je brezpogojno preklicen,
(b)    pri katerem so izpolnjeni pogoji iz prvega odstavka 19. člena tega
sklepa,
(c)    je odplačilo črpanih zneskov iz okvirnega likvidnostnega kredita
nadrejeno katerim koli drugim terjatvam iz denarnih tokov, izhajajočih iz
listinjenih izpostavljenosti.
4.2.5. Upoštevanje kreditnih
zavarovanj pri pozicijah v listinjenju
21. člen
Če banka za pozicijo v listinjenju pridobi
kreditno zavarovanje, lahko izračun tveganjem prilagojenih zneskov izpostavljenosti
prilagodi v skladu s 3. poglavjem sklepa o kreditnih zavarovanjih.
4.2.6. Zmanjšanje tveganjem
prilagojenih zneskov izpostavljenosti
22. člen
(1) Banka lahko v skladu s prvim
odstavkom 30. člena sklepa o kapitalu vrednost pozicije v listinjenju, ki ji je
dodelila utež tveganja 1250%, odšteje od kapitala, namesto, da take pozicije
vključi v izračun tveganjem prilagojenih zneskov izpostavljenosti. Če so
pozicije v listinjenju zavarovane s primernim stvarnim kreditnim zavarovanjem,
se od kapitala odšteje vrednost pozicij, ki je prilagojena v skladu s 3. poglavjem
sklepa o kreditnih zavarovanjih.
(2) Če banka ravna v skladu s prvim
odstavkom tega člena, se za namen 16. člena tega sklepa 12,5‑kratnik odštetega
zneska iz prvega odstavka tega člena odšteje od zneska, ki je v 16. členu
določen kot največji tveganjem prilagojeni znesek izpostavljenosti.
4.3. Izračun tveganjem prilagojenih
zneskov izpostavljenosti za pozicije v listinjenju po pristopu IRB
4.3.1. Vrstni red metod za izračun tveganjem
prilagojenih zneskov izpostavljenosti za pozicije v listinjenju
23. člen
(1) Banka mora pri izračunu tveganjem
prilagojenih zneskov izpostavljenosti za ocenjene pozicije v listinjenju ali
pozicije v listinjenju, pri katerih se lahko uporabi povzeta bonitetna ocena,
ki je opredeljena v 25. členu tega sklepa, uporabiti metodo bonitetnih ocen iz
pododdelka 4.3.3. tega sklepa.
(2) Banka mora pri izračunu tveganjem
prilagojenih zneskov izpostavljenosti za neocenjene pozicije v programu ABCP,
katerim se povzeta bonitetna ocena ne more dodeliti, uporabiti metodo
notranjega ocenjevanja iz 4.3.5. pododdelka tega sklepa, če Banki Slovenije
dokaže, da so izpolnjeni pogoji iz 29. člena tega sklepa. Če banka
izpolnjevanja pogojev iz 29. člena tega sklepa ne dokaže ustrezno ali gre za
neocenjene pozicije, ki niso iz programa ABCP, uporabi metodo nadzorniške
formule iz pododdelka 4.3.4. tega sklepa.
(3) Banka, ki ni v vlogi originatorja
ali sponzorja, lahko za izračun tveganjem prilagojenih zneskov izpostavljenosti
za pozicije v listinjenju uporabi metodo nadzorniške formule le, če Banki
Slovenije dokaže, da razpolaga s potrebnim znanjem in razumevanjem, ki
zagotavlja ustrezno uporabo te metode.
(4) Za pozicije v listinjenju, ki so
neocenjene in pri katerih se ne more uporabiti povzeta bonitetna ocena, se
uporabi utež tveganja 1250% v primeru:
(a)    da banka v vlogi originatorja ali sponzorja ne more izračunati Kirb
in Banki Slovenije ne dokaže izpolnjevanja pogojev za uporabo metode notranjega
ocenjevanja za pozicije v programu ABCP iz 29. člena tega sklepa;
(b)    da banka, ki ni v vlogi originatorja ali sponzorja, Banki Slovenije
ne dokaže izpolnjevanja pogojev iz tretjega odstavka tega člena ali
izpolnjevanja pogojev za uporabo metode notranjega ocenjevanja za pozicije v
programu ABCP iz 29. člena tega sklepa.
4.3.2. Maksimalni tveganjem
prilagojeni zneski izpostavljenosti za pozicije v listinjenju
24. člen
Banka v vlogi originatorja ali sponzorja
ali druga banka, ki izračunava Kirb, lahko upošteva kot najvišje tveganjem
prilagojene zneske izpostavljenosti za pozicije v listinjenju tiste zneske, ki
dajo kapitalsko zahtevo enako vsoti:
(a)    8% tveganjem prilagojenih zneskov izpostavljenosti, izračunanih kot
če izpostavljenosti ne bi bile listinjene in bi bile v bilanci stanja te banke;
in
(b)    zneskov pričakovanih izgub pri teh izpostavljenostih.
4.3.2.1. Uporaba povzetih bonitetnih ocen
25. člen
Banka mora neocenjeni poziciji v
listinjenju dodeliti bonitetno oceno tiste ocenjene pozicije (v nadaljevanju
referenčne pozicije), ki je najbolj nadrejena vendar hkrati podrejena zadevni
neocenjeni poziciji v listinjenju (v nadaljevanju povzeto bonitetno oceno), pri
čemer morata biti izpolnjeni še naslednji minimalni zahtevi:
(a)    zapadlost referenčnih pozicij mora biti enaka ali daljša od
zapadlosti zadevne neocenjene pozicije;
(b)    vse povzete bonitetne ocene se morajo redno posodabljati, tako da
odražajo vse morebitne spremembe bonitetne ocene referenčnih pozicij.
4.3.3. Metoda bonitetnih ocen
26. člen
(1) Če banka za izračun tveganjem
prilagojenih zneskov izpostavljenosti za ocenjene pozicije v listinjenju ali
relistinjenju uporablja metodo bonitetnih ocen, izpostavljenostim dodeli utež
tveganja v skladu s tabelo 2. Ustrezna utež tveganja se pomnoži z 1,06.
Tabela 2 


Stopnja kreditne kvalitete

Pozicije v listinjenju
(utež tveganja v  %)

Pozicije v relistinjenju
(utež tveganja v  %)


Bonitetne ocene brez kratkoročnih bonitetnih ocen

Kratkoročne bonitetne ocene

A

B

C

D

E


1

1

7

12

20

20

30


2

 

8

15

25

25

40


3

 

10

18

35

35

50


4

2

12

20

40

65


5

 

20

35

60

100


6

 

35

50

100

150


7

3

60

75

150

225


8

 

100

200

350


9

 

250

300

500


10

 

425

500

650


11

 

650

750

850


Več kot 11 in neocenjene pozicije

Več kot 3 in neocenjene pozicije

1250


(2) Uteži tveganja iz stolpca C tabele 2 se
uporabijo za pozicijo v listinjenju, ki ni pozicija v relistinjenju, in kjer je
efektivno število listinjenih izpostavljenosti manjše od šest. Za preostale
pozicije v listinjenju, ki niso pozicije v relistinjenju, se uporabijo uteži
tveganja iz stolpca B, razen za pozicijo v listinjenju v najbolj nadrejeni
tranši, za katero se uporabijo uteži tveganja iz stolpca A. Za pozicije v
relistinjenju se uporabijo uteži tveganja iz stolpca E, razen za pozicijo v
relistinjenju v najbolj nadrejeni tranši relistinjenja in v kateri nobena od
osnovnih izpostavljenosti ni že sama pozicija v relistinjenju. V tem primeru se
uporabijo uteži tveganja iz stolpca D. Pri določitvi najbolj nadrejene tranše
ni treba upoštevati zneskov, ki so nastali na osnovi obrestnih ali valutnih izvedenih
finančnih instrumentov, provizij ali podobnih drugih plačil.
(3) Pri
izračunu efektivnega števila listinjenih izpostavljenosti se morajo vse
izpostavljenosti do istega dolžnika obravnavati kot ena izpostavljenost.
Efektivno število listinjenih izpostavljenosti se izračuna na naslednji način:
kjer EADi predstavlja vsoto vrednosti vseh
izpostavljenosti do i-tega dolžnika. Če je na razpolago podatek o deležu
portfelja, ki predstavlja največjo listinjeno izpostavljenost – C1, lahko banka
izračuna N kot 1/C1.
(4) (črtan)
(5) Banka lahko v skladu s 33. do 35.
členom tega sklepa pri izračunu tveganjem prilagojenih zneskov izpostavljenosti
za pozicije v listinjenju upošteva kreditno zavarovanje.
4.3.4. Metoda nadzorniške formule
27. člen
(1) Če banka za izračun tveganjem
prilagojenih zneskov izpostavljenosti uporablja metodo nadzorniške formule,
mora, ob upoštevanju 32. člena tega sklepa, za pozicijo v listinjenju uporabiti
večjo izmed dveh uteži:
(a)    20 % za pozicije v relistinjenju in 7 % za vse preostale pozicije v listinjenju; ali
(b)    utež tveganja iz drugega odstavka tega člena.
(2) Ob upoštevanju 32. člena tega
sklepa je utež tveganja enaka:
12,5
x (S[L+T] – S[L]) / T
kjer je:
kjer je:
τ = 1000
ω = 20.
V zgoraj navedenih formulah se Beta [x; a,
b] nanaša na kumulativno beta distribucijo s parametroma a in b, ovrednotenima
pri vrednosti x.
T je velikost tranše, v kateri je pozicija,
in se izračuna kot razmerje med nominalnim zneskom tranše in vrednostjo skupine
izpostavljenosti, ki je predmet listinjenja. Za namen izračuna T je vrednost
izpostavljenosti izvedenega finančnega instrumenta iz Priloge I sklepa o tržnih
tveganjih, pri katerem nadomestitveni stroški niso pozitivna vrednost, enaka
potencialni bodoči kreditni izpostavljenosti, izračunani v skladu z oddelkom
5.3. sklepa o tržnih tveganjih.
Kirbr je razmerje med Kirb in vrednostjo
skupine izpostavljenosti, ki je predmet listinjenja (na primer, če je Kirbr
enak 15%, se v formuli uporabi 0,15).
L je stopnja kreditne izboljšave in se
izračuna kot razmerje med nominalnim zneskom vseh tranš, ki so podrejene
tranši, v kateri je pozicija v listinjenju, in vrednostjo skupine
izpostavljenosti, ki je predmet listinjenja. Kapitalizirani bodoči prihodki se
ne smejo vključiti v izračun L. Za namen izračuna L se zneski, ki jih nasprotne
stranke dolgujejo v zvezi z izvedenimi finančnimi instrumenti iz Priloge I
sklepa o tržnih tveganjih in ki predstavljajo tranše, podrejene zadevni tranši,
lahko izračunajo po nadomestitvenih stroških (brez potencialnih bodočih
kreditnih izpostavljenosti).
N je efektivno število izpostavljenosti,
izračunano v skladu s tretjim odstavkom 26. člena tega sklepa. V primeru
relistinjenja mora banka upoštevati število izpostavljenosti v listinjenju v
skupini izpostavljenosti, ne pa tudi števila osnovnih izpostavljenosti v
prvotnih skupinah izpostavljenosti, iz katerih izhajajo izpostavljenosti v
listinjenju, ki so predmet relistinjenja.
ELGD, z
izpostavljenostjo tehtano povprečje izgube ob neplačilu, se izračuna:
kjer LGDi predstavlja povprečni LGD, povezan
z vsemi izpostavljenostmi do i-tega dolžnika, pri čemer se LGD izračuna v
skladu s sklepom o pristopu IRB. V primeru relistinjenja je za listinjene
pozicije LGD 100%. Če se kreditno tveganje in tveganje zmanjšanja vrednosti
odkupljenih denarnih terjatev obravnavata znotraj listinjenja skupaj (npr. za
kritje izgub iz obeh navedenih tveganj je na razpolago skupna rezerva ali
skupno presežno zavarovanje), se LGD, ki se upošteva, izračuna kot tehtano
povprečje LGD za kreditno tveganje in 75% LGD za tveganje zmanjšanja vrednosti
odkupljenih denarnih terjatev. Uteži morajo biti ločene za kreditno tveganje in
tveganje zmanjšanja vrednosti odkupljenih denarnih terjatev.
4.3.4.1. Možne poenostavitve vhodnih podatkov
28. člen
(1) Če vrednost največje listinjene
izpostavljenosti C1 ni večja od 3% celotne vsote vrednosti
listinjenih izpostavljenosti, potem lahko banka pri uporabi metode nadzorniške
formule določi, da je LGD 50%, N pa enak bodisi:
(a)     
ali 
(b)    N=1/ C1,
kjer je Cm razmerje med vsoto
vrednosti največjih m listinjenih izpostavljenosti in vrednostjo skupine
izpostavljenosti, ki je predmet listinjenja. Banka lahko sama določi katere
izpostavljenosti šteje med največje m izpostavljenosti.
(2) Pri listinjenju iz naslova bančništva
na drobno lahko banka, ki uporablja metodo nadzorniške formule, upošteva v
višini 0 spremenljivki h in v.
(3) Banka lahko v skladu s 33., 34.,
36. in 37. členom tega sklepa pri izračunu tveganjem prilagojenih zneskov
izpostavljenosti za pozicije v listinjenju upošteva kreditno zavarovanje.
4.3.5. Metoda notranjega ocenjevanja
za pozicije v programu ABCP
29. člen
(1) Banka lahko za neocenjene pozicije
v programu ABCP uporabi izvedeno bonitetno oceno iz tretjega odstavka tega
člena, če Banki Slovenije dokaže, da so izpolnjeni naslednji pogoji:
(a)    pozicije v komercialnem zapisu, izdanem v okviru programa ABCP, so
ocenjene;
(b)    notranja metodologija ocenjevanja kreditne kvalitete pozicije v
programu ABCP je skladna z javno dostopno metodologijo ocenjevanja ene ali več
primernih ECAI za ocenjevanje vrednostnih papirjev, ki so kriti s listinjenimi
izpostavljenostmi. Za primerne ECAI se štejejo tiste, ki so izdelale oceno za
komercialni zapis, izdan v programu ABCP;
(c)    kvantitativni dejavniki, kot so dejavniki izjemnih situacij, ki se
uporabljajo pri oceni pozicije, morajo biti vsaj toliko konzervativni kot
tisti, ki se uporabljajo v okviru ustrezne metodologije ocenjevanja primernih
ECAI;
(d)    pri razvoju metodologije notranjega ocenjevanja mora banka
upoštevati ustrezne javno objavljene metodologije primernih ECAI in to ustrezno
dokumentirati. Metodologijo mora redno posodabljati, tako kot je določeno v
točki (h) tega odstavka;
(e)    metodologija za notranje ocenjevanje mora vsebovati bonitetne
razrede. Razredi bonitetnih ocen morajo biti skladni z bonitetnimi ocenami
primernih ECAI, kar mora biti dokumentirano;
(f)    
metodologija notranjega ocenjevanja se mora
uporabljati v sistemu upravljanja s tveganji, vključno s procesi odločanja,
zagotavljanja upravljavskih informacij in razporejanja kapitala;
(g)    proces notranjega ocenjevanja in kvaliteta bonitetnih ocen za
izpostavljenosti v programu ABCP morata biti predmet rednega neodvisnega
pregleda, ki ga izvaja služba notranje revizije ali zunanjerevizijska družba
ali ECAI ali druga neodvisna služba banke. Če navedeno funkcijo opravlja služba
notranje revizije ali druga neodvisna služba banke, ta ne sme imeti odnosov s
strankami, povezanimi s programom ABCP;
(h)    banka mora redno spremljati kvaliteto svojih notranjih bonitetnih
ocen z namenom ovrednotenja metodologije notranjega ocenjevanja, ki jo mora
redno prilagajati glede na spremembo kvalitete izpostavljenosti;
(i)    
program ABCP vključuje standarde v obliki
kreditnih in investicijskih smernic. Pri odločanju o nakupu izpostavljenosti
mora upravitelj programa ABCP upoštevati vrsto izpostavljenosti, vrsto in
vrednost izpostavljenosti iz naslova zagotovitve okvirnih likvidnostnih
kreditov in kreditnih izboljšav, porazdelitve izgub ter pravno in ekonomsko
izločitev prenesenih izpostavljenosti od prodajalca. Opraviti mora analizo
kreditne tveganosti prodajalca izpostavljenosti, ki vključuje analizo pretekle
in pričakovane bodoče finančne uspešnosti, trenutni tržni položaj, pričakovano
bodočo konkurenčnost, stopnjo finančnega vzvoda, denarni tok, pokritost obresti
in bonitetno oceno dolga. Poleg tega mora opraviti pregled prodajalčevih
standardov za izdajo komercialnih zapisov, sposobnosti servisiranja in procesov
izterjave;
(j)    
standardi programa ABCP morajo vsebovati minimalna
merila primernosti izpostavljenosti, predvsem pa:
-  izključevati nakup
izpostavljenosti, ki so zapadle ali neplačane;
-  omejevati presežno
koncentracijo do posameznega dolžnika ali do geografskega območja;
-  omejevati ročnost
izpostavljenosti, ki se kupujejo;
(k)    program ABCP mora vsebovati politike in procese izterjave, ki
upoštevajo operativno sposobnost in kreditno kvaliteto serviserja. Program ABCP
mora z različnimi metodami zmanjševati tveganje za prodajalca/serviserja;
(l)    
skupna ocena izgube skupine izpostavljenosti,
ki je predmet nakupa v okviru programa ABCP, mora upoštevati vsa možna
tveganja, kot sta kreditno tveganje in tveganje zmanjšanja vrednosti
odkupljenih denarnih terjatev. Če je obseg kreditne izboljšave, ki jo zagotovi
prodajalec, zasnovan samo na izgubah iz kreditnega tveganja, se mora vzpostaviti
ločena rezerva za tveganje zmanjšanja vrednosti odkupljenih denarnih terjatev,
če je slednje pomembno za določeno skupino izpostavljenosti. Poleg tega se mora
v okviru programa ABCP pri določanju obsega zahtevane stopnje kreditne izboljšave
upoštevati obdobje opazovanja podatkov vsaj dveh zadnjih let, pri čemer morajo
biti med podatke vključene izgube, neredna plačila, zmanjšanje vrednosti
odkupljenih denarnih terjatev in stopnja obračanja denarnih terjatev in
(m)  program ABCP mora v procesu nakupa izpostavljenosti vsebovati
posebne pokazatelje za namen zmanjšanja tveganja morebitnega poslabšanja
kreditne kvalitete skupine izpostavljenosti.
(2) Ne glede na točko b) prvega
odstavka tega člena banka ni dolžna zagotavljati skladnosti metodologije notranjega
ocenjevanja z ustrezno javno objavljeno metodologijo primernih ECAI, če gre za
posebne oblike listinjenja, za katere še ne obstaja javno dostopna metodologija
ocenjevanja ECAI.
(3) Banka mora razvrstiti neocenjeno
pozicijo v enega od bonitetnih razredov. Za neocenjeno pozicijo se uporabi
izvedena bonitetna ocena, to je tista, ki je enaka bonitetni oceni primerne
ECAI za zadevni bonitetni razred. Če je ta izvedena bonitetna ocena ob začetku
listinjenja enaka naložbenemu razredu ali boljša, se šteje za enakovredno
bonitetni oceni primerne ECAI za namen izračuna tveganjem prilagojenih zneskov
izpostavljenosti.
4.3.6. Okvirni likvidnostni krediti
30. člen
Določbe tega pododdelka se uporabljajo za
določanje vrednosti izpostavljenosti neocenjene pozicije v listinjenju v obliki
določenih vrst okvirnih likvidnostnih kreditov.
4.3.6.1. Konverzijski količnik za primerne okvirne
likvidnostne kredite kot predujme
31. člen
Banka lahko uporabi konverzijski količnik
0% na nominalni znesek okvirnega likvidnostnega kredita pri določitvi vrednosti
izpostavljenosti tistega okvirnega likvidnostnega kredita, ki izpolnjuje
pogoje, določene v 20. členu tega sklepa.
4.3.6.2. Izjemna obravnava okvirnih likvidnostnih kreditov,
kadar ni mogoče izračunati Kirb
32. člen
(1) Če banka Banki Slovenije dokaže,
da izračun tveganjem prilagojenih zneskov izpostavljenosti za listinjene izpostavljenosti,
kot da te ne bi bile listinjene, za banko ni smiseln, lahko začasno uporablja
metodo iz drugega odstavka tega člena za izračun tveganjem prilagojenih zneskov
izpostavljenosti za neocenjeno pozicijo v listinjenju v obliki okvirnega
likvidnostnega kredita, ki izpolnjuje pogoje za primeren okvirni likvidnostni
kredit, določene v 19. členu tega sklepa.
(2) Banka lahko največjo utež
tveganja, ki bi jo v skladu s sklepom o standardiziranem pristopu uporabila za
katero koli od listinjenih izpostavljenosti, če slednje ne bi bile listinjene,
uporabi za pozicijo v listinjenju v obliki okvirnega likvidnostnega kredita.
Banka lahko pri izračunu vrednosti izpostavljenosti pri okvirnih likvidnostnih
kreditih z originalno zapadlostjo eno leto ali manj, na nominalni znesek
okvirnega likvidnostnega kredita uporabi konverzijski količnik 50%. V vseh
drugih primerih mora uporabiti konverzijski količnik 100%.
4.3.7. Upoštevanje kreditnih
zavarovanj pri pozicijah v listinjenju
4.3.7.1. Stvarno kreditno zavarovanje
33. člen
Če banka za pozicijo v listinjenju pridobi
stvarno kreditno zavarovanje, ga lahko upošteva v obsegu, ki je določen pri
izračunu tveganjem prilagojenih zneskov izpostavljenosti po standardiziranem
pristopu v oddelku 2.1. sklepa o kreditnih zavarovanjih, če slednje izpolnjuje
minimalne zahteve iz istega oddelka navedenega sklepa.
4.3.7.2. Osebno kreditno zavarovanje
34. člen
Banka lahko pri izračunu tveganjem
prilagojenih zneskov izpostavljenosti za pozicije v listinjenju upošteva kot
primerne dajalce osebnih kreditnih zavarovanj tiste, ki so opredeljeni v
pododdelku 2.2.1. sklepa o kreditnih zavarovanjih, in kot osebna kreditna
zavarovanja tista, ki ustrezajo določbam oddelka 2.2. sklepa o kreditnih
zavarovanjih.
4.3.7.3. Izračun tveganjem prilagojenih zneskov
izpostavljenosti za pozicije v listinjenju z upoštevanjem kreditnih zavarovanj
4.3.7.3.1. Metoda bonitetnih ocen
35. člen
Če banka pri izračunu tveganjem
prilagojenih zneskov izpostavljenosti za pozicije v listinjenju uporablja
metodo bonitetnih ocen, lahko vrednost izpostavljenosti in/ali tveganjem
prilagojeni znesek izpostavljenosti za pozicijo v listinjenju, za katero
pridobi kreditno zavarovanje, izračuna v skladu s 3. poglavjem sklepa o
kreditnih zavarovanjih, v delu, ki se nanaša na standardizirani pristop.
4.3.7.3.2. Metoda nadzorniške formule – polno zavarovanje
36. člen
(1) Če banka pri izračunu tveganjem
prilagojenih zneskov izpostavljenosti za pozicije v listinjenju uporablja
metodo nadzorniške formule, mora določiti efektivno utež tveganja pozicije, in
sicer tako, da tveganjem prilagojeni znesek izpostavljenosti pozicije deli z
vrednostjo izpostavljenosti pozicije in rezultat pomnoži s 100.
(2) Pri stvarnem kreditnem zavarovanju
banka tveganjem prilagojeni znesek izpostavljenosti pozicije v listinjenju
izračuna tako, da polno prilagojeno vrednost izpostavljenosti te pozicije E*
pomnoži z efektivno utežjo tveganja iz prvega odstavka tega člena. E* se
izračuna v skladu z 69. členom sklepa o kreditnih zavarovanjih, pri čemer je E
znesek pozicije v listinjenju.
(3) Pri osebnem kreditnem zavarovanju
banka tveganjem prilagojeni znesek izpostavljenosti pozicije v listinjenju
izračuna tako, da vrednost osebnega kreditnega zavarovanja GA pomnoži
z utežjo tveganja dajalca zavarovanja, rezultat pa prišteje znesku, ki je enak
razliki med vrednostjo pozicije v listinjenju in GA, pomnoženi z
efektivno utežjo tveganja iz prvega odstavka tega člena. Banka kot GA
upošteva vrednost osebnega kreditnega zavarovanja, ki je prilagojena za morebitno
valutno neusklajenost in neusklajenost zapadlosti, kot je določeno v oddelku
3.2. sklepa o kreditnih zavarovanjih.
4.3.7.3.3. Metoda nadzorniške formule – delno zavarovanje
37. člen
(1) Banka lahko ravna v skladu s 36.
členom tega sklepa, če se kreditno zavarovanje nanaša na tranšo prve izgube ali
če je namenjeno sorazmernemu pokrivanju izgub iz pozicije v listinjenju.
(2) V vseh drugih primerih banka
pozicijo v listinjenju obravnava kot dve ali več pozicij, pri čemer je pozicija
brez zavarovanja pozicija z nižjo kreditno kvaliteto. Banka tveganjem
prilagojeni znesek izpostavljenosti za to pozicijo izračuna v skladu s
pododdelkom 4.3.4. tega sklepa, pri čemer upošteva naslednje prilagoditve:
(a)    pri stvarnem kreditnem zavarovanju se T spremeni v e*;
(b)    pri osebnem kreditnem zavarovanju se T spremeni v T – g.
(3) Simboli iz drugega odstavka tega
člena pomenijo:
T       kot je opredeljen v drugem odstavku
27. člena tega sklepa,
e*      je razmerje med E* in skupnim
hipotetičnim zneskom skupine izpostavljenosti,
E*      je
polno prilagojena vrednost izpostavljenosti pozicije v listinjenju, ki se
izračuna v skladu z 69. členom sklepa o kreditnih zavarovanjih, pri čemer je E
znesek pozicije v listinjenju,
g        je
razmerje med nominalnim zneskom osebnega kreditnega zavarovanja, prilagojenim
za valutno neusklajenost ali neusklajenost zapadlosti v skladu z oddelkom 3.2.
sklepa o kreditnih zavarovanjih, in vrednostjo skupine izpostavljenosti, ki je
predmet listinjenja.
Pri osebnem kreditnem zavarovanju se utež
dajalca zavarovanja dodeli tistemu deležu pozicije, ki ni zajet v prilagojenem
T, ki je opredeljen v drugem odstavku tega člena.
4.3.8. Zmanjšanje tveganjem
prilagojenih zneskov izpostavljenosti
38. člen
(1) Banka lahko tveganjem prilagojeni
znesek izpostavljenosti za pozicije v listinjenju z utežjo tveganja 1250% zmanjša
za 12,5‑kratnik zneska oslabitev in rezervacij, ki jih je oblikovala za
listinjene izpostavljenosti. Banka mora oblikovane oslabitve in rezervacije iz
prejšnjega stavka izključiti iz izračuna v zvezi z zneski pričakovanih izgub iz
četrtega odstavka 15. člena sklepa o pristopu IRB.
(2) Banka lahko tveganjem prilagojeni
znesek izpostavljenosti za pozicije v listinjenju zmanjša za 12,5‑kratnik zneska
oslabitev in rezervacij, ki jih je oblikovala za te pozicije.
(3) Banka lahko v skladu s prvim
odstavkom 30. člena sklepa o kapitalu vrednost pozicije v listinjenju, ki ji
pripada utež tveganja 1250%, odšteje od kapitala, namesto da tako pozicijo vključi
v izračun tveganjem prilagojenih zneskov izpostavljenosti.
(4) Za namen tretjega odstavka tega
člena:
(a)    se lahko vrednost izpostavljenosti pozicije v listinjenju določi na
podlagi tveganjem prilagojenih zneskov izpostavljenosti, ob upoštevanju zmanjšanj
iz prvega in drugega odstavka tega člena;
(b)    izračun vrednosti izpostavljenosti pozicije v listinjenju lahko
odraža stvarno kreditno zavarovanje na način, kot je določeno v pododdelku
4.3.7. tega sklepa;
(c)    če banka za izračun tveganjem prilagojenih zneskov izpostavljenosti
za pozicije v listinjenju uporablja metodo nadzorniške formule in je pri tem L
ali enak Kirbr in [L+T] > Kirbr, lahko pozicijo v listinjenju obravnava kot
dve poziciji, pri čemer je za nadrejeno pozicijo L enak Kirbr.
(5) Če banka ravna v skladu s tretjim
odstavkom tega člena, mora 12,5‑kratnik odštetega zneska iz navedenega odstavka
odšteti od maksimalnega tveganjem prilagojenega zneska izpostavljenosti za
pozicije v listinjenju, ki ga banka izračuna v skladu s 24. členom tega sklepa.
5. DODATNE KAPITALSKE ZAHTEVE ZA LISTINJENJE
OBNAVLJAJOČIH SE IZPOSTAVLJENOSTI Z MOŽNOSTJO PREDČASNEGA ODPLAČILA
5.1. Splošno
39. člen
(1) Če banka v vlogi originatorja
listini obnavljajoče se izpostavljenosti, ki se lahko predčasno odplačajo, mora
zaradi možnosti povečanja kreditnega tveganja iz naslova predčasnega odplačila
izračunati tveganjem prilagojene zneske izpostavljenosti v skladu s tem
poglavjem.
(2) Banka izračuna tveganjem
prilagojeni znesek izpostavljenosti za vsoto udeležbe originatorja in udeležbe
investitorjev.
(3) Pri listinjenjih, ki zajemajo
obnavljajoče in neobnavljajoče se izpostavljenosti, banka v vlogi originatorja
izračuna tveganjem prilagojeni znesek izpostavljenosti v skladu s tem poglavjem
za tisti del skupine izpostavljenosti, ki vsebuje obnavljajoče se
izpostavljenosti.
5.2. Posebnosti obravnave listinjenja
obnavljajočih se izpostavljenosti z možnostjo predčasnega odplačila po
standardiziranem pristopu
40. člen
(1) Udeležba originatorja je vrednost
izpostavljenosti tistega hipotetičnega dela črpanih zneskov iz skupine izpostavljenosti,
katerega delež v razmerju do zneska celotne skupine izpostavljenosti določa
delež denarnih tokov iz glavnice in obresti ter drugih povezanih zneskov, ki
niso razpoložljivi za izplačila imetnikom pozicij v listinjenju. Udeležba
originatorja ne sme biti podrejena udeležbi investitorjev.
(2) Udeležba investitorjev je vrednost
izpostavljenosti preostalega hipotetičnega dela črpanih zneskov iz skupine
izpostavljenosti, ki ni zajet v udeležbi originatorja.
(3) Izpostavljenost banke v vlogi
originatorja iz njenih pravic v zvezi z udeležbo originatorja se ne upošteva
kot pozicija v listinjenju, ampak kot sorazmerna (pro‑rata) izpostavljenost do
listinjenih izpostavljenosti, kot da te ne bi bile listinjene.
5.3. Posebnosti obravnave listinjenja
obnavljajočih se izpostavljenosti z možnostjo predčasnega odplačila po pristopu
IRB
41. člen
(1) Udeležba originatorja se izračuna
kot vsota:
(a)    vrednosti izpostavljenosti tistega dela črpanih zneskov iz skupine
izpostavljenosti, katerega delež v razmerju do zneska celotne skupine
izpostavljenosti določa delež denarnih tokov iz glavnice in zbranih obresti ter
drugih povezanih zneskov, ki niso razpoložljivi za izplačila imetnikom pozicij
v listinjenju; in
(b)    vrednosti izpostavljenosti tistega dela nečrpanih zneskov kreditnih
linij, katerih delež v razmerju do celotne vrednosti takih nečrpanih zneskov je
enak deležu vrednosti izpostavljenosti iz točke (a) do celotne vrednosti
črpanih zneskov iz skupine izpostavljenosti.
(2) Udeležba originatorja ne sme biti
podrejena udeležbi investitorjev.
(3) Udeležba investitorjev je vsota
vrednosti izpostavljenosti tistega dela črpanih zneskov iz skupine
izpostavljenosti, ki ni zajet v točki a) prvega odstavka tega člena, in
vrednosti izpostavljenosti tistega dela nečrpanih zneskov kreditnih linij, ki
ni zajet v točki (b) prvega odstavka tega člena.
(4) Izpostavljenost banke v vlogi
originatorja iz njenih pravic v zvezi z delom udeležbe originatorja iz točke
(a) prvega odstavka tega člena se ne upošteva kot pozicija v listinjenju, ampak
kot sorazmerna (pro‑rata) izpostavljenost do listinjenih izpostavljenosti, kot
da te ne bi bile listinjene, v vrednosti iz navedene točke. Upošteva se, da ima
banka v vlogi originatorja sorazmerno (pro‑rata) izpostavljenost do nečrpanih
zneskov kreditnih linij v vrednosti iz točke (b) prvega odstavka tega člena.
5.4. Izjeme pri obravnavi listinjenja
obnavljajočih se izpostavljenosti z možnostjo predčasnega odplačila
42. člen
Iz izračuna kapitalske zahteve za
listinjenje obnavljajočih se izpostavljenosti z možnostjo predčasnega odplačila
so izvzeti originatorji v takih listinjenjih, pri katerih:
(a)    investitorji ostanejo polno izpostavljeni do vseh bodočih črpanj
kreditojemalcev, tako da se niti v primeru dogodka predčasnega odplačila
tveganje iz osnovne izpostavljenosti ne prenese nazaj na banko v vlogi
originatorja, in
(b)    predčasno odplačilo sprožijo izključno dogodki, ki niso povezani z
donosnostjo listinjenih izpostavljenosti ali poslovanjem banke v vlogi
originatorja, kot so spremembe v davčni ali drugi zakonodaji.
5.4.1. Maksimalni tveganjem
prilagojeni zneski izpostavljenosti za pozicije v listinjenju obnavljajočih se
izpostavljenosti z možnostjo predčasnega odplačila
43. člen
(1) Skupna vsota tveganjem
prilagojenih zneskov izpostavljenosti za pozicije v udeležbi investitorjev in
tveganjem prilagojenih zneskov izpostavljenosti za pozicije v listinjenju iz
prvega odstavka 39. člena tega sklepa, ki jo izračuna banka v vlogi
originatorja, ne sme presegati večje izmed dveh:
(a)    tveganjem prilagojenih zneskov izpostavljenosti za pozicije v
udeležbi investitorjev in
(b)    tveganjem prilagojenih zneskov izpostavljenosti za listinjene
izpostavljenosti, ki bi jih izračunala banka v vlogi originatorja v primeru, da
te ne bi bile listinjene v znesku, ki je enak udeležbi investitorjev.
(2) Neto dobički iz naslova
kapitalizacije prihodnjih donosov, ki se v skladu s tretjim odstavkom 15. člena
sklepa o kapitalu ne upoštevajo v okviru postavke rezerv in zadržanega dobička
ali izgube, se izvzamejo iz izračuna maksimalnega zneska, določenega v prvem
odstavku tega člena.
5.5. Izračun tveganjem prilagojenih zneskov
izpostavljenosti za listinjenje obnavljajočih se izpostavljenosti z možnostjo
predčasnega odplačila
44. člen
(1) Banka izračuna tveganjem prilagojeni
znesek izpostavljenosti za pozicije v listinjenju obnavljajočih se izpostavljenosti
z možnostjo predčasnega odplačila tako, da znesek udeležbe investitorjev
pomnoži z zmnožkom ustreznega konverzijskega količnika, kot je določeno v
petem, šestem in sedmem odstavku tega člena, in tehtanim povprečjem uteži
tveganja, ki bi jih banka dodelila listinjenim izpostavljenostim, če te ne bi
bile listinjene.
(2) Pogodbeno določeno predčasno
odplačilo se šteje kot kontrolirano, če so izpolnjeni naslednji pogoji:
(a)    banka v vlogi originatorja ima ustrezen načrt upravljanja kapitala
zaradi zagotavljanja zadostnega obsega kapitala in likvidnostni načrt zaradi
zagotavljanja likvidnosti v primeru predčasnega odplačila;
(b)    skozi celotno trajanje posla se izvaja sorazmerna (pro‑rata)
delitev med udeležbo originatorja in udeležbo investitorjev za plačila obresti
in glavnice, stroškov, izgub in izterjanih zneskov na podlagi stanja
neodplačanih denarnih terjatev na enega ali več referenčnih datumov v posameznem
mesecu;
(c)    obdobje odplačila je dovolj dolgo, kar pomeni, da je ob nastopu
predčasnega odplačila vsaj 90% celotnega dolga (udeležba originatorja in
udeležba investitorjev) odplačanega ali se šteje za neplačanega;
(d)    hitrost odplačevanja ni večja od premočrtnega odplačila skozi obdobje,
ki je določeno v točki (c) tega odstavka.
(3) Pri listinjenju obnavljajočih se
izpostavljenosti z možnostjo predčasnega odplačila iz naslova bančništva na
drobno, ki niso zavezujoče in so brezpogojno preklicne brez predhodnega
obvestila in kjer se predčasno odplačilo sproži s padcem stopnje presežnega
razmika pod določeno raven, banka primerja trimesečno povprečno stopnjo
presežnega razmika s stopnjami presežnega razmika, pri katerih se zahteva
zajemanje presežnega razmika.
(4) Pri listinjenjih brez izrecne
zahteve po zajemanju presežnega razmika se upošteva, da je stopnja presežnega
razmika, pri kateri se določi zajemanje, za 4,5 odstotne točke višja od stopnje
presežnega razmika, pri kateri se sproži predčasno odplačilo.
(5) Konverzijski količnik, ki izhaja
iz tabele 3, se določi glede na dejansko trimesečno povprečno stopnjo
presežnega razmika.
Tabela 3


 

Listinjenja, pri katerih je predčasno odplačilo kontrolirano

Listinjenja, pri katerih predčasno odplačilo ni kontrolirano


Dejanska trimesečna povprečna stopnja presežnega razmika

Konverzijski količnik v %

Konverzijski količnik v %


Nad stopnjo A

0

0


Stopnja A

1

5


Stopnja B

2

15


Stopnja C

10

50


Stopnja D

20

100


Stopnja E

40

100


pri čemer je pomen dejanskih trimesečnih
povprečnih stopenj presežnega razmika naslednji:
(a)    stopnja A pomeni stopnje presežnega razmika, ki so manjše od
133,33% stopnje presežnega razmika, pri katerih se določi zajemanje, vendar ne
manjše od 100% te stopnje;
(b)    stopnja B pomeni stopnje presežnega razmika, ki so manjše od 100% stopnje
presežnega razmika, pri katerih se določi zajemanje, vendar ne manjše od 75% te
stopnje;
(c)    stopnja C pomeni stopnje presežnega razmika, ki so manjše od 75%
stopnje presežnega razmika, pri katerih se določi zajemanje, vendar ne manjše
od 50% te stopnje;
(d)    stopnja D pomeni stopnje presežnega razmika, ki so manjše od 50%
stopnje presežnega razmika, pri katerih se določi zajemanje, vendar ne manjše
od 25% te stopnje;
(e)    stopnja E pomeni stopnje presežnega razmika, ki so manjše od 25%%
stopnje presežnega razmika, pri katerih se določi zajemanje.
(6) Za vsa druga listinjenja, pri
katerih je predčasno odplačilo kontrolirano, se uporabi konverzijski količnik
90%.
(7) Za vsa druga listinjenja, pri
katerih predčasno odplačilo ni kontrolirano, se uporabi konverzijski količnik
100%.
6. IZPOSTAVLJENOST BANKE PRENESENEMU KREDITNEMU TVEGANJU
6.1. Pogoji za dovoljeno
izpostavljenost prenesenemu kreditnemu tveganju oziroma pozicijo v listinjenju
45. člen
(1) Kadar banka v listinjenju ne
nastopa v vlogi originatorja, sponzorja ali prvotnega kreditodajalca, ima lahko
pozicije v listinjenju v svoji trgovalni ali bančni knjigi le, če ji je
originator, sponzor ali prvotni kreditodajalec razkril, da bo trajno zadržal
neto ekonomski delež, ki bo v vsakem trenutku znašal vsaj 5%.
(2) Za namen tega sklepa zadržanje
neto ekonomskega deleža v višini vsaj 5% pomeni:
(a)    zadržanje vsaj 5% nominalne vrednosti vsake tranše, prodane ali
prenesene na investitorje;
(b)    v primeru listinjenja obnavljajočih se izpostavljenosti zadržanje
deleža originatorja v višini vsaj 5% nominalne vrednosti listinjenih
izpostavljenosti;
(c)    zadržanje naključno izbranih izpostavljenosti, ki so vrednostno
enake ali presegajo 5% nominalne vrednosti listinjenih izpostavljenosti, če bi
bile te izpostavljenosti sicer listinjene v zadevnem listinjenju, pod pogojem,
da je število potencialno listinjenih izpostavljenosti ob izvedbi listinjenja
vsaj 100, ali
(d)    zadržanje tranše prve izgube in po potrebi drugih tranš, ki imajo
enak ali strožji profil tveganja kot tiste, ki so prenesene ali prodane
investitorjem, in ki ne zapadejo prej kot tiste, ki so prenesene ali prodane
investitorjem, tako da je zadržanje enako vsaj 5% nominalne vrednosti
listinjenih izpostavljenosti.
(3) Neto ekonomski delež se izračuna
ob izvedbi listinjenja in se mora trajno vzdrževati, kar pomeni, da zadržane
pozicije v listinjenju in listinjene izpostavljenosti ne smejo biti varovane
ali prodane, niti kot celota niti posamezni deli. Poleg tega neto ekonomski
delež ne sme biti predmet zmanjševanja kreditnega tveganja, kratke prodaje ali
varovanja. Za zunajbilančne postavke, povezane s poslom listinjenja, se neto
ekonomski delež določi na podlagi hipotetičnih vrednosti (notional value) teh
postavk.
46. člen
(1) Kadar EU nadrejena banka
ali EU nadrejeni finančni holding ali EU nadrejeni mešani finančni holding ali
ena izmed njihovih podrejenih družb v vlogi originatorja ali sponzorja listini
izpostavljenosti več bank, investicijskih podjetij ali drugih finančnih
institucij, vključenih v nadzor na konsolidirani podlagi, se lahko zahteva iz
prvega odstavka 45. člena tega sklepa izpolni na podlagi konsolidiranega
položaja EU nadrejene banke ali EU nadrejenega finančnega holdinga ali EU
nadrejenega mešanega finančnega holdinga.
(2) Določbe prvega odstavka tega člena
veljajo le, če so se banke, investicijska podjetja ali druge finančne
institucije, ki so ustvarile listinjene izpostavljenosti, obvezale, da bodo
izpolnile zahteve iz šestega odstavka 5. člena tega sklepa ter originatorju ali
sponzorju in EU nadrejeni banki ali EU nadrejenemu finančnemu holdingu ali
EU nadrejenemu mešanemu finančnemu holdingu pravočasno
predložile informacije, potrebne za izpolnitev zahtev iz osmega odstavka 5.
člena tega sklepa.
47. člen
(1) Določbe 45. člena tega sklepa se
ne uporabljajo za listinjene izpostavljenosti iz naslova terjatev ali pogojnih
terjatve do naslednjih oseb, oziroma če za njih v celoti, brezpogojno in
nepreklicno jamčijo naslednje osebe:
(a)    enote centralne ravni držav ali centralne banke;
(b)    enote regionalne ravni držav, enote lokalne ravni držav in osebe
javnega sektorja držav članic;
(c)    institucije, ki jim je dodeljena 50% ali manjša utež tveganja v
skladu z določbami sklepa o standardiziranem pristopu; ali
(d)    multilateralne razvojne banke.
(2) Določbe 45. člena tega sklepa se
ne uporabljajo tudi za:
(a)    transakcije, ki temeljijo na jasnem, preglednem in dostopnem
indeksu, če so referenčni subjekti (reference entities) osnovnih
izpostavljenosti enaki referenčnim subjektom, ki so vključeni v indeks, s
katerim se široko trguje, ali če so osnovne izpostavljenosti drugi prenosljivi
vrednostni papirji, razen pozicij v listinjenju; ali
(b)    sindicirane kredite, odkupljene denarne terjatve ali kreditne
zamenjave, če se ti instrumenti ne uporabljajo za strukturiranje in/ali
varovanje listinjenja, opredeljenem v tretjem odstavku 45. člena tega sklepa.
6.2. Zahteve glede razumevanja posla
listinjenja in upravljanja s tveganji
48. člen
Kadar banka v listinjenju ne nastopa v
vlogi originatorja, sponzorja ali prvotnega kreditodajalca, mora za namen
analize in evidentiranja zahtev iz 49. člena tega sklepa ter pravočasnega
nadzora nad informacijami glede kvalitete osnovnih izpostavljenosti iz 50.
člena tega sklepa, vzpostaviti in uresničevati formalne politike in postopke,
prilagojene trgovalni in bančni knjigi, ki upoštevajo stopnjo prevzetega
tveganja banke v pozicijah v listinjenju.
49. člen
(1) Banka mora na zahtevo Banke
Slovenije podrobno obrazložiti vsako svojo pozicijo v listinjenju z vidika:
(a)    informacij v zvezi z neto ekonomskim deležem, ki jih morajo
originatorji in sponzorji razkrivati v skladu s 45. členom tega sklepa;
(b)    značilnosti tveganja posamezne pozicije v listinjenju;
(c)    značilnosti tveganja osnovnih izpostavljenosti pozicije v
listinjenju;
(d)    dobrega imena in dejanske izgube, ki so jih utrpeli originatorji ali
sponzorji v zadevnih kategorijah osnovnih izpostavljenosti pozicije v
listinjenju pri prejšnjih listinjenjih;
(e)    izjav in razkritij originatorjev ali sponzorjev oziroma njihovih
zastopnikov ali svetovalcev o njihovi skrbnosti za listinjene izpostavljenosti ter,
kjer je primerno, v zvezi s kakovostjo zavarovanja za kritje listinjenih
izpostavljenosti;
(f)    
kjer je primerno, metodologij in predpostavk,
na katerih temelji vrednotenje zavarovanja za pokrivanje listinjenih
izpostavljenosti ter politike originatorjev ali sponzorjev za zagotavljanje
neodvisnosti ocenjevalca; in
(g)    vseh strukturnih lastnosti listinjenja, ki lahko pomembno vplivajo
na kakovost pozicije banke v listinjenju.
(2) Banka Slovenije lahko obrazložitev
iz prvega odstavka tega člena zahteva, še preden banka izvede naložbo v
pozicijo v listinjenju ali, kjer je primerno, kadarkoli kasneje.
(3) Banka mora redno testirati
scenarije izjemnih situacij, ki ustrezajo njenim pozicijam v listinjenju.
(4) Ne glede na določbe tretjega
odstavka tega člena lahko banka v ta namen upošteva finančne modele, ki jih
razvija ECAI, pod pogojem, da lahko banka kadarkoli na zahtevo Banke Slovenije
dokaže, da je pred naložbami ustrezno ovrednotila predpostavke in strukture teh
modelov ter razumela njihovo metodologijo, predpostavke in rezultate.
50. člen
(1) Informacije glede kvalitete
osnovnih izpostavljenosti zadevne pozicije v listinjenju vključujejo:
(a)    vrsto izpostavljenosti;
(b)    odstotek kreditov z zapadlimi terjatvami preko 30, 60 in 90 dni,
stopnje neplačil, stopnje predčasnih plačil, podatke o kreditih v izvršilnem
postopku;
(c)    vrsto zavarovanja in pokritost izpostavljenosti z zavarovanjem;
(d)    frekvenčno porazdelitev kreditnih točk ali druga merila kreditne
kvalitete osnovnih izpostavljenosti;
(e)    panožno in geografsko razpršitev;
(f)    
frekvenčno porazdelitev razmerij med vrednostjo
kredita in vrednostjo zavarovanja z uporabo razredov, ki omogočajo ustrezno
analizo občutljivosti.
(2) Če so osnovne izpostavljenosti že
same pozicije v listinjenju, banka poleg informacij iz prvega odstavka tega člena
o tranšah, ki so osnovne izpostavljenosti drugega listinjenja, spremljajo tudi
informacije o značilnostih in kvaliteti skupin izpostavljenosti teh tranš.
(3) Banka mora biti sposobna dokazati,
da pozna vse strukturne značilnosti posla listinjenja, ki bi bistveno vplivale
na kvaliteto njenih izpostavljenosti do poslov, kot so poravnava pogodbenih
obveznosti po kaskadnem načelu (contractual waterfall) in z njim povezani
sprožilci (waterfall related triggers), izboljšave kreditne kvalitete,
izboljšave likvidnosti, sprožilci tržne vrednosti in za posamezen posel
značilna opredelitev neplačila.
51. člen
(1) Če banka iz malomarnosti ali
zaradi opustitve ne izpolni zahtev iz 48. do 50. člena tega sklepa, ji Banka
Slovenije odredi dodatno utež tveganja sorazmerno glede na obseg kršitev in
sicer v višini ne manj kot 250% uteži, ki bi sicer v skladu z določbami tega
sklepa veljala za zadevno pozicijo v listinjenju. Dodatna utež tveganja se
povečuje z vsako naslednjo kršitvijo določb členov iz prvega stavka tega odstavka
do zgornje meje skupne uteži v višini 1250%.
(2) Banka Slovenije v postopku
odreditve dodatne uteži iz prvega odstavka tega člena upošteva izjeme za
listinjenja, opredeljene v 47. členu tega sklepa.

Sklep o izračunu kapitalske zahteve za kreditno tveganje
pri listinjenju in pravilih glede izpostavljenosti bank in hranilnic
prenesenemu kreditnemu tveganju (Uradni list RS, št. 85/10)
vsebuje naslednje prehodne in končno določbo:
»7. PREHODNE IN KONČNA DOLOČBA
52. člen
(1) Z dnem, ko začne veljati ta sklep,
preneha veljati Sklep o izračunu kapitalske zahteve za kreditno tveganje pri
listinjenju (Uradni list RS, št. 135/06 in 104/07).
(2) Določbe petega do osmega odstavka
5. člena in 6. poglavja tega sklepa se uporabljajo za nova listinjenja, izdana
od 1. januarja 2011 in od 1. januarja 2015 tudi za obstoječa
listinjenja, pri katerih se od 1. januarja 2015 dodajo nove osnovne
izpostavljenosti ali se nadomestijo.
53. člen
Ta sklep začne veljati 31. decembra
2010.«.

Sklep o spremembah in dopolnitvah Sklepa o izračunu
kapitalske zahteve za kreditno tveganje pri listinjenju in pravilih glede
izpostavljenosti bank in hranilnic prenesenemu kreditnemu tveganju (Uradni list
RS, št. 100/11)
vsebuje naslednjo končno določbo:
»11. člen
Ta sklep začne veljati 31. decembra
2011.«.

Sklep o spremembah in dopolnitvi Sklepa o
izračunu kapitalske zahteve za kreditno tveganje pri listinjenju in pravilih
glede izpostavljenosti bank in hranilnic prenesenemu kreditnemu tveganju
(Uradni list RS, št. 60/13)
vsebuje naslednjo končno določbo:
»3. člen
Ta sklep začne veljati naslednji dan po
objavi v Uradnem listu Republike Slovenije.«.