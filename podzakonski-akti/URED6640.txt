I. SPLOŠNE DOLOČBE
1. člen
(vsebina)
(1) Ta uredba določa sheme neposrednih
plačil, in sicer shemo osnovnega plačila, plačilo za zeleno komponento, plačilo
za mlade kmete, sheme proizvodno vezanih podpor, plačilo za območja z naravnimi
omejitvami in shemo za male kmete, za izvajanje:
1.     
Uredbe (EU) št. 1306/2013 Evropskega parlamenta in Sveta z dne 17.
decembra 2013 o financiranju, upravljanju in spremljanju skupne kmetijske
politike in razveljavitvi uredb Sveta (EGS) št. 352/78, (ES) št. 165/94, (ES)
št. 2799/98, (EC) No 814/2000, (ES) št. 1290/2005 in (ES) št. 485/2008 (UL L št.
347 z dne 20. 12. 2013, str. 549), razveljavljene z Uredbo (EU) 2021/2116
Evropskega parlamenta in Sveta z dne 2. decembra 2021 o financiranju,
upravljanju in spremljanju skupne kmetijske politike ter razveljavitvi Uredbe
(EU) št. 1306/2013 (UL L št. 435 z dne 6. 12. 2021, str. 187), (v nadaljnjem
besedilu: Uredba 1306/2013/EU);
2.     
Uredbe (EU) št. 1307/2013 Evropskega parlamenta in Sveta z dne 17.
december 2013 o pravilih za neposredna plačila kmetom na podlagi shem podpore v
okviru skupne kmetijske politike ter razveljavitvi Uredbe Sveta (ES) št.
637/2008 in Uredbe Sveta (ES) št. 73/2009 (UL L št. 347, z dne 20. 12. 2013,
str. 608), zadnjič spremenjene z Delegirano uredbo Komisije (EU) 2022/42 z dne
8. novembra 2021 o spremembi prilog II in III k Uredbi (EU) št. 1307/2013
Evropskega parlamenta in Sveta glede nacionalnih in neto zgornjih mej za
neposredna plačila za nekatere države članice za koledarsko leto 2022(UL L št.
9 z dne 14. 1. 2022, str. 1), (v nadaljnjem besedilu: Uredba 1307/2013/EU);
3.     
Delegirane uredbe (EU) št. 639/2014 z dne 11. marca 2014 o dopolnitvi
Uredbe (EU) št. 1307/2013 Evropskega parlamenta in Sveta o vzpostavitvi pravil
za neposredna plačila kmetom v podpornih shemah v okviru skupne kmetijske
politike ter o spremembi Priloge X k navedeni uredbi (UL L št. 181 z dne 20. 6.
2014, str. 1), zadnjič spremenjene z Izvedbenim sklepom Komisije (EU) 2019/1389
z dne 4. septembra 2019 o odobritvi odstopanj od Uredbe (EU) št. 1307/2013
Evropskega parlamenta in Sveta ter Delegirane uredbe Komisije (EU) št. 639/2014
glede izvajanja nekaterih pogojev pri plačilu za zeleno komponento za leto
vloge 2019 v Belgiji, Španiji, Franciji, Litvi, na Poljskem in Portugalskem (UL
L št. 230 z dne 6. 9. 2019, str. 3), (v nadaljnjem besedilu: Uredba
639/2014/EU);
4.     
Delegirane uredbe Komisije (EU) št. 640/2014 z dne 11. marca 2014 o
dopolnitvi Uredbe (EU) št. 1306/2013 Evropskega parlamenta in Sveta glede
integriranega administrativnega in kontrolnega sistema, pogojev za zavrnitev
ali ukinitev plačil in za upravne kazni, ki se uporabljajo za neposredna
plačila, podporo za razvoj podeželja in navzkrižno skladnost (UL L št. 181 z
dne 20. 6. 2014, str. 48), zadnjič spremenjene z Delegirano uredbo Komisije
(EU) 2021/1418 z dne 23. junija 2021 o spremembi Delegirane uredbe (EU) št.
640/2014 glede pravil o kaznih v okviru shem pomoči za živali ali ukrepov
podpore na žival (UL L št. 305 z dne 31. 8. 2021, str. 6), (v nadaljnjem
besedilu: Uredba 640/2014/EU);
5.     
Izvedbene uredbe Komisije (EU) št. 641/2014 z dne 16. junija 2014 o določitvi
pravil za uporabo Uredbe (EU) št. 1307/2013 Evropskega parlamenta in Sveta o
pravilih za neposredna plačila kmetom na podlagi shem podpore v okviru skupne
kmetijske politike (UL L št. 181 z dne 20. 6. 2014, str. 74), zadnjič
spremenjene z Izvedbeno uredbo Komisije (EU) 2018/557 z dne 9. aprila 2018 o
spremembi Izvedbene uredbe (EU) št. 641/2014 glede obvestila o povečanju
zgornje meje za shemo enotnega plačila na površino iz člena 36(4) Uredbe (EU)
št. 1307/2013 Evropskega parlamenta in Sveta (UL L št. 93 z dne 11. 4. 2018,
str. 1), (v nadaljnjem besedilu: Uredba 641/2014/EU);
6.     
Izvedbene uredbe Komisije (EU) št. 809/2014 z dne 17. julija 2014 o
pravilih za uporabo Uredbe (EU) št. 1306/2013 Evropskega parlamenta in Sveta v
zvezi z integriranim administrativnim in kontrolnim sistemom, ukrepi za razvoj
podeželja in navzkrižno skladnostjo (UL L št. 227 z dne 31. 7. 2014, str. 69),
zadnjič spremenjene z Izvedbeno uredbo Komisije (EU) 2021/725 z dne 4. maja
2021 o odstopanju glede leta 2021 od izvedbenih uredb (EU) št. 809/2014, (EU)
št. 180/2014, (EU) št. 181/2014, (EU) 2017/892, (EU) 2016/1150, (EU) 2018/274,
(EU) št. 615/2014 in (EU) 2015/1368 v zvezi z nekaterimi upravnimi pregledi in
pregledi na kraju samem, ki se uporabljajo na področju skupne kmetijske politike
(UL L št. 155 z dne 5. 5. 2021, str. 8), (v nadaljnjem besedilu: Uredba
809/2014/EU);
7.     
Izvedbene uredbe Komisije (EU) 2016/1616 z dne 8. septembra 2016 o
odstopanju od Uredbe (EU) št. 1307/2013 Evropskega parlamenta in Sveta glede
morebitne revizije ukrepov prostovoljne vezane podpore v sektorju mleka in
mlečnih izdelkov za leto zahtevka 2017 (UL L št. 242 z dne 9. 9. 2016, str. 19;
v nadaljnjem besedilu: Uredba 2016/1616/EU).
(2) Ta uredba določa tudi odstopanja v
zvezi s shemami neposrednih plačil, povezanimi s površinami in živalmi ter v
zvezi z nekaterimi upravnimi pregledi in pregledi na kraju samem v letu 2020 za
izvajanje Izvedbene uredbe Komisije (EU) št. 2020/501 z dne 6. aprila 2020 o
odstopanju od Izvedbene uredbe (EU) št. 809/2014 glede končnega roka za
predložitev zbirne vloge, vlog za pomoč ali zahtevkov za plačilo, končnega roka
za sporočanje sprememb zbirne vloge ali zahtevka za plačilo ter končnega roka
za vloge za dodelitev plačilnih pravic ali povečanje vrednosti plačilnih pravic
v okviru sheme osnovnega plačila v letu 2020 (UL L št. 109 z dne 7. 4. 2020,
str. 8; v nadaljnjem besedilu: Uredba 2020/501/EU).
(3) Ta uredba določa tudi sredstva in
uporabo shem neposrednih plačil v letu 2021 in 2022 za izvajanje Uredbe (EU)
2020/2220 Evropskega parlamenta in Sveta z dne 23. decembra 2020 o določitvi
nekaterih prehodnih določb za podporo iz Evropskega kmetijskega sklada za
razvoj podeželja (EKSRP) in Evropskega kmetijskega jamstvenega sklada (EKJS) v
letih 2021 in 2022 ter o spremembi uredb (EU) št. 1305/2013, (EU) št. 1306/2013
in (EU) št. 1307/2013 glede sredstev in uporabe v letih 2021 in 2022 ter Uredbe
(EU) št. 1308/2013 glede sredstev in razdelitve take podpore v letih 2021 in
2022 (UL L št. 437 z dne 28. 12. 2020, str. 1).
(4) Ta uredba določa tudi odstopanja glede
izvajanja nekaterih pogojev pri plačilu za zeleno komponento za zbirno vlogo za
leto 2022, iz uredbe, ki ureja izvedbo ukrepov kmetijske politike za leto 2022,
za izvajanje Izvedbenega sklepa Komisije (EU) 2022/484 z dne 23. marca 2022 o
določitvi odstopanj od Uredbe (EU) št. 1307/2013 Evropskega parlamenta in Sveta
ter Delegirane uredbe Komisije (EU) št. 639/2014 glede izvajanja nekaterih
pogojev pri plačilu za zeleno komponento za leto vloge 2022 (UL L št. 98 z dne
25. 3. 2022, str. 105; v nadaljnjem besedilu: Izvedbeni sklep Komisije
2022/484/EU).
2. člen
(pomen izrazov)
V tej uredbi uporabljeni izrazi pomenijo:
1.     
shema osnovnega plačila je shema, v okviru katere je osnovno plačilo v
obliki plačilne pravice, ki je pravica do plačila na hektar upravičene
površine;
2.     
aktivirana plačilna pravica je plačilna pravica, za katero je odobreno
plačilo na podlagi enega hektarja upravičenih površin v skladu s prvim
odstavkom 32. člena Uredbe 1307/2013/EU ali z drugim odstavkom 24. člena Uredbe
639/2014/EU;
3.     
zelena komponenta je plačilo za kmetijske prakse, ki ugodno vplivajo na
podnebje in okolje;
4.     
proizvodno vezana podpora je proizvodno vezano plačilo iz V. poglavja te
uredbe;
5.     
gorsko območje je gorsko območje, kakor je opredeljeno s predpisom, ki
ureja razvrstitev kmetijskih gospodarstev v območja z omejenimi možnostmi za
kmetijsko dejavnost;
6.     
kmetijska rastlina za namen diverzifikacije kmetijskih rastlin je
kultura katerega koli rodu, opredeljenega v botanični razvrstitvi kmetijskih
rastlin, kultura katere koli vrste v primeru družin Brassicaceae, Solanaceae in
Cucurbitaceae, zemljišče v prahi, trave in druge zelene krmne rastline, pri
čemer se zimska in spomladanska rastlina obravnavata kot dve kmetijski
rastlini, čeprav pripadata istemu rodu;
7.     
tehnološka zrelost strnih žit pomeni stopnjo v razvoju žita, ko to v
skladu s BBCH-skalo razvojnih faz gojenih rastlin za žita doseže polno zrelost,
kar pomeni, da je trdo in ga z nohtom težko razpolovimo;
8.     
kmetijska dejavnost je v skladu s točko (c) prvega odstavka 4. člena
Uredbe 1307/2013/EU:
- 
proizvodnja, reja ali gojenje kmetijskih proizvodov, vključno z žetvijo,
molžo, vzrejo živali in kmetijsko rejo živali ali
- 
vzdrževanje kmetijskih zemljišč v stanju, primernem za pašo ali
pridelavo, brez pripravljalnih ukrepov, ki presegajo uporabo običajnih kmetijskih
metod in strojev, in sicer:
a) katerikoli agrotehnični ukrep, ki
preprečuje semenitev plevelov, kadar gre za orno zemljišče,
b) košnja vsaj enkrat do 15. oktobra
v tekočem letu, kadar gre za trajne nasade,
c) košnja vsaj enkrat do 15. oktobra
v tekočem letu, kadar gre za trajno travinje,
č)  Ne glede na
prejšnjo točko, košnja vsaj enkrat do 15. oktobra naslednjega leta, kadar gre
za trajno travinje, za katero se v tekočem letu uveljavlja ukrep
kmetijsko-okoljska-podnebna plačila v okviru operacij »Trajno travinje I« z
obvezno zahtevo TRZ_I_NPAS, »Trajno travinje II« z izbirno zahtevo TRZ_II_NPAS,
»Posebni traviščni habitati« z izbirno zahtevo HAB_NPAS, »Traviščni habitati
metuljev« z obvezno zahtevo MET_NPAS, »Habitati ptic vlažnih ekstenzivnih
travnikov« z izbirno zahtevo VTR_NPAS oziroma »Steljniki« iz predpisa, ki ureja
ukrep kmetijsko-okoljska-podnebna plačila iz Programa razvoja podeželja
Republike Slovenije za obdobje 2014–2020;
9.     
kmetijska površina je orno zemljišče iz točke (f) prvega odstavka 4.
člena Uredbe 1307/2013/EU, trajno travinje iz točke (h) prvega odstavka 4.
člena Uredbe 1307/2013/EU ali trajni nasadi iz točke (g) prvega odstavka 4.
člena Uredbe 1307/2013/EU;
10.  
orno zemljišče iz točke (f) prvega odstavka 4. člena Uredbe 1307/2013/EU
je kmetijska površina, ki je prijavljena v register kmetijskih gospodarstev (v
nadaljnjem besedilu: RKG) kot GERK z naslednjimi vrstami rabe: 1100 – njiva,
1150 – njiva za rejo polžev, 1161 – hmeljišče v premeni, 1170 – jagode na
njivi, 1190 – rastlinjak, 1192 – rastlinjak s sadnimi rastlinami, le kadar je
namenjen pridelavi jagod, 1610 – kmetijsko zemljišče v pripravi, 1131 – začasno
travinje;
11.  
trajno travinje iz točke (h) prvega odstavka 4. člena Uredbe
1307/2013/EU je kmetijska površina, ki je prijavljena v RKG kot GERK z
naslednjimi vrstami rabe: 1222 – ekstenzivni sadovnjak, če je zatravljen in
visokodebeln v skladu s pravilnikom, ki ureja register kmetijskih gospodarstev,
1300 – trajni travnik, 1320 – travinje z razpršenimi neupravičenimi
značilnostmi;
12.  
trajni nasad iz točke (g) prvega odstavka 4. člena Uredbe 1307/2013/EU
je kmetijska površina, ki je prijavljena v RKG kot GERK z naslednjimi vrstami
rabe: 1160 – hmeljišče, 1180 – trajne rastline na njivskih površinah, 1192 – rastlinjak
s sadnimi rastlinami, razen za pridelavo jagod, 1211 – vinograd, 1212 –
matičnjak, 1221 – intenzivni sadovnjak, 1222 – ekstenzivni sadovnjak, če ni
zatravljen in visokodebeln v skladu s pravilnikom, ki ureja register kmetijskih
gospodarstev, 1230 – oljčnik, 1240 – ostali trajni nasadi, razen tistih, na
katerih so hitro rastoči panjevci, ki ne izpolnjujejo pogojev iz 13. točke tega
člena;
13.  
hitro rastoči panjevec iz točke (k) prvega odstavka 4. člena Uredbe
1307/2013/EU sta vrba (Salix spp.) in topol (Populus spp.), pri katerih je
najdaljša obhodnja pet let;
14.  
trave ali druge zelene krmne rastline so v skladu s točko (i) prvega
odstavka 4. člena Uredbe 1307/2013/EU trave, razen če so namenjene pridelavi
semen, travno-deteljne mešanice in deteljno-travne mešanice ter druge zelene
krmne rastline, ki tradicionalno rastejo na naravnih pašnikih ali so običajno
vsebovane v mešanicah semen za pašnike ali travnike v Sloveniji, ne glede na
to, ali se uporabljajo za pašo ali ne;
15.  
stročnice so stročnice, ki omogočajo izjemo od zagotavljanja diverzifikacije
kmetijskih rastlin v skladu s točko (a) tretjega odstavka 44. člena Uredbe 1307/2013/EU
in od zagotavljanja površin z ekološkim pomenom v skladu s točko (a) četrtega
odstavka 46. člena Uredbe 1307/2013/EU, in sicer detelje, lucerna, krmni bob,
soja, grašica, volčji bob, grahor, krmni grah, fižol, bob, čičerika, leča in
grah ter mešanice iz druge alineje drugega odstavka 22. člena te uredbe;
16.  
praha je neobdelano orno zemljišče, na katerem je treba v tekočem letu
izvesti katerikoli agrotehnični ukrep, ki preprečuje semenitev plevelov v skladu
z drugo alinejo 8. točke tega člena. Če je to zemljišče prijavljeno za
zagotavljanje površine z ekološkim pomenom kot praha oziroma praha za medonosne
rastline v skladu s prvo ali četrto alinejo drugega odstavka 22. člena te
uredbe, veljajo za to zemljišče tudi zahteve iz 22. člena te uredbe;
17.  
enotno podjetje je enotno podjetje iz drugega odstavka 2. člena Uredbe
Komisije (EU) št. 1407/2013 z dne 18. decembra 2013 o uporabi členov 107 in 108
Pogodbe o delovanju Evropske unije pri pomoči de minimis (UL L št. 352 z dne
24. 12. 2013, str. 1);
18.  
medonosne rastline so sončnica, lan, ajda, facelija, bela gorjušica in
oljna redkev.
3. člen
(pristojni organ)
(1) Akreditirana plačilna agencija iz prvega odstavka 7.
člena Uredbe 1306/2013/EU, ki je pristojna za izvajanje shem neposrednih
plačil, določenih v tej uredbi, je Agencija Republike Slovenije za kmetijske
trge in razvoj podeželja (v nadaljnjem besedilu: agencija).
(2) Certifikacijski organ iz prvega odstavka 9. člena Uredbe
1306/2013/EU je Urad Republike Slovenije za nadzor proračuna, ki je organ v sestavi
Ministrstva za finance.
4. člen
(letne nacionalne zgornje meje za
posamezne sheme neposrednih plačil)
(1) Letna nacionalna zgornja meja,
določena v prilogi II Uredbe 1307/2013/EU, se v skladu s 6. členom Uredbe
1307/2013/EU razdeli na naslednji način:
-       
za shemo osnovnega plačila se nameni za leto 2015 do 54,21  %, za leto
2016 do 53,71  %, za leto 2017 do 54,13  %, za leto 2018 do 54,97 %, za leti
2019 in 2020 do 56,02 % ter za leti 2021 in 2022 do 54,97 %, pri čemer je
uporabljena možnost iz drugega odstavka 22. člena Uredbe 1307/2013/EU;
-       
za plačilo za zeleno komponento se nameni 30 %;
-       
za plačilo za mlade kmete se nameni za leto 2015 do 1 %, za leto 2016 do
leta 2021 do 1,5 % in za leto 2022 do 1,2 %;
-       
za sheme proizvodno vezanih podpor se za leto 2015 in za leto 2016
nameni do 15 % ter za leto 2017 in naslednja leta do 13 %;
-       
za plačilo za območja z naravnimi omejitvami se nameni za leto 2017 in
naslednja leta do 1,58 %.
(2) Za shemo za male kmete se v skladu
s 65. členom Uredbe 1307/2013/EU nameni največ 10 % letne nacionalne
zgornje meje iz prejšnjega odstavka.
(3) Za posamezne sheme neposrednih
plačil iz prvega in drugega odstavka tega člena se sredstva izplačajo v času od
1. decembra tekočega leta do 30. junija po letu, ko je vložena zbirna
vloga v skladu s predpisom, ki ureja izvedbo ukrepov kmetijske politike.
5. člen
(vlagatelj za sheme neposrednih plačil)
(1) Vlagatelj za sheme neposrednih
plačil je nosilec kmetijskega gospodarstva.
(2) Nosilec kmetijskega gospodarstva v
skladu s predpisom, ki ureja izvedbo ukrepov kmetijske politike, vloži zbirno
vlogo z vlogami za:
1.     
dodelitev plačilnih pravic iz 10. člena te uredbe;
2.     
dodelitev plačilnih pravic iz nacionalne rezerve iz 14. člena te uredbe;
3.     
aktiviranje in izplačilo plačilnih pravic iz 11. člena te uredbe;
4.     
izplačilo plačila za zeleno komponento iz 19. člena te uredbe;
5.     
izplačilo plačila za mlade kmete iz 25. člena te uredbe;
6.     
izplačilo podpore za strna žita iz 29. člena te uredbe;
7.     
izplačilo podpore za mleko v gorskih območjih iz 32. člena te uredbe;
8.     
izplačilo podpore za rejo govedi iz 35. člena te uredbe;
9.     
izplačilo podpore za zelenjadnice iz 38. člena te uredbe;
10.  
izplačilo podpore za rejo drobnice iz 38.a člena te uredbe;
11.  
sodelovanje v shemi za male kmete iz 42. člena te uredbe in
12.  
izplačilo plačila za območja z naravnimi omejitvami iz 41.a člena te
uredbe.
(3) Ne glede na določbo prejšnjega
odstavka, od vključno leta 2016 naprej, nosilec kmetijskega gospodarstva, ki
sodeluje v shemi za male kmete, vloži zbirno vlogo v skladu z drugim
pododstavkom tretjega odstavka 72. člena Uredbe 1306/2013/EU.
6. člen
(splošni pogoji za upravičenost do shem
neposrednih plačil)
(1) Plačila iz shem neposrednih plačil
prejme vlagatelj, ki:
-       
izvaja kmetijsko dejavnost v skladu z 8. točko 2. člena te uredbe;
-       
znaša ugotovljena upravičena površina njegovega kmetijskega gospodarstva
najmanj 1 ha v skladu s točko (b) prvega odstavka 10. člena Uredbe
1307/2013/EU in
-       
izpolnjuje pogoje iz posameznih shem neposrednih plačil.
(2) Ne glede na drugo alinejo
prejšnjega odstavka, mora v skladu s tretjim odstavkom 10. člena Uredbe
1307/2013/EU za nosilca kmetijskega gospodarstva, ki vlaga vlogo za podporo za
mleko v gorskih območjih iz 32. člena te uredbe oziroma podporo za rejo govedi
iz 35. člena te uredbe in ima manj kot 1 ha ugotovljenih upravičenih površin v skladu s točko (b) prvega odstavka 10.
člena Uredbe 1307/2013/EU, skupni znesek neposrednih plačil, ki naj bi mu bil
odobren, pred delno ali celotno ukinitvijo plačil v skladu s 63. členom Uredbe
1306/2013/EU, v danem koledarskem letu znašati najmanj 100 eurov.
(3) Ne glede na prvi in drugi odstavek tega
člena, nosilec kmetijskega gospodarstva, ki je za preteklo leto prejel več kot
5.000 eurov neposrednih plačil in upravlja letališča, železniške storitve,
vodne objekte, nepremičninske storitve ali stalna športna in rekreacijska
igrišča, ki so na seznamu nekmetijskih podjetij ali dejavnosti iz prvega
pododstavka drugega odstavka 9. člena Uredbe 1307/2013/EU in so navedeni v
šestem odstavku tega člena, ni upravičen do neposrednih plačil, razen če
dokaže, da njegova kmetijska dejavnost ni nezanemarljiva, s tem, da dokaže, da
njegov letni prihodek iz kmetijske dejavnosti predstavlja najmanj tretjino
njegovih skupnih prihodkov vseh dejavnosti, prejetih v zadnjem obračunskem
letu, za katero so takšni dokazi na voljo. 
(4) Kot dokazilo o prihodkih iz prejšnjega
odstavka se upošteva izkaz poslovnega izida iz letnega poročila oziroma revidiranega
letnega poročila ali izdani računi in druge knjigovodske evidence za
ugotavljanje skupnega letnega prihodka in letnega prihodka iz kmetijske
dejavnosti v zadnjem obračunskem letu.
(5) Prihodki iz kmetijskih dejavnosti,
iz nekmetijskih dejavnosti in skupni prihodki iz tretjega odstavka tega člena
se določijo v skladu z 11. členom Uredbe 639/2014/EU. Znesek neposrednih plačil
za preteklo leto iz tretjega odstavka tega člena se določi v skladu z 12.
členom Uredbe 639/2014/EU. Če
je nosilec kmetijskega gospodarstva enotno podjetje in eno izmed povezanih
podjetij, vključno z nosilcem kmetijskega gospodarstva, upravlja letališče,
železniške storitve, vodne objekte, nepremičninske storitve ali stalna športna
in rekreacijska igrišča iz tretjega odstavka tega člena, se prihodki in znesek
neposrednih plačil iz tega člena določijo za enotno podjetje.
(6) Za letališča, železniške storitve,
vodne objekte, nepremičninske storitve ali stalna športna in rekreacijska
igrišča iz tretjega odstavka tega člena se v skladu s predpisi, ki urejajo
standardno klasifikacijo dejavnosti, uporabljajo klasifikacije, navedene pod:
-       
upravljanje letališč: 51.100 Potniški zračni promet, 51.210 Tovorni
zračni promet, 52.230 Spremljajoče storitvene dejavnosti v zračnem prometu;
-       
upravljanje železniških storitev: 49.100 Železniški potniški promet,
49.200 Železniški tovorni promet;
-       
upravljanje vodnih objektov: 36.000 Zbiranje, prečiščevanje in
distribucija vode;
-       
upravljanje nepremičninske storitve: 68.310 Posredništvo v prometu z
nepremičninami;
-       
upravljanje športnih in rekreacijskih igrišč, razen tistih igrišč, ki se
uporabljajo v zasebne namene: 93.110 Obratovanje športnih objektov, 93.190
Druge športne dejavnosti, 93.210 Dejavnost zabaviščnih parkov, 55.300 Dejavnost
avtokampov, taborov.
7. člen
(zmanjšanje plačil)
(1) Zmanjšanje plačil osnovnega
plačila se izvede na podlagi 5 % stopnje znižanja v skladu s prvim in drugim odstavkom 11. člena
Uredbe 1307/2013/EU, pri čemer se kot plače, povezane s kmetijsko dejavnostjo,
ki se dejansko plačajo in jih nosilec kmetijskega gospodarstva prijavi v
predhodnem koledarskem letu,
vključno z davki in socialnimi prispevki, povezanimi z zaposlitvijo, štejejo
plače, nadomestila plač in povračila stroškov v zvezi z delom, bonitete,
jubilejne nagrade, odpravnine ob upokojitvi in solidarnostne pomoči, regresi za
letni dopust, drugi dohodki iz delovnega razmerja in dohodek za vodenje
enoosebne družbe v skladu z zakonom, ki ureja delovna razmerja, ter prispevki
delodajalca za pokojninsko in invalidsko zavarovanje, prispevki delodajalca za
zdravstvo, prispevki delodajalca za zaposlovanje, prispevki delodajalca za
poškodbe, prispevki delodajalca za starševsko varstvo, prispevki delojemalca za
pokojninsko in invalidsko zavarovanje, prispevki delojemalca za zdravstvo,
prispevki delojemalca za zaposlovanje in prispevki delojemalca za starševsko
varstvo v skladu z zakonom, ki ureja pokojninsko in invalidsko zavarovanje,
zakonom, ki ureja zdravstveno varstvo in zdravstveno zavarovanje, in zakonom,
ki ureja starševsko varstvo in družinske prejemke.
(2) Za izpolnjevanje pogojev iz
drugega odstavka 11. člena Uredbe 1307/2013/EU se kot dokazila upoštevajo
obrazci REK-1.
7.a člen
(povračilo v zvezi s finančno disciplino
za preteklo koledarsko leto)
(1) Višina povračila v zvezi s finančno disciplino za preteklo
koledarsko leto je v skladu s prvim odstavkom 8. člena Uredbe 1307/2013/EU in
petim odstavkom 26. člena Uredbe 1306/2013/EU enaka zmnožku stopnje povrnitve
in vsote neposrednih plačil za tekoče koledarsko leto, do katerih je upravičen
nosilec kmetijskega gospodarstva po uporabi drugega odstavka 6. člena Uredbe
809/2014/EU ter pred uporabo znižanj iz tretjega in četrtega odstavka 6. člena
Uredbe 809/2014/EU, ki je zmanjšana za 2.000 eurov.
(2) Stopnja povrnitve iz prejšnjega
odstavka je razmerje med zneskom povrnitve v zvezi s finančno disciplino za
preteklo leto za Republiko Slovenijo iz izvedbenega akta iz šestega odstavka
26. člena Uredbe 1306/2013/EU in vsoto neposrednih plačil za tekoče koledarsko
leto v Republiki Sloveniji, do katerih so upravičeni nosilci kmetijskih
gospodarstev v skladu s prvim in drugim odstavkom 6. člena Uredbe 809/2014/EU
ter pred znižanjem v skladu s tretjim in četrtim odstavkom 6. člena Uredbe
809/2014/EU, ki je zmanjšana za vsoto neposrednih plačil za tekoče koledarsko
leto v višini do vključno 2.000 eurov, do katerih so upravičeni nosilci
kmetijskih gospodarstev v skladu s prvim in drugim odstavkom 6. člena Uredbe
809/2014/EU ter pred znižanjem v skladu s tretjim in četrtim odstavkom 6. člena
Uredbe 809/2014/EU.
(3) Stopnjo povrnitve iz prvega odstavka tega člena objavi
ministrstvo, pristojno za kmetijstvo, gozdarstvo in prehrano, na svoji spletni
strani http://www.mkgp.gov.si/.
II. SHEMA OSNOVNEGA PLAČILA
8. člen
(letna nacionalna zgornja meja za shemo
osnovnega plačila za model konvergence)
Na letni ravni se višina nacionalne zgornje
meje za shemo osnovnega plačila določi tako, da se od letne nacionalne zgornje
meje, določene v prilogi II Uredbe 1307/2013/EU, odštejejo letne nacionalne
zgornje meje, ki so namenjene za zeleno komponento iz 18. člena te uredbe, za
plačilo za mlade kmete iz 23. člena te uredbe in za sheme proizvodno vezanih
podpor iz 26. člena te uredbe ter prišteje znesek, ki je izračunan na podlagi
0,3 % v skladu z drugim odstavkom 22. člena Uredbe 1307/2013/EU.
8.a člen
(letna nacionalna zgornja meja za shemo
osnovnega plačila za leto 2016 in naslednja leta)
(1) Delež in višina letne nacionalne
zgornje meje za shemo osnovnega plačila se določita v skladu s prvim in drugim
odstavkom 22. člena Uredbe 1307/2013/EU ter zagotovita:
1.     
z linearnim znižanjem ali zvišanjem vrednosti plačilnih pravic v skladu
s petim odstavkom 22. člena Uredbe 1307/2013, kadar:
a)   
se v primerjavi z letom 2015 deleži letnih nacionalnih zgornjih mej za
druge sheme neposrednih plačil spremenijo oziroma
b)   
se uvede nova shema neposrednih plačil oziroma
2.     
z linearnim znižanjem ali zvišanjem vrednosti plačilnih pravic oziroma
nacionalne rezerve v skladu s petim odstavkom 22. člena Uredbe 1307/2013, ko:
a)   
se nacionalna zgornja meja za neposredna plačila za koledarski leti 2021
in 2022 razlikuje od nacionalne zgornje meje za koledarski leti 2019 in 2020
oziroma
b)   
se v primerjavi s tema letoma deleži nacionalnih zgornjih mej za druge
sheme neposrednih plačil spremenijo oziroma
c)   
se uvede nova shema neposrednih plačil.
(2) Odstotek povečanja iz drugega odstavka
22. člena Uredbe 1307/2013/EU je 0,3  % za leti 2016 in 2017, 1,5  % za leto 2018, 3 % za leto 2019 in 2020 ter 1,5 % za leti 2021 in 2022.
9. člen
(dodelitev plačilnih pravic)
V letu 2015 se plačilne pravice dodelijo v
skladu z 10. ali 14. členom te uredbe. Od vključno leta 2016 se plačilne
pravice dodelijo le iz nacionalne rezerve v skladu s 14. členom te uredbe.
10. člen
(dodelitev plačilnih pravic v 2015)
(1) Nosilcu kmetijskega gospodarstva se v
skladu s prvim in osmim odstavkom 24. člena Uredbe 1307/2013/EU dodelijo
plačilne pravice, če poleg pogojev iz prvega, tretjega in četrtega odstavka 6.
člena te uredbe izpolnjuje še enega izmed naslednjih pogojev:
-       
kmetijsko gospodarstvo je bilo za leto 2013 na podlagi zbirne vloge za
plačilne pravice iz sheme enotnega plačila, za dodatno plačilo za ekstenzivno
rejo ženskih govedi oziroma za dodatno plačilo za mleko za gorska višinska in
strma kmetijska gospodarstva iz 17., 24. in 25. člena Uredbe o neposrednih
plačilih v kmetijstvu (Uradni list RS, št. 113/09, 62/10, 4/11, 81/11, 98/11,
80/12, 85/13, 113/13, 78/14 in 92/14) v skladu s predpisom, ki ureja izvedbo
ukrepov kmetijske politike za leto 2013, upravičeno do prejetja plačil, pred znižanjem
ali izključitvijo iz 4. poglavja II. naslova Uredbe Sveta (ES) št. 73/2009 z
dne 19. januarja 2009 o skupnih pravilih za sheme neposrednih podpor za kmete v
okviru skupne kmetijske politike in o uvedbi nekaterih shem podpor za kmete,
spremembi uredb (ES) št. 1290/2005, (ES) št. 247/2006, (ES) št. 378/2007 in
razveljavitvi Uredbe (ES) št. 1782/2003 (UL L št. 30 z dne 31. 1. 2009, str.
16), zadnjič spremenjene z Izvedbeno uredbo Komisije (EU) št. 1069/2014 z dne
10. oktobra 2014 o odstopanju od Uredbe Sveta (ES) št. 73/2009 glede obdobja
obvezne reje za premijo za krave dojilje za leto 2014 v Španiji (UL L št. 295 z
dne 11. 10. 2014 str. 47), (v nadaljnjem besedilu: Uredba 73/2009/ES);
-       
kmetijsko gospodarstvo je na dan 15. maj 2013 obdelovalo vinograde, kar
je razvidno iz RKG na dan 15. maj 2013;
-       
kmetijsko gospodarstvo je v letu 2014 prejelo plačilne pravice iz
nacionalne rezerve v skladu s predpisom, ki ureja neposredna plačila v kmetijstvu,
kar je razvidno iz odločbe za dodelitev plačilnih pravic iz nacionalne rezerve
za leto 2014;
-       
kmetijsko gospodarstvo je na dan 15. maj 2013 pridelovalo, vzrejalo ali
gojilo kmetijske proizvode, vključno z žetvijo, molžo, vzrejo živali in
kmetijsko rejo živali in nikoli ni imelo lastniških ali zakupljenih plačilnih
pravic v skladu s točkama (e) in (f) 2. člena Uredbe Komisije (ES) št.
1120/2009 z dne 29. oktobra 2009 o podrobnih pravilih za izvajanje sheme
enotnega plačila iz III. naslova Uredbe Sveta (ES) št. 73/2009 o skupnih
pravilih za sheme neposrednih podpor za kmete v okviru skupne kmetijske
politike in o uvedbi nekaterih shem podpor za kmete (UL L št. 316 z dne 2. 12.
2009, str. 1), zadnjič spremenjene z Delegirano uredbo Komisije (EU) št. 639/2014
z dne 11. marca 2014 o dopolnitvi Uredbe (EU) št. 1307/2013 Evropskega
parlamenta in Sveta o vzpostavitvi pravil za neposredna plačila kmetom v
podpornih shemah v okviru skupne kmetijske politike ter o spremembi Priloge X k
navedeni uredbi (UL L št. 181 z dne 20. 6. 2014, str. 1);
-       
je pri delnem ali celotnem nakupu oziroma zakupu kmetijskega
gospodarstva pred zadnjim datumom za oddajo zbirne vloge za leto 2015 v skladu
s predpisom, ki ureja izvedbo ukrepov kmetijske politike, sklenil pogodbo, ki
vsebuje pogodbeno določilo o prenosu pravice do dodelitve plačilnih pravic v
skladu z osmim odstavkom 24. člena Uredbe 1307/2013/EU.
(2) Kot dokazila o
izpolnjevanju pogojev iz prejšnjega odstavka se upoštevajo:
1.     
v primeru iz četrte alineje prejšnjega odstavka: 
- 
za pridelavo kmetijskih proizvodov: računi za prodane kmetijske
proizvode, ki so izdani v obdobju od 1. januarja do vključno 15. junija 2013 v
skladu s predpisom, ki ureja davek na dodano vrednost, in predpisom, ki ureja
dohodnino, ter podobna ustrezna preverljiva dokazila,
- 
za rejo govedi: vpis govedi kmetijskega gospodarstva v Centralni
register govedi (v nadaljnjem besedilu: CRG) v obdobju od 1. januarja 2013 do
vključno 15. maja 2013,
- 
za rejo drobnice: vpis drobnice kmetijskega gospodarstva v Centralni
register drobnice in v Register drobnice na gospodarstvu v obdobju od 1.
januarja 2013 do vključno 15. maja 2013 ali
- 
za rejo prašičev: vpis prašičev kmetijskega gospodarstva v Centralni
register prašičev in v Register prašičev na gospodarstvu v obdobju od 1. januarja
2013 do vključno 15. maja 2013;
- 
za trajne nasade, ki niso vinogradi: vpis GERK-ov trajnih nasadov
zadevnega kmetijskega gospodarstva v RKG na dan 15. maj 2013.
2.     
v primeru iz pete alineje prejšnjega odstavka: kupoprodajna pogodba, na
podlagi katere je postal lastnik kmetijskega gospodarstva, ali zakupna pogodba,
ki je vpisana v zemljiško knjigo.
(3) V primeru dedovanja, sprememb
pravnega statusa ali
poimenovanja ter združitev in razdružitev kmetijskih gospodarstev se uporablja 14. člen Uredbe 639/2014/EU,
pri čemer se združitev
kmetijskih gospodarstev šteje za združitev le, če se vsaj eno izmed prvotnih kmetijskih gospodarstev izbriše iz RKG. Kot ustrezna dokazila se upoštevajo:
-       
podatki iz RKG;
-       
v primeru dedovanja ali pričakovanega dedovanja iz prvega odstavka 14.
člena Uredbe 639/2014/EU: sklep o dedovanju oziroma pogodba o izročitvi in
razdelitvi premoženja v skladu s predpisom, ki ureja obligacijska razmerja, za
katero je bil začet postopek vpisa v zemljiško knjigo pred zadnjim datumom za
oddajo vloge za dodelitev plačilnih pravic v skladu s predpisom, ki ureja izvedbo
ukrepov kmetijske politike;
-       
v primeru združitve in razdružitve kmetijskega gospodarstva, ko nosilci
zadevnih kmetijskih gospodarstev niso zakonci ali osebe, ki živijo v
zunajzakonski skupnosti, partnerji v registrirani istospolni partnerski
skupnosti ali v krvnem sorodstvu v ravni vrsti ali stranski vrsti do vštetega
drugega kolena ter v svaštvu v prvem kolenu: kupoprodajna pogodba ali zakupna
pogodba, za katero je bil začet postopek vpisa v zemljiško knjigo pred dnem
oddaje vloge za dodelitev plačilnih pravic;
-       
v primeru sprememb pravnega statusa ali poimenovanja: kopije aktov, na
katerih temelji sprememba pravnega statusa ali poimenovanja.
(4) Število plačilnih pravic je enako
številu hektarjev vseh ugotovljenih upravičenih površin kmetijskega
gospodarstva, določenih v 12. členu te uredbe, ki jih nosilec kmetijskega
gospodarstva prijavi v zbirni vlogi za leto 2015 in so vpisane v RKG na dan, ki
je določen kot zadnji datum za posredovanje sprememb zbirne vloge v skladu s
predpisom, ki ureja izvedbo ukrepov kmetijske politike za tekoče leto.
(5) Ugotovljena upravičena površina
kmetijskega gospodarstva iz prejšnjega odstavka znaša najmanj 1 ha, pri čemer
najmanjša ugotovljena upravičena površina kmetijske parcele znaša vsaj 0,1 ha.
11. člen
(aktiviranje in izplačilo plačilnih
pravic)
(1) V skladu s prvim odstavkom 32.
člena in 33. členom Uredbe 1307/2013/EU nosilec kmetijskega gospodarstva aktivira
plačilne pravice iz 10. in 14. člena te uredbe z ugotovljenimi upravičenimi
površinami iz prvega in drugega odstavka 12. člena te uredbe, če:
-       
izpolnjuje pogoje iz prvega, tretjega in četrtega odstavka 6. člena te
uredbe;
-       
razen v letu 2015 in v letu oddaje vloge za dodelitev plačilnih pravic
iz nacionalne rezerve, ima plačilne pravice, ki jih ima v lasti ali zakupu,
vpisane v registru plačilnih pravic in
-       
izpolnjuje pogoje iz 24. člena Uredbe 639/2014/EU.
(2) Aktiviranje velja za
upravičene površine, ki jih je nosilec kmetijskega gospodarstva prijavil v zbirni
vlogi za tekoče leto in so vpisane v RKG na dan, ki je določen kot zadnji datum
za posredovanje sprememb zbirne vloge v skladu s predpisom, ki ureja izvedbo
ukrepov kmetijske politike za tekoče leto.
(3) Ne glede ne prejšnji odstavek
aktiviranje plačilnih pravic za leto 2020 velja za upravičene površine, ki jih
je nosilec kmetijskega gospodarstva prijavil v zbirni vlogi za leto 2020 in so
vpisane v RKG na dan 10. julij 2020 v skladu z 2. členom Uredbe 2020/501/EU in
s tretjim pododstavkom prvega odstavka 13. člena Uredbe 640/2014/EU.
12. člen
(upravičene površine za dodelitev in
aktiviranje plačilnih pravic)
(1) Upravičena površina za dodelitev plačilnih
pravic iz 10. in 14. člena te uredbe in za aktiviranje plačilnih pravic iz
prejšnjega člena je površina, določena v drugem odstavku 32. člena Uredbe
1307/2013/ES. Pri tem se za namene točke (a) tretjega odstavka 32. člena Uredbe
1307/2013/EU kmetijska površina kmetijskega gospodarstva uporablja predvsem za
kmetijske dejavnosti, če se v obdobju vegetacije uporablja za nekmetijsko
dejavnost za obdobje, ki ni daljše od 30 dni.
(2) Površina iz prejšnjega odstavka,
na kateri se prideluje konoplja oziroma vrtni mak, je upravičena za dodelitev
plačilnih pravic na podlagi 10. in 14. člena te uredbe ter za aktiviranje in
izplačilo plačilnih pravic iz 11. člena, če so izpolnjeni naslednji pogoji:
-       
nosilec kmetijskega gospodarstva je pridobil dovoljenje za gojenje
konoplje oziroma dovoljenje za gojenje vrtnega maka v skladu s predpisom, ki
ureja pogoje za pridobitev dovoljenja za gojenje konoplje oziroma vrtnega maka,
in
-       
so, v skladu z 9. členom Uredbe 639/2014/EU, posejane sorte konoplje
oziroma sorte vrtnega maka, ki so vpisane v Skupni katalog sort poljščin na
podlagi Direktive 2002/53/ES.
13. člen
(vrednost plačilnih pravic in konvergenca)
(1) Za plačilne pravice, ki se
dodelijo v skladu z 10. členom te uredbe, se vrednosti za obdobje 2015–2020
izračunajo v skladu s tem členom.
(2) Nacionalna vrednost na enoto
plačilne pravice za leto 2019 se določi tako, da se zmnožek nacionalne zgornje
meje iz priloge II Uredbe 1307/2013/EU za leto 2019 in odstotka iz tretjega
odstavka tega člena deli s številom vseh plačilnih pravic za leto 2015 v
Republiki Sloveniji iz četrtega odstavka 10. člena te uredbe.
(3) Odstotek iz prejšnjega odstavka se
izračuna tako, da se nacionalna zgornja meja za shemo osnovnega plačila za leto
2015 iz 8. člena te uredbe, ki je zmanjšana za sredstva za nacionalno rezervo
iz prvega odstavka 14. člena te uredbe, deli z nacionalno zgornjo mejo iz priloge
II Uredbe 1307/2013/EU za leto 2015.
(4) Za posameznega nosilca
kmetijskega gospodarstva se začetna vrednost na enoto plačilne pravice, na
podlagi katere se opredeli vrednosti njegovih plačilnih pravic za obdobje
2015–2020, izračuna tako, da se seštevek izplačila plačilnih pravic pred
uporabo znižanj in izključitev iz 4. poglavja II. naslova Uredbe 73/2009/ES in
izplačila dodatnega plačila za ekstenzivno rejo ženskih govedi pred uporabo
znižanj in izključitev iz 4. poglavja II. naslova Uredbe 73/2009/ES, ki jih je
prejelo kmetijsko gospodarstvo za leto 2014 v skladu s 17. in 24. členom Uredbe
o neposrednih plačilih v kmetijstvu (Uradni list RS, št. 113/09, 62/10, 4/11,
81/11, 98/11, 80/12, 85/13, 113/13, 78/14 in 92/14), pomnoži z odstotkom iz
petega odstavka tega člena ter se tako dobljeni zmnožek deli s številom
njegovih plačilnih pravic iz četrtega odstavka 10. člena te uredbe. Ne glede na
prejšnji stavek se kmetijskemu gospodarstvu, ki mu je bil za leto 2014 priznan
primer višje sile ali izjemnih okoliščin, določenih v 31. členu Uredbe
73/2009/ES, podatki za leto 2014 nadomestijo s podatki za leto 2013.
(5) Odstotek iz prejšnjega odstavka se
izračuna tako, da se nacionalna zgornja meja za shemo osnovnega plačila za leto
2015 iz 8. člena te uredbe, ki je zmanjšana za sredstva za nacionalno rezervo
iz prvega odstavka 14. člena te uredbe, deli s seštevkom izplačil za plačilne
pravice in izplačil dodatnega plačila za ekstenzivno rejo ženskih govedi, pred
znižanji in izključitvami iz 4. poglavja II. naslova Uredbe 73/2009/ES, za
leto 2014 v Republiki Sloveniji v skladu s 17. in 24. členom Uredbe o
neposrednih plačilih v kmetijstvu (Uradni list RS, št. 113/09, 62/10, 4/11,
81/11, 98/11, 80/12, 85/13, 113/13, 78/14 in 92/14).
(6) Nosilcem kmetijskih gospodarstev,
katerih začetna vrednost na enoto plačilne pravice iz četrtega odstavka tega
člena je nižja od 90 % nacionalne vrednosti na enoto plačilne pravice za leto
2019 iz drugega odstavka tega člena, se vrednost na enoto plačilne pravice za
leto 2019 izračuna tako, da se poveča začetna vrednost na enoto plačilne pravice
za tretjino razlike med 90 % nacionalne vrednosti na enoto plačilne pravice za
leto 2019 iz drugega odstavka tega člena in začetno vrednostjo na enoto
plačilne pravice iz četrtega odstavka tega člena.
(7) Če vrednost na enoto plačilne
pravice za leto 2019 iz prejšnjega odstavka ne doseže 60 % nacionalne vrednosti
na enoto plačilne pravice v letu 2019, se dodatno poviša na 60 % nacionalne
vrednosti na enoto plačilne pravice v letu 2019 iz drugega odstavka tega člena.
(8) Ena petina vrednosti povečanja iz
šestega odstavka tega člena oziroma ena petina seštevka vrednosti povečanj iz
šestega in sedmega odstavka tega člena, ki se deli s številom plačilnih pravic
iz četrtega odstavka 10. člena, ki so bile dodeljene nosilcem kmetijskih
gospodarstev iz šestega odstavka tega člena, predstavlja letno spremembo
vrednosti na enoto plačilne pravice za nosilce kmetijskih gospodarstev iz
šestega odstavka tega člena.
(9) Za nosilce kmetijskih gospodarstev
iz šestega odstavka tega člena je vrednost na enoto plačilne pravice za
posamezna leta:
-       
za leto 2015: seštevek začetne vrednosti na enoto plačilne pravice iz četrtega
odstavka tega člena in letne spremembe vrednosti iz osmega odstavka tega člena;
-       
za leto 2016: seštevek začetne vrednosti na enoto plačilne pravice iz
četrtega odstavka tega člena in dvakratnika letne spremembe vrednosti iz osmega
odstavka tega člena;
-       
za leto 2017: seštevek začetne vrednosti na enoto plačilne pravice iz
četrtega odstavka tega člena in trikratnika letne spremembe vrednosti iz osmega
odstavka tega člena;
-       
za leto 2018: seštevek začetne vrednosti na enoto plačilne pravice iz
četrtega odstavka tega člena in štirikratnika letne spremembe vrednosti iz
osmega odstavka tega člena;
-       
za leto 2019 in leto 2020: seštevek začetne vrednosti na enoto plačilne
pravice iz četrtega odstavka tega člena in petkratnika letne spremembe
vrednosti iz osmega odstavka tega člena.
(10) Nosilcem kmetijskih gospodarstev,
katerih začetna vrednost na enoto plačilne pravice iz četrtega odstavka tega
člena je višja od nacionalne vrednosti na enoto plačilne pravice v letu 2019 iz
drugega odstavka tega člena, se vrednost na enoto plačilne pravice za leto 2019
izračuna tako, da se od njihove začetne vrednosti na enoto plačilne pravice
odšteje:
-       
znesek znižanja zaradi kritja povečanj vrednosti plačilnih pravic iz
šestega in sedmega odstavka tega člena ter
-       
znesek znižanja zaradi kritja znižanj letnih zgornjih mej za shemo
osnovnega plačila iz 8. člena te uredbe v skladu z drugim pododstavkom osmega
odstavka 25. člena Uredbe 1307/2013/EU.
(11) Seštevek zneskov znižanj iz
prejšnjega odstavka ne presega 30 % začetne vrednosti na enoto plačilne pravice
posameznega nosilca kmetijskega gospodarstva iz četrtega odstavka tega člena.
(12) Znesek znižanja iz prve alineje
desetega odstavka tega člena na nosilca kmetijskega gospodarstva se določi na
podlagi stopnje znižanja, števila njegovih plačilnih pravic iz četrtega
odstavka 10. člena te uredbe, njegove začetne vrednosti na enoto plačilne pravice
iz četrtega odstavka tega člena in faktorja največ 0,3, vendar po odštetju
zneska znižanja nobena plačilna pravica nima vrednosti na enoto, ki bi bila
nižja od nacionalne vrednosti na enoto plačilnih pravic za leto 2019 iz drugega
odstavka tega člena.
(13) Stopnja znižanja iz prejšnjega
odstavka je razmerje med seštevkom vseh zvišanj iz šestega in sedmega odstavka
tega člena v Republiki Sloveniji in seštevkom vseh razlik med začetno
vrednostjo na enoto plačilne pravice od vseh nosilcev kmetijskih gospodarstev
iz desetega odstavka tega člena in nacionalno vrednostjo na enoto plačilnih
pravic za leto 2019 iz drugega odstavka tega člena v Republiki Sloveniji.
(14) Ena petina zneska iz dvanajstega
odstavka tega člena, razdeljena s številom plačilnih pravic iz četrtega
odstavka 10. člena, ki so bile dodeljene nosilcem kmetijskih gospodarstev iz
desetega odstavka tega člena, predstavlja letno spremembo vrednosti na enoto
plačilne pravice za nosilce kmetijskih gospodarstev iz desetega odstavka tega
člena.
(15) Znesek znižanja iz druge alineje
desetega odstavka tega člena se za posamezna leta izračuna na naslednji način:
-       
za leto 2016: Vrednost na enoto plačilne pravice za leto 2016 po
upoštevanju znižanja iz prve alineje desetega odstavka tega člena se množi s stopnjo
znižanja za leto 2016, ki je enaka količniku razlike zgornjih mej za shemo
osnovnega plačila za leto 2015 in za leto 2016 iz 8. člena te uredbe in
seštevka vrednosti na enoto plačilne pravice za leto 2016 vseh plačilnih pravic
vseh nosilcev kmetijskih gospodarstev iz desetega odstavka tega člena po
upoštevanju znižanja iz prve alineje desetega odstavka tega člena;
-       
za leto 2017: Vrednost na enoto plačilne pravice za leto 2017 po
upoštevanju znižanja iz prve alineje desetega odstavka tega člena se množi s
stopnjo znižanja za leto 2017, ki je enaka količniku razlike zgornjih mej za
shemo osnovnega plačila za leto 2016 in za leto 2017 iz 8. člena te uredbe in
seštevka vrednosti na enoto plačilne pravice za leto 2017 vseh plačilnih pravic
vseh nosilcev kmetijskih gospodarstev iz desetega odstavka tega člena po
upoštevanju znižanja iz prve alineje desetega odstavka tega člena;
-       
za leto 2018: Vrednost na enoto plačilne pravice za leto 2018 po
upoštevanju znižanja iz prve alineje desetega odstavka tega člena se množi s
stopnjo znižanja za leto 2018, ki je enaka količniku razlike zgornjih mej za
shemo osnovnega plačila za leto 2017 in za leto 2018 iz 8. člena te uredbe in
seštevka vrednosti na enoto plačilne pravice za leto 2018 vseh plačilnih pravic
vseh nosilcev kmetijskih gospodarstev iz desetega odstavka tega člena po
upoštevanju znižanja iz prve alineje desetega odstavka tega člena;
-       
za leto 2019: Vrednost na enoto plačilne pravice za leto 2019 po
upoštevanju znižanja iz prve alineje desetega odstavka tega člena se množi s
stopnjo znižanja za leto 2019, ki je enaka količniku razlike zgornjih mej za
shemo osnovnega plačila za leto 2018 in za leto 2019 iz 8. člena te uredbe in
seštevka vrednosti na enoto plačilne pravice za leto 2019 vseh plačilnih pravic
vseh nosilcev kmetijskih gospodarstev iz desetega odstavka tega člena po
upoštevanju znižanja iz prve alineje desetega odstavka tega člena;
-       
vrednost na enoto plačilne pravice za leto 2020 je enaka vrednosti na
enoto plačilne pravice za leto 2019.
(16) Nosilcem kmetijskih gospodarstev
iz desetega odstavka tega člena se vrednosti na enoto plačilne pravice za
posamezna leta izračuna na naslednji način:
-       
za leto 2015: od začetne vrednosti na enoto plačilne pravice se odšteje
letna sprememba vrednosti iz štirinajstega odstavka tega člena;
-       
za leto 2016: od začetne vrednosti na enoto plačilne pravice se
odštejeta dvakratnik letne spremembe vrednosti iz štirinajstega odstavka tega
člena in zmnožek iz prve alineje petnajstega odstavka tega člena;
-       
za leto 2017: od začetne vrednosti na enoto plačilne pravice se odštejejo
trikratnik letne spremembe vrednosti iz štirinajstega odstavka tega člena ter
zmnožka iz prve in druge alineje petnajstega odstavka tega člena;
-       
za leto 2018: od začetne vrednosti na enoto plačilne pravice se odštejejo
štirikratnik letne spremembe vrednosti iz štirinajstega odstavka tega člena ter
zmnožki iz prve, druge in tretje alineje petnajstega odstavka tega člena;
-       
za leto 2019 in leto 2020: od začetne vrednosti na enoto plačilne
pravice se odštejejo petkratnik letne spremembe vrednosti iz štirinajstega
odstavka tega člena ter zmnožki iz prve, druge, tretje in četrte alineje
petnajstega odstavka tega člena.
(17) Pri nosilcih kmetijskih
gospodarstev, katerih začetna vrednost na enoto plačilne pravice iz četrtega
odstavka tega člena znaša od vključno 100 % do vključno 90 % nacionalne
vrednosti na enoto plačilne pravice za leto 2019 iz drugega odstavka tega
člena, je vrednost na enoto plačilne pravice za leto 2015, 2016, 2017, 2018, 2019
in 2020 enaka začetni vrednosti na enoto plačilne pravice iz četrtega odstavka
tega člena.
(18) Za določitev vrednosti plačilnih
pravic v primeru dedovanja kmetijskih gospodarstev se uporabi 6. člen Uredbe
641/2014/EU.
(19) Vrednost plačilnih pravic, izračunana
v skladu s tem členom, se v skladu s petim odstavkom 22. člena in s tretjim
pododstavkom točke (b) enajstega odstavka 25. člena Uredbe 1307/2013/EU ohrani
tudi za koledarski leti 2021 in 2022.
14. člen
(nacionalna rezerva)
(1) V letu 2015 se za vzpostavitev
nacionalne rezerve nameni 1,85 % nacionalne zgornje meje za shemo osnovnega
plačila iz 8. člena te uredbe.
(2) Nacionalna rezerva se v skladu s
šestim, devetim in enajstim odstavkom 30. člena Uredbe 1307/2013/EU uporabi za:
-       
dodelitev plačilnih pravic nosilcem kmetijskega gospodarstva, ki
izpolnjujejo pogoje za mlade kmete iz 24. člena te uredbe;
-       
dodelitev plačilnih pravic nosilcem kmetijskega gospodarstva, ki
začenjajo opravljati kmetijsko dejavnost;
-       
dodelitve plačilnih pravic ali povečanje vrednosti plačilnih pravic
nosilcem kmetijskega gospodarstva, katerim so bile pritožbe iz preteklih let,
ki vplivajo na število ali vrednost plačilnih pravic, ugodene.
(3) V skladu s točko (b) enajstega
odstavka 30. člena Uredbe 1307/2013/EU se za nosilca kmetijskega gospodarstva,
ki začenja opravljati kmetijsko dejavnost, iz druge alineje prejšnjega odstavka
štejejo fizične ali pravne osebe, ki v obdobju petih let pred začetkom opravljanja
kmetijske dejavnosti niso opravljale nobene kmetijske dejavnosti v svojem imenu
in na lastno odgovornost ali niso imele kontrole pravne osebe, ki opravlja
kmetijsko dejavnost. V primeru pravne osebe fizična oseba ali osebe, ki imajo
kontrolo pravne osebe, v obdobju petih let pred začetkom izvajanja kmetijske
dejavnosti, ki jo opravlja pravna oseba, ne sme opravljati nobene kmetijske
dejavnosti v svojem imenu in na lastno odgovornost oziroma ne sme imeti
kontrole pravne osebe, ki opravlja kmetijsko dejavnost. V skladu s četrtim
odstavkom 28. člena Uredbe 639/2014/EU se kot nosilci kmetijskih gospodarstev, ki
začenjajo opravljati svojo kmetijsko dejavnost, štejejo samo tisti nosilci
kmetijskih gospodarstev, ki so svojo kmetijsko dejavnost začeli opravljati v
koledarskem letu 2013 ali v katerem koli letu po tem letu ter vložijo vlogo za
dodelitev plačilnih pravic iz nacionalne rezerve najpozneje dve leti po
koledarskem letu, v katerem so začeli opravljati kmetijsko dejavnost.
(4) Za namen prejšnjega odstavka se
kot začetek opravljanja kmetijske dejavnosti šteje vpis v RKG, razen če je kmetijsko gospodarstvo organizirano v obliki kmetije in
je eden izmed prejšnjih nosilcev že prejel plačilne pravice iz nacionalne
rezerve v skladu s tem členom. V tem primeru se ne šteje, da zdajšnji nosilec
začenja opravljati kmetijsko dejavnost.
(5) Če so na voljo sredstva, se poleg
namenov iz drugega odstavka tega člena nacionalna rezerva uporabi tudi za
naslednje namene po naslednjem vrstnem redu:
-       
za dodelitev plačilnih pravic nosilcu kmetijskega gospodarstva, ki v
letu 2015 zaradi višje sile ali izjemnih okoliščin ni vložil vloge za dodelitev
plačilnih pravic do predpisanega datuma iz predpisa, ki ureja izvedbo ukrepov
kmetijske politike za tekoče leto;
-       
za kritje letnih potreb za shemo plačila za mlade kmete in shemo za male
kmete iz te uredbe;
-       
za linearno povečevanje vrednosti plačilnih pravic, če je obseg
nacionalne rezerve večji od 0,5 % letne nacionalne zgornje meje za shemo
osnovnega plačila.
(6) Nosilec kmetijskega gospodarstva
je upravičen do dodelitve plačilnih pravic iz nacionalne rezerve, če:
-       
vloži vlogo za dodelitev plačilnih pravic iz nacionalne rezerve do
datuma za oddajo zbirne vloge v skladu s predpisom, ki ureja izvedbo ukrepov
kmetijske politike za tekoče leto;
-       
so upravičene površine prijavljene v vlogi za dodelitev plačilnih pravic
iz nacionalne rezerve in vpisane v RKG na zadevnem kmetijskem gospodarstvu na
dan, ki je kot zadnji datum za posredovanje sprememb zbirne vloge predpisan v
predpisu, ki ureja izvedbo ukrepov kmetijske politike za tekoče leto;
-       
ugotovljena upravičena površina njegovega kmetijskega gospodarstva znaša
najmanj 1 ha, pri čemer najmanjša ugotovljena površina kmetijske parcele
znaša vsaj 0,1 ha, in
-       
izpolnjuje pogoje iz prvega, tretjega in četrtega odstavka 6. člena te
uredbe.
(7) Vrednost plačilnih pravic,
dodeljenih nosilcem kmetijskega gospodarstva iz prve in druge alineje drugega
odstavka tega člena, je enaka nacionalni povprečni vrednosti plačilnih pravic v
letu dodelitve, ki se določi v skladu z osmim odstavkom 30. člena Uredbe
1307/2013/EU.
(8) Vrednost plačilnih pravic,
dodeljenih nosilcu kmetijskega gospodarstva iz tretje alineje drugega odstavka
ali prve alineje petega odstavka tega člena, se izračuna v skladu s 13. členom
te uredbe.
(9) Za vloge za dodelitev plačilnih pravic iz nacionalne
rezerve za leto 2015 je število plačilnih pravic enako številu hektarjev vseh
ugotovljenih upravičenih površin kmetijskega gospodarstva, določenih v 12.
členu te uredbe, ki jih nosilec kmetijskega gospodarstva prijavi v vlogi in so
vpisane v RKG na dan, ki je določen kot zadnji datum za posredovanje sprememb
zbirne vloge v skladu s predpisom, ki ureja izvedbo ukrepov kmetijske politike
za tekoče leto.
(10) Za vloge za dodelitev plačilnih pravic iz nacionalne
rezerve na podlagi prve in druge alineje drugega odstavka tega člena za leto
2016 ali za nadaljnja leta, se število plačilnih pravic določi v skladu s prvim
in drugim odstavkom 28. člena Uredbe 639/2014/EU.
(11) Za vloge za dodelitev plačilnih pravic iz nacionalne
rezerve na podlagi prve alineje petega odstavka tega člena za leto 2016 ali
nadaljnja leta je število plačilnih pravic enako številu hektarjev vseh
ugotovljenih upravičenih površin, določenih v 12. členu te uredbe, ki jih
nosilec kmetijskega gospodarstva prijavi v zbirni vlogi v skladu s predpisom,
ki ureja izvedbo ukrepov kmetijske politike za tekoče leto, in so vpisane v RKG
na dan, ki je določen kot zadnji datum za posredovanje sprememb zbirne vloge v
skladu s predpisom, ki ureja izvedbo ukrepov kmetijske politike za tekoče leto.
15. člen
(polnjenje nacionalne rezerve)
(1) Nacionalna rezerva se polni v
skladu s točkami (a), (b), (c), (e), (f) in (g) 31. člena Uredbe 1307/2013/EU.
(2) Število plačilnih pravic, ki jih
nosilec kmetijskega gospodarstva ni aktiviral v dveh zaporednih letih, se izdvoji
v nacionalno rezervo na dan, ki sledi zadnjemu dnevu za oddajo vlog za
aktivacijo plačilnih pravic tekočega leta na podlagi točke (b) prvega odstavka
31. člena Uredbe (EU) št. 1307/2013, razen kadar je aktiviranje preprečila
višja sila ali izjemne okoliščine. V nacionalno rezervo se izdvojijo plačilne
pravice z najnižjo vrednostjo. Če ima nosilec kmetijskega gospodarstva lastne
in zakupljene plačilne pravice z enako vrednostjo, se mu lastne in zakupljene
plačilne pravice z enako vrednostjo izdvojijo v nacionalno rezervo sorazmerno.
16. člen
(prenos plačilnih pravic)
(1) Plačilne pravice se prenašajo v skladu
s prvim odstavkom 34. člena Uredbe 1307/2013/EU, prvim odstavkom 25. člena
Uredbe 639/2014/EU in 8. členom Uredbe 641/2014/EU.
(2) Prenos plačilnih pravic se prijavi od
1. junija prejšnjega leta do 28. februarja tekočega leta za tekoče leto. Vlagatelj vloge za prenos plačilnih
pravic iz priloge 1, ki je sestavni del te uredbe, je fizična oseba, pravna
oseba, agrarna skupnost ali pašna skupnost, ki je lastnik in imetnik plačilnih
pravic ter prenaša plačilne pravice (v nadaljnjem besedilu: prenosnik) na
nosilca kmetijskega gospodarstva (v nadaljnjem besedilu: prevzemnik). Prenosnik
pošlje vlogo za prenos plačilnih pravic v fizični obliki agenciji na naslov
Agencija Republike Slovenije za kmetijske trge in razvoj podeželja, Dunajska
160, Ljubljana, prek ponudnika poštnih storitev oziroma jo vloži v vložišču
agencije.
(3) Če nosilec kmetijskega gospodarstva v
RKG izvede spremembo nosilca kmetijskega gospodarstva v roku za vložitev zbirne
vloge, določenem v predpisu, ki ureja izvedbo ukrepov kmetijske politike za
tekoče leto, ali v roku za pozno predložitev vloge v skladu s 13. in 14. členom
Uredbe 640/2014/EU ter prenos plačilnih pravic med prenosnikom in prevzemnikom
ni bil opravljen v roku iz prejšnjega odstavka, novi nosilec kmetijskega
gospodarstva v tekočem letu teh plačilnih pravic ne more aktivirati.
(4) Ob spremembi nosilca kmetijskega
gospodarstva v roku za vložitev zbirne vloge, določenem v predpisu, ki ureja
izvedbo ukrepov kmetijske politike za tekoče leto, ali v roku za pozno
predložitev vloge v skladu s 13. in 14. členom Uredbe 640/2014/EU, mora novi
nosilec kmetijskega gospodarstva oddati zbirno vlogo, da je lahko upravičen do
shem proizvodno vezanih podpor ter v primeru mladega kmeta in kmeta začetnika
do plačilnih pravic iz nacionalne rezerve.
(5) V skladu s tretjim odstavkom 64. člena
Uredbe 1307/2013/EU sta prenos plačilnih pravic na prevzemnika in nadaljnje
uveljavljanje sheme za male kmete dovoljena le, kadar prevzemnik pošlje
agenciji eno od naslednjih dokazil v zvezi s prenosom plačilnih pravic:
1.     
sklep o dedovanju,
2.     
pogodbo o izročitvi in razdelitvi premoženja,
3.     
pogodbo o dosmrtnem preživljanju,
4.     
pogodbo o preužitku,
5.     
darilno pogodbo.
(6) Prenos
plačilnih pravic se odobri z odločbo, ki jo izda agencija.
(7) Vlogo za
prenos plačilnih pravic iz drugega odstavka tega člena objavi ministrstvo,
pristojno za kmetijstvo, gozdarstvo in prehrano, na svoji spletni strani http://www.mkgp.gov.si.
III. PLAČILO ZA ZELENO KOMPONENTO
1. Splošno
17. člen
(zelena komponenta)
(1) Nosilec kmetijskega gospodarstva,
ki je upravičen do plačila na podlagi sheme osnovnega plačila, mora na vseh
svojih upravičenih površinah izvajati kmetijske prakse iz naslova zelene
komponente v skladu s pogoji tega poglavja.
(2) Ne glede na določbo prejšnjega
odstavka, se za nosilca kmetijskega gospodarstva, ki ima celotno kmetijsko
gospodarstvo vključeno v kontrolo ekološkega kmetovanja v skladu s prvim
odstavkom 29. člena Uredbe 834/2007/EU, šteje, da izpolnjuje pogoje iz tega
poglavja.
(3) Če kmetijsko gospodarstvo iz
prejšnjega odstavka ni v celoti vključeno v kontrolo ekološkega kmetovanja,
mora nosilec kmetijskega gospodarstva za tiste kmetijske površine, ki niso
vključene v ekološko pridelavo, izpolnjevati pogoje, določene v tem poglavju.
18. člen
(nacionalna zgornja meja za plačilo za
zeleno komponento)
V skladu s 47. členom Uredbe 1307/2013/EU
se za plačila za kmetijske prakse iz naslova zelene komponente nameni 30 %
letne nacionalne zgornje meje iz priloge II Uredbe 1307/2013/EU.
19. člen
(plačilo za zeleno komponento)
Plačilo za zeleno komponento se nosilcu
kmetijskega gospodarstva za tekoče leto izračuna tako, da se skupna vrednost
plačilnih pravic, ki jih je za tekoče leto aktiviral, množi z odstotkom, ki se
za tekoče leto izračuna tako, da se letna nacionalna zgornja meja za zeleno
komponento iz prejšnjega člena deli s skupno vrednostjo vseh aktiviranih
plačilnih pravic v Republiki Sloveniji za tekoče leto.
2. Kmetijske prakse iz naslova zelene
komponente
20. člen
(diverzifikacija kmetijskih rastlin)
(1) Diverzifikacija kmetijskih rastlin
se izvaja v skladu s 44. členom Uredbe 1307/2013/EU.
(2) Na podlagi drugega pododstavka
prvega odstavka 40. člena Uredbe 639/2014/EU mora nosilec kmetijskega
gospodarstva izpolnjevati diverzifikacijo kmetijskih rastlin v obdobju od
7. maja do 31. julija tekočega leta.
(3) Najmanjša površina ornega
zemljišča, ki se upošteva pri doseganju pragov in deležev iz 44. člena Uredbe
1307/2013/EU, je 0,01 ha.
(4) Nosilec kmetijskega gospodarstva, ki
uveljavlja podporo za zelenjadnice za kmetijsko rastlino, ki ne šteje kot
glavni posevek, določen s predpisom, ki ureja izvedbo ukrepov kmetijske
politike za tekoče leto, mora v zbirni vlogi, vloženi v skladu s predpisom, ki
ureja izvedbo ukrepov kmetijske politike za tekoče leto, navesti kmetijsko
rastlino, ki šteje kot glavni posevek. Ta kmetijska rastlina se upošteva pri
izpolnitvi obveznosti za diverzifikacijo kmetijskih rastlin.
(5) V skladu s prvim odstavkom 1. člena
Izvedbenega sklepa Komisije 2022/484/EU se za zbirno vlogo za leto 2022, iz
uredbe, ki ureja izvedbo ukrepov kmetijske politike za leto 2022, zemljišče v
prahi šteje za različno kmetijsko rastlino, čeprav je bilo uporabljeno za pašo,
požeto za namene kmetijske proizvodnje ali je bilo obdelano.
21. člen
(okoljsko občutljivo trajno travinje na
ravni kmetijskega gospodarstva)
(1) Za namen prvega odstavka 45. člena
Uredbe 1307/2013/ EU se za okoljsko občutljivo trajno travinje šteje GERK z
rabo 1300 – trajni travnik, GERK z rabo 1320 – travinje z razpršenimi
neupravičenimi značilnostmi in GERK z rabo 1222 – ekstenzivni sadovnjak, če je
zatravljen in visokodebeln v skladu s pravilnikom, ki ureja register kmetijskih
gospodarstev. Navedeni GERK-i morajo izpolnjevati naslednje pogoje:
-       
ležijo na območju Natura 2000, kjer se hkrati pojavljata vsaj dve vrsti
oziroma habitatna tipa z oceno slabega stanja ohranjenosti, in
-       
ležijo na območjih, kjer je kot varstveni cilj zastavljeno povečanje
površin travnikov v skladu s Programom upravljanja območij Natura 2000 za
obdobje 2014–2020.
(2) Območja okoljsko občutljivega trajnega travinja iz
prejšnjega odstavka so območja, ki so grafično prikazana v prilogi 2, ki je
sestavni del te uredbe.
(3) Za okoljsko občutljivo trajno travinje iz prvega odstavka
tega člena se štejejo površine, ki izpolnjujejo enega izmed naslednjih pogojev:
-       
na datum, ki se za stanje podatkov iz RKG uporabi za leto 2015 na
vnaprej pripravljenih obrazcih v skladu s predpisom, ki ureja izvedbo ukrepov
kmetijske politike, so trajno travinje glede na razpoložljive ortofote in
razpoložljive podatke RKG, z vsaj 50 % površine ležijo na območju iz prejšnjega
odstavka ter so prijavljene in ugotovljene kot GERK katerekoli vrste kmetijske
rabe v skladu s predpisom, ki ureja izvedbo ukrepov kmetijske politike za leto
2015;
-       
na datum, ki se za stanje podatkov iz RKG uporabi za leto 2015 na
vnaprej pripravljenih obrazcih v skladu s predpisom, ki ureja izvedbo ukrepov
kmetijske politike, niso prijavljene v RKG, z vsaj 50 % površine ležijo na
območju iz prejšnjega odstavka ter so kot trajno travinje prijavljene in
ugotovljene v skladu s predpisom, ki ureja izvedbo ukrepov kmetijske politike
za leto 2015;
-       
so prvič prijavljene in ugotovljene kot trajno travinje v skladu s
predpisom, ki ureja izvedbo ukrepov kmetijske politike za leto 2016 ali za
nadaljnje leto;
-       
kot GERK ali del GERK-a z rabo 1100 – njiva, 1161 – hmeljišče v prameni
ali 1131 – začasno travinje, na katerem se pridelujejo trave ali druge zelene
krmne rastline, so prijavljene in ugotovljene v skladu s predpisom, ki ureja
izvedbo ukrepov kmetijske politike za tekoče leto in za preteklih pet let.
(4) Območja okoljsko občutljivega trajnega travinja iz
drugega odstavka tega člena in površine okoljsko občutljivega trajnega travinja
iz prejšnjega odstavka so razvidne v javnem pregledovalniku grafičnih podatkov
MKGP dostopnem na spletni strani MKGP. 
(5) Okoljsko občutljivo trajno travinje iz tretjega odstavka
tega člena se lahko med dvema zaporednima letoma spremeni v mejah tolerance iz
predpisa, ki ureja izvedbo ukrepov kmetijske politike za
tekoče leto.
(6) Če je za tekoče leto z upravnimi pregledi ali s pregledi
na kraju samem v skladu s predpisom, ki ureja izvedbo ukrepov kmetijske
politike, ugotovljeno, da je nosilec kmetijskega gospodarstva spremenil ali
zoral okoljsko občutljivo trajno travinje iz prvega odstavka tega člena, mora
najpozneje do oddaje zbirne vloge v skladu s predpisom, ki ureja izvedbo
ukrepov kmetijske politike za naslednje leto, te površine ponovno spremeniti v
trajno travinje z eno izmed vrst rab GERK iz prvega odstavka tega člena.
(7) Ne glede na drugi in tretji odstavek tega člena se
površin, določenih kot okoljsko občutljivo trajno travinje, ne šteje za
okoljsko občutljivo trajno travinje, če gre za površine, ki:
-       
so v zbirni vlogi za leto 2015 prijavljene kot GERK z rabo 1211 –
vinograd, zasajen v vinskem letu 2014/2015, in za katere je bilo pred oddajo
zbirne vloge za leto 2015 izdano dovoljenje za obnovo vinograda v skladu s
predpisom, ki ureja register pridelovalcev grozdja in vina;
-       
so v zbirni vlogi za leto 2015 prijavljene kot trajni nasad, in sicer
kot GERK z rabo 1160 – hmeljišče, 1180 – trajne rastline na njivskih površinah,
1192 – rastlinjak s sadnimi rastlinami, razen za pridelavo jagod, 1212 –
matičnjak, 1221 – intenzivni sadovnjak oziroma 1230 – oljčnik, ki je zasajen
pred zadnjim rokom za oddajo zbirne vloge za leto 2015;
-       
jim je bilo pred datumom, ki je kot zadnji datum za posredovanje
sprememb zbirne vloge določen s predpisom, ki ureja izvedbo ukrepov kmetijske
politike za leto 2015, izdano dovoljenje za obnovo vinograda v skladu s
predpisom, ki ureja register pridelovalcev grozdja in vina.
(8) Kot dokazila o izpolnjevanju pogojev iz druge alineje
prejšnjega odstavka se upoštevajo računi za stroške postavitve trajnega nasada,
ki so bili izdani pred datumom iz prve alineje tretjega odstavka tega člena, z
dokazilom o njihovem plačilu in izjava svetovalca, zaposlenega v javni službi
za kmetijsko svetovanje, o načrtih za postavitev trajnega nasada.
22. člen
(površine z ekološkim pomenom)
(1) Zagotavljanje površin z ekološkim
pomenom se izvaja v skladu s prvim, tretjim in četrtim odstavkom 46. člena
Uredbe 1307/2013/EU ter
drugim in devetim do desetim c odstavkom 45. člena Uredbe 639/2014/EU.
(2) Kot površina z ekološkim pomenom
se šteje:
-       
zemljišče v prahi, kar pomeni, da na tej površini ni kmetijske
proizvodnje vsaj v času od 1. januarja do 31. julija tekočega leta;
-       
površina s kmetijskimi rastlinami, ki vežejo dušik, ali z mešanicami kmetijskih
rastlin, ki vežejo dušik, in drugih kmetijskih rastlin. Kmetijske rastline, ki
vežejo dušik, so: lucerna, detelje, krmni bob, bob, soja, grašica, volčji bob,
grahor ali krmni grah. Mešanice kmetijskih rastlin, ki vežejo dušik, in drugih
kmetijskih rastlin (v nadaljnjem besedilu: mešanice) so mešanice krmnega graha
in jarega ječmena, mešanice krmnega graha in ovsa, deteljno travne mešanice ali
mešanice detelj, lucerne in trav, pri katerih je kmetijskih rastlin, ki vežejo
dušik, več kot 50 odstotkov vzniklih rastlin. Kmetijske rastline, ki vežejo
dušik, ali mešanice morajo biti prisotne na ornem zemljišču od 7. maja do
tehnološke zrelosti oziroma do 30. septembra tekočega leta;
-       
površina pod naknadnimi posevki ali podsevkom. Kot naknadni posevek se
šteje mešanica vsaj dveh naslednjih kmetijskih rastlin: bela gorjušica,
facelija, aleksandrijska detelja, perzijska detelja, mnogocvetna ljuljka,
inkarnatka, krmna repica, krmna ogrščica, oljna redkev, oves, krmni radič,
proso, ajda, rjava gorjušica, lan in grašica. Podsevek je podsevek trave ali
stročnic med glavno kmetijsko rastlino. Kot stročnice za podsevek se štejejo
detelje, navadna nokota, inkarnatka, krmni grah in deteljno travna mešanica.
Površine pod naknadnimi posevki ali podsevkom je treba vzdrževati od 15.
avgusta do 16. oktobra tekočega leta;
-       
zemljišče v prahi za medonosne rastline, kar pomeni, da je vsaj od 1.
maja do 31. oktobra tekočega leta prisotna facelija ali ajda oziroma je vsaj od
15. aprila do 15. oktobra tekočega leta prisotna sončnica, lan, bela gorjušica
ali oljna redkev. Prisotna je lahko mešanica medonosnih rastlin ali mešanica
medonosne rastline ali medonosnih rastlin in drugih kmetijskih rastlin, če je
medonosne rastline ali medonosnih rastlin več kot 50 % vzniklih rastlin in če
se upošteva obdobje iz te alineje za tisto medonosno rastlino, ki je v mešanici
v največjem deležu. V obdobju iz te alineje ni dovoljeno spravilo medonosne
rastline ali medonosnih rastlin. Mulčenje ali košnja brez spravila je dovoljena
le, če se nato zagotovi ponovna prisotnost medonosne rastline ali medonosnih
rastlin.
(3) Pri izračunu površin z ekološkim
pomenom iz prejšnjega odstavka se uporabi utežni faktor v skladu s tretjim
odstavkom 46. člena in prilogo X Uredbe 1307/2013/EU.
(4) Najmanjša površina ornega
zemljišča, ki se upošteva pri doseganju pragov in deleža iz prvega odstavka 46.
člena Uredbe 1307/2013/EU, je 0,01 ha.
(5) Naknadne posevke in podsevke iz tretje alineje drugega
odstavka tega člena lahko nosilec kmetijskega gospodarstva zagotovi na lokaciji,
ki se razlikuje od lokacije, navedene v zbirni vlogi za tekoče leto.
(6) Uporaba fitofarmacevtskih sredstev je
na površinah z ekološkim pomenom prepovedana v skladu z desetim b odstavkom 45.
člena Uredbe 639/2014/EU. V zvezi s prepovedjo uporabe fitofarmacevtskih
sredstev se s pregledi na kraju samem preverja:
1.     
dejansko stanje ornih površin, ki jih je nosilec prijavil kot površine z
ekološkim pomenom na zbirni vlogi za tekoče leto;
2.     
podatke o uporabi fitofarmacevtskih sredstev, ki jih vodi nosilec kmetijskega
gospodarstva v skladu s predpisom o integriranem varstvu rastlin pred
škodljivimi organizmi;
3.     
račune, s katerih mora biti razviden nakup semena oziroma sadik;
4.     
deklaracije uporabljenega semena oziroma sadik;
5.     
kopije deklaracij za seme oziroma sadike, ki so pridobljene od drugega
KMG.
(7) Ne glede na prvo alinejo drugega odstavka
tega člena se v skladu s prvim pododstavkom drugega odstavka 1. člena
Izvedbenega sklepa Komisije 2022/484/EU za zbirno vlogo za leto 2022, iz
uredbe, ki ureja izvedbo ukrepov kmetijske politike za leto 2022, zemljišče v
prahi šteje za površino z ekološkim pomenom, čeprav je bilo uporabljeno za
pašo, požeto za namene kmetijske proizvodnje ali je bilo obdelano. Uporablja se utežni faktor, določen za
zemljišče v prahi iz priloge X Uredbe 1307/2013/EU.
(8) Ne glede na šesti odstavek tega člena
je v skladu z drugim pododstavkom drugega odstavka 1. člena Izvedbenega sklepa
Komisije 2022/484/EU na površinah iz prejšnjega odstavka, če so bila
uporabljena za pašo, požeta za namene kmetijske proizvodnje ali so bila
obdelana v letu 2022, dovoljena uporaba fitofarmacevtskih sredstev.
IV. PLAČILO ZA MLADE KMETE
23. člen
(nacionalna zgornja meja za shemo plačila
za mlade kmete)
V skladu z 51. členom Uredbe 1307/2013/EU se za plačilo za
mlade kmete nameni za leto 2015 1 % nacionalne letne zgornje meje iz priloge II
Uredbe 1307/2013/EU za leto 2016 do leta 2021 do 1,5 % nacionalne letne zgornje meje iz
priloge II Uredbe 1307/2013/EU ter za leto 2022 do 1,2
% nacionalne letne zgornje meje iz priloge II
Uredbe 1307/2013/EU.
24. člen
(mladi kmetje)
(1) Če je kmetijsko gospodarstvo
organizirano v obliki samostojnega podjetnika posameznika ali v obliki fizične
osebe, ki nima stalnega prebivališča v Republiki Sloveniji in je vpisana v
centralni register prebivalstva, se kot prva vzpostavitev kmetijskega
gospodarstva iz točke (a) drugega odstavka 50. člena Uredbe 1307/2013/EU šteje
prvi vpis fizične osebe, ki je samostojni podjetnik posameznik, ali fizične
osebe, ki nima stalnega prebivališča v Republiki Sloveniji in je vpisana v
centralni register prebivalstva, kot nosilca kmetijskega gospodarstva v RKG.
(2) Če je nosilec kmetijskega
gospodarstva pravna oseba, veljajo za mladega kmeta določbe 49. člena
Uredbe 639/2014/EU, razen prvega a odstavka 49. člena Uredbe 639/2014/EU.
(3) Kot
dokazilo za izpolnjevanje pogojev iz prejšnjega odstavka se štejejo statut pri
delniški družbi oziroma družbena pogodba pri družbi z neomejeno odgovornostjo,
družbi z omejeno odgovornostjo, komanditni delniški družbi in dvojni družbi
oziroma drugi ustanovitveni akti pri drugih pravnorganizacijskih oblikah.
(4) Če je kmetijsko gospodarstvo
organizirano v obliki kmetije, se za plačilo za mladega kmeta uporabljajo
določbe 49. in 50. člena Uredbe 639/2014/EU, razen prvega (a) odstavka 49.
člena Uredbe 639/2014/EU. Kot prva vzpostavitev kmetijskega gospodarstva iz
točke (a) drugega odstavka 50. člena Uredbe 1307/2013/EU se šteje prvi vpis
fizične osebe kot nosilca kmetije v RKG, ki v skladu s točko (b) prvega
pododstavka prvega odstavka 49. člena Uredbe 639/2014/EU nad kmetijo izvaja
učinkovit in dolgotrajni nadzor v smislu odločitev, povezanih z upravljanjem,
ugodnostmi in finančnimi tveganji.
(5) Šteje se, da nosilec kmetije izvaja
učinkovit in dolgotrajni nadzor nad kmetijo iz prejšnjega odstavka, če:
-       
je odgovoren za izvajanje kmetijske dejavnosti na kmetiji in sprejema
odločitve, povezane z upravljanjem oziroma vodenjem kmetije,
-       
je nosilec kmetije do najmanj 30. maja leta, ki sledi letu, za katero je
vložil vlogo za izplačilo plačila za mlade kmete,
-       
ima v skladu z zakonom, ki ureja kmetijstvo, za kmetijske površine
kmetijskega gospodarstva, ki so vpisane v RKG, pravico do uporabe kot lastnik
ali zakupnik ali ima za uporabo kmetijskih zemljišč soglasje lastnika zemljišč,
če je nosilec pravic, obveznosti in sankcij, ki se nanašajo na sheme neposrednih
plačil, in če se sredstva iz naslova neposrednih plačil nakazujejo le na njegov
transakcijski račun.
(6) Kot dokazila o izpolnjevanju pogojev iz
prejšnjega odstavka se upoštevajo:
1.     
v primeru iz prve alineje prejšnjega odstavka: izpolnjen obrazec »Izjava
o odgovornosti in upravljanju kmetije« iz priloge 3, ki je sestavni del te
uredbe (v nadaljnjem besedilu: izjava), ki jo izpolnijo in podpišejo nosilec
kmetije in polnoletni člani kmetije, ki so vpisani v RKG na dan vložitve zbirne
vloge za tekoče leto in jo posredujejo agenciji v skladu s predpisom, ki ureja
izvedbo ukrepov kmetijske politike. Ne glede na prejšnji stavek izjave ni treba
posredovati, če ne gre za prvo vzpostavitev kmetijskega gospodarstva ali če ni
sprememb pri članih kmetije, vpisanih v RKG na dan vložitve zbirne vloge za
tekoče leto, v primerjavi s stanjem v RKG na dan vložitve zbirne vloge za leto,
ko je bila posredovana zadnja izjava;
2.     
v primeru iz druge alineje prejšnjega odstavka: vpis v RKG;
3.     
v primeru iz tretje alineje prejšnjega odstavka: podatki iz RKG.
(7) Ne glede na prvo alinejo petega odstavka
tega člena se šteje, da je nosilec kmetije odgovoren za izvajanje kmetijske
dejavnosti na kmetiji in sprejema odločitve, povezane z upravljanjem oziroma
vodenjem kmetije, če izpolnjuje enega izmed naslednjih pogojev:
-       
če je upravičen do sredstev v skladu s predpisom, ki ureja izvajanje
podukrepa pomoč za zagon dejavnosti za mlade kmete;
-       
če za tekoče leto za primarno kmetijsko proizvodnjo vodi na svoje ime
knjigovodstvo za davčne namene.
(8) Ne glede na četrti odstavek tega člena
nosilec kmetije ni upravičen do plačila za mlade kmete, če je eden izmed
prejšnjih nosilcev kmetije že prejel plačilo za mlade kmete.
25. člen
(plačilo za mlade kmete)
Plačilo za mlade kmete se izračuna v skladu
z osmim in devetim odstavkom 50. člena Uredbe 1307/2013/EU, pri čemer se
upošteva največ 90 aktiviranih plačilnih pravic in se dodeli v skladu s petim odstavkom 50. člena Uredbe
1307/2013/EU.
V. SHEME PROIZVODNO VEZANIH PODPOR
1. Splošno
26. člen
(nacionalna zgornja meja za sheme
proizvodno vezanih podpor)
(1) V skladu z drugim in tretjim
odstavkom 53. člena Uredbe 1307/2013/EU se za sheme proizvodno vezanih podpor
za leto 2015 in za leto 2016 nameni do 15 % letne nacionalne zgornje meje iz priloge II Uredbe 1307/2013/EU
ter za leto 2017 in za naslednja leta do 13 % letne nacionalne zgornje meje iz priloge II Uredbe 1307/2013/EU.
(2) V okviru shem proizvodno vezanih
podpor se izvajajo naslednje sheme:
-       
podpora za strna žita;
-       
podpora za mleko v gorskih območjih;
-       
podpora za rejo govedi;
-       
podpora za zelenjadnice,
-       
podpora za rejo drobnice.
2. Sheme proizvodno vezanih podpor
2.1. Podpora za strna žita
27. člen
(nacionalna zgornja meja za podporo za
pridelavo strnih žit)
Za podporo za strna žita se letno nameni do
4,65 % letne nacionalne zgornje meje iz priloge II
Uredbe 1307/2013/EU.
28. člen
(upravičenec in pogoji)
Nosilec kmetijskega gospodarstva je
upravičen do podpore za strna žita, če:
-       
prideluje vsaj eno strno žito: pšenico, trdo pšenico, rž, piro,
tritikalo, oves, ječmen, soržico ali mešanico strnih žit;
-       
skupna ugotovljena površina, za katero uveljavlja podporo za strna žita,
znaša vsaj 0,3 ha;
-       
ugotovljena upravičena površina kmetijskega gospodarstva v skladu s
točko (b) prvega odstavka 10. člena Uredbe 1307/2013/EU znaša najmanj 1 ha;
-       
najmanjša ugotovljena upravičena površina kmetijske parcele, za katero
uveljavlja podporo za strna žita, znaša vsaj 0,1 ha in
-       
ima strna žita na površini, za katero uveljavlja podporo za strna žita,
do dopolnjene tehnološke zrelosti.
29. člen
(višina podpore)
(1) V skladu z drugim odstavkom 53.
člena Uredbe 639/2014/EU je za Republiko Slovenijo površina strnih žit 60.687
ha in donos strnih žit 3,75 t/ha.
(2) Višina podpore za strna žita se
izračuna tako, da se sredstva iz 27. člena te uredbe delijo s številom
upravičenih hektarjev strnih žit v tekočem letu v Republiki Sloveniji.
(3) Nosilec kmetijskega gospodarstva
je upravičen do podpore za strna žita le enkrat na leto na isti površini.
2.2. Podpora za mleko v gorskih
območjih
30. člen
(nacionalna zgornja meja za podporo za
mleko v gorskih območjih)
Za podporo za mleko v gorskih območjih se
nameni do 3,15 % letne nacionalne zgornje meje iz priloge II Uredbe 1307/2013/EU.
31. člen
(upravičenec in pogoji)
(1) Nosilec kmetijskega gospodarstva
je upravičen do podpore za mleko v gorskih območjih, če je njegovo kmetijsko
gospodarstvo razvrščeno v gorsko območje v skladu s predpisom, ki ureja
razvrstitev kmetijskih gospodarstev v območja z omejenimi možnostmi za
kmetijsko dejavnost, če je v letu pred letom oddaje vloge za izplačilo podpore
za mleko v gorskih območjih njegova oddaja in neposredna prodaja mleka znašala
več kot 5.167 kg oziroma 4.359 kg za nosilce kmetijskih gospodarstev, ki so
vključeni v ekološko rejo mleka, in če v tekočem letu redi eno žensko goved ali
več ženskih govedi, ki izpolnjujejo naslednje pogoje:
-       
je od vključno prvega dne obvezne reje označeno, registrirano ter vodeno
v skladu s predpisi, ki urejajo identifikacijo in registracijo govedi;
-       
so prisotne na zadevnem kmetijskem gospodarstvu v obdobju obvezne reje,
ki traja od začetnega datuma za oddajo zbirne vloge v tekočem letu iz predpisa,
ki ureja izvedbo ukrepov kmetijske politike, do vključno 30. septembra tekočega
leta;
-       
so v skladu s predpisi, ki urejajo identifikacijo in registracijo
živali, vpisane v CRG kot rjava, lisasta, črno-bela, red holstein, montbeliard,
džersi, ayrshire, blaarkop rood, cika, kraška siva, pincgau ali siva tirolska
pasma oziroma kot križanka izključno med temi pasmami;
-       
(črtana);
-       
so na dan 1. januarja tekočega leta mlajše kot 15 let.
(2) Premik ženske govedi na planino
oziroma skupni pašnik, na sejem ali razstavo v obdobju obvezne reje iz druge
alineje prejšnjega odstavka se šteje kot del obdobja obvezne reje, če je
sporočen v skladu s predpisi, ki urejajo identifikacijo in registracijo goveda.
(3) Podatke o ženskih govedih
se prevzame iz CRG.
(4) Najvišje upravičeno število ženske
govedi na kmetijskem gospodarstvu se določi tako, da se seštevek oddaje in
neposredne prodaje mleka v letu pred letom oddaje vloge za podporo za mleko v
gorskih območjih iz drugega odstavka 5. člena te uredbe deli s povprečno
mlečnostjo v višini 5.167 kg oziroma 4.359 kg pri nosilcih kmetijskih
gospodarstev, ki so vključena v ekološko rejo mleka, in se zaokroži navzdol na
celo število.
(5) Podatki o oddaji in neposredni
prodaji mleka nosilca kmetijskega gospodarstva iz napovednega stavka prvega
odstavka tega člena se prevzamejo iz evidence mleka, ki se vodi v skladu s
pravilnikom, ki ureja evidenco za sektor mleka in tržno informacijski sistem za
trg mleka in mlečnih izdelkov.
(6) Žensko govedo
iz prvega odstavka tega člena je krava, ki je v zadnjih dveh letih telila vsaj
enkrat do vključno prvega dne za vložitev zbirne vloge v tekočem letu iz
predpisa, ki ureja izvedbo ukrepov kmetijske politike, pri čemer se za telitev
šteje tudi rojstvo mrtvorojenega teleta, ki se rodi po najmanj šestih mesecih
brejosti in katerega truplo je odstranjeno v skladu s predpisi, ki urejajo
odstranjevanje živalskih stranskih proizvodov, ki niso namenjeni prehrani
ljudi.
(7) Ne glede na določbe prvega do šestega odstavka
tega člena so za leto 2017 do podpore za pridelavo mleka v gorskih območjih
upravičeni nosilci kmetijskega gospodarstva, ki izpolnjujejo splošne pogoje iz
6. člena te uredbe in so za leto 2016 izpolnjevali pogoje iz prvega do šestega
odstavka tega člena, pri čemer se kot število upravičenih ženskih govedi za
leto 2017 šteje število upravičenih ženskih govedi nosilca kmetijskega
gospodarstva za leto 2016.
(8) Za nosilce kmetijskih gospodarstev, ki
so vključeni v ekološko rejo mleka, iz prvega in četrtega odstavka tega člena
se štejejo nosilci kmetijskih gospodarstev, ki imajo certificirano ekološko
pridelavo mleka za leto oddaje vloge za izplačilo podpore za mleko v gorskih
območjih in za predhodno leto.
(9) Za leto 2020 se pri podpori za mleko v
gorskih območjih pri izpolnjevanju pogojev iz prve alineje prvega odstavka tega
člena upošteva 29.a člen Uredbe o izvedbi ukrepov kmetijske politike za leto
2020 (Uradni list RS, št. 10/20 in 78/20).
32. člen
(višina podpore)
(1) V skladu z drugim odstavkom 53.
člena Uredbe 639/2014/EU je za Republiko Slovenijo število ženskih goved 39.274.
(2) Višina podpore za pridelavo mleka
v gorskih območjih se izračuna tako, da se sredstva iz 30. člena te uredbe
delijo s številom upravičenih ženskih goved v tekočem letu v Republiki
Sloveniji.
(3) Ne glede na prejšnji odstavek se višina
podpore za pridelavo mleka v gorskih območjih za leto 2017 izračuna v skladu s
točko b) drugega odstavka 1. člena Uredbe 2016/1616/EU.
(4) Nosilec
kmetijskega gospodarstva je upravičen do podpore za mleko v gorskih območjih za
posamezno žensko govedo le enkrat na leto.
2.3. Podpora za rejo govedi
33. člen
(nacionalna zgornja meja za podporo za
rejo govedi)
Za podporo za rejo govedi se nameni do 2,65
% sredstev letne nacionalne zgornje meje iz priloge II Uredbe
1307/2013/EU.
34. člen
(upravičenec in pogoji)
(1) Nosilec kmetijskega
gospodarstva, ki redi bike ali vole, je upravičen do podpore za rejo govedi, če
so izpolnjeni naslednji pogoji:
-       
ima oziroma je imel bika ali vola, starejšega od devet mesecev;
-       
je starostni pogoj iz prejšnje alineje za vloge za leto 2015 izpolnil v
času od 1. januarja do vključno 31. oktobra 2015, za vloge naslednjih let pa v
času od 1. novembra predhodnega leta do vključno 31. oktobra tekočega leta;
-       
bik ali vol je na zadevnem kmetijskem gospodarstvu neprekinjeno šest
mesecev, kar se šteje za obdobje obvezne reje. Premik bika ali vola na planino
oziroma skupni pašnik, na sejem ali razstavo v obdobju obvezne reje se šteje
kot del obdobja obvezne reje, če je sporočen v skladu s predpisi, ki urejajo
identifikacijo in registracijo govedi;
-       
obdobje obvezne reje iz prejšnje alineje mora biti za vloge leta 2015
izpolnjeno najpozneje do vključno 31. oktobra 2015, za vloge naslednjih let pa
najpozneje do vključno 31. oktobra tekočega leta;
-       
bik ali vol je od vključno prvega dne obvezne reje označen, registriran
in voden v skladu s predpisi, ki urejajo identifikacijo in registracijo govedi;
-       
je bik ali vol na dan 1. januarja tekočega leta mlajši od treh let.
(2) Kadar isti bik ali vol v
posameznem letu pogoje iz prejšnjega odstavka izpolnjuje na dveh kmetijskih
gospodarstvih, ki sta oddali vlogo za podporo za rejo govedi, je do podpore
upravičeno kmetijsko gospodarstvo, ki ga je redilo, ko je bil mlajši.
(3) Obdobje obvezne reje se prične šest mesecev pred dnem
odhoda živali z zadevnega kmetijskega gospodarstva in zaključi z dnem odhoda
živali iz zadevnega kmetijskega gospodarstva oziroma, če žival do 31. oktobra
ne zapusti zadevnega kmetijskega gospodarstva, se obdobje obvezne reje prične
30. aprila tekočega leta in zaključi 31. oktobra tekočega leta.
(4) Obdobje iz prejšnjega odstavka se obravnava individualno
za vsako posamezno žival in se šteje kot izpolnjeno, če je znotraj tega obdobja
izpolnjen pogoj iz prve in druge alineje prvega odstavka tega člena.
(5) Za leto 2020 se pri podpori za rejo
govedi pri izpolnjevanju pogojev iz pete alineje prvega odstavka tega člena
upošteva 29.a člen Uredbe o izvedbi ukrepov kmetijske politike za leto 2020
(Uradni list RS, št. 10/20 in 78/20).
35. člen
(višina podpore)
(1) V skladu z drugim odstavkom 53.
člena Uredbe 639/2014/EU je za Republiko Slovenijo število bikov in volov
82.598.
(2) Višina podpore za rejo govedi se
izračuna tako, da se sredstva iz 33. člena te uredbe delijo s številom upravičenih
bikov in volov v tekočem letu v Republiki Sloveniji.
(3) Za posamezno žival se
podpora dodeli le enkrat v življenju te živali. Kot dodelitev podpore se šteje
tudi uporaba zmanjšanja plačil, nedodelitev podpore ali dodatna kazen iz 31.
člena Uredbe 640/2014/EU zaradi neizpolnjevanja pogojev iz 34. člena te uredbe,
ki je ugotovljeno pri pregledu na kraju samem.
2.4. Podpora za zelenjadnice
36. člen
(nacionalna zgornja meja za podporo za
zelenjadnice)
Za podporo za zelenjadnice se nameni do 1,15 % letne nacionalne zgornje meje iz priloge II Uredbe
1307/2013/EU.
37. člen
(upravičenec in pogoji)
(1) Nosilec kmetijskega gospodarstva
je upravičen do podpore za zelenjadnice, če:
-       
prideluje zelenjadnice na prostem ali v zavarovanem prostoru;
-       
ima na površini, za katero uveljavlja podporo za zelenjadnice, eno ali
več vrst zelenjadnic s povprečno gostoto setve ali sajenja prisotno najmanj 60
dni, nepretrgoma ali v največ dveh delih, v obdobju od datuma oddaje zbirne
vloge za tekoče leto v skladu s predpisom, ki ureja izvedbo ukrepov kmetijske
politike, do 15. oktobra tekočega leta;
-       
skupna ugotovljena površina, za katero uveljavlja podporo za zelenjadnice,
znaša vsaj 0,3 ha;
-       
ugotovljena upravičena površina kmetijskega gospodarstva v skladu s
točko (b) prvega odstavka 10. člena Uredbe 1307/2013/EU znaša najmanj 1 ha;
-       
najmanjša ugotovljena upravičena površina kmetijske parcele, za katero
uveljavlja podporo za zelenjadnice, znaša vsaj 0,1 ha.
(2) Kot zelenjadnice iz tega člena se
štejejo brokoli, cvetača, čebula, česen, črni koren, drobnjak, endivija,
feferoni, fižol, hren, jajčevci, vrtne buče oziroma bučke (jedilne), navadna buča (jedilna), kitajsko zelje,
kolerabica, korenček in korenje, kumare in kumarice, motovilec, ohrovt
(brstični, glavnati, listnati), sladka paprika, paradižnik, pastinak,
peteršilj, por, radič, rdeča pesa, redkvica, rukola, sladki krompir, solata,
šalotka, špinača, novozelandska špinača, topinambur, vrtna kreša, zelena (belušna,
gomoljna), zelje (rdeče, belo), zimski luk, bob, čičerika, leča, blitva, redkev
(razen oljna in meliorativna redkev),
šparglji, artičoka, kardij, rabarbara, grah, lubenice, melone, sladki komarček
in regrat.
(3) Nosilec kmetijskega gospodarstva ni
upravičen do podpore za zelenjadnice za površine mešanih posevkov zelenjadnic
in drugih kmetijskih rastlin.
(4) Nosilec kmetijskega gospodarstva ni
upravičen hkrati do podpore za zelenjadnice in do podpore za strna žita za isto
kmetijsko površino za tekoče leto.
(5) Prisotnost zelenjadnic iz druge alineje
prvega odstavka tega člena pomeni posejano ali posajeno zelenjadnico. Šteje se,
da se prisotnost zelenjadnice zaključi z datumom začetka spravila zelenjadnice,
če se pobira kot celotna rastlina, oziroma z datumom zaključka spravila, če se
pobira le del zelenjadnice ali plodov in je zelenjadnica še vedno v fazi
tehnološke zrelosti. Datumi prisotnosti zelenjadnice se navedejo na obrazcu
»Prijava zelenjadnic in obdobij prisotnosti« iz predpisa, ki ureja izvedbo
ukrepov kmetijske politike. Navedeno obdobje se šteje kot obdobje obvezne prisotnosti
zelenjadnice, ki traja najmanj 60 dni. Če je setev ali sajenje opravljeno pred
datumom vložitve zbirne vloge za tekoče leto, se 60-dnevno obdobje prisotnosti
iz druge alineje prvega odstavka tega člena začne šteti z datumom vložitve
zbirne vloge za tekoče leto. Če se 60-dnevno obdobje prisotnosti iz druge
alineje prvega odstavka tega člena zagotavlja v dveh delih, je rok setve ali
sajenja zelenjadnice za drugi del obdobja za uveljavljanje podpore za tekoče
leto 30. september tekočega leta.
(6) (črtan)
(7) Ne glede na drugo alinejo prvega
odstavka tega člena poteka obdobje prisotnosti zelenjadnic iz druge alineje
prvega odstavka tega člena za leto 2020 od 24. februarja 2020 do 15. oktobra
2020. Šestdesetdnevna prisotnost zelenjadnic iz petega odstavka tega člena se
začne šteti z datumom setve ali sajenja zelenjadnice, kljub temu da je setev
ali sajenje zelenjadnice opravljeno pred datumom vložitve zbirne vloge
posameznega nosilca kmetijskega gospodarstva.
(8) Nosilec
kmetijskega gospodarstva, ki uveljavlja podporo za zelenjadnice za skupno
prijavljeno površino več kot 5 ha zelenjadnic, mora biti za tekoče leto
prijavljen v register obratov v skladu z zakonom, ki ureja kmetijstvo, in
izkazati obseg pridelave zelenjadnic z računi o prodaji zelenjadnic, izdanimi v
skladu s predpisi, ki urejajo davek na dodano vrednost. Iz računov o prodaji
zelenjadnic morajo biti razvidni podatki o pridelovalcu, kupcu in o količini
prodanih zelenjadnic. Računi se oddajo kot priloga zbirne vloge na način,
določen v predpisu, ki ureja izvedbo ukrepov kmetijske politike za tekoče leto.
(9) Ne glede na
prejšnji odstavek nosilec kmetijskega gospodarstva lahko izkaže obseg pridelave
zelenjadnic tudi z:
-       
računi o najemu skladiščnega prostora za skladiščenje svojih pridelkov
zelenjadnic, iz katerih je razvidna skladiščena količina zelenjadnic, ki jih
odda kot prilogo zbirne vloge na način, določen v predpisu, ki ureja izvedbo
ukrepov kmetijske politike za tekoče leto, oziroma
-       
izjavo o predvidenih količinah zelenjadnic, ki jih skladišči v lastnih
skladiščnih kapacitetah za zelenjadnice, ki jih nosilec kmetijskega
gospodarstva navede v zbirni vlogi na način, določen v predpisu, ki ureja
izvedbo ukrepov kmetijske politike za tekoče leto, in izkaže njihov obseg
pridelave z računi o prodaji zelenjadnic iz prejšnjega odstavka, ki jih odda
kot prilogo zbirne vloge na način, določen v predpisu, ki ureja izvedbo ukrepov
kmetijske politike za tekoče leto.
(10) Obseg
pridelave zelenjadnic iz sedmega in osmega odstavka tega člena, glede na skupno
prijavljeno površino zelenjadnic, mora pri pridelavi:
-       
dveh ali več vrst zelenjadnic predstavljati vsaj 50 % povprečnega
hektarskega pridelka zelenjadnic skupaj;
-       
ene vrste zelenjadnice predstavljati vsaj 50 % povprečnega hektarskega
pridelka ene vrste zelenjadnice;
-       
dveh ali več vrst zelenjadnic, kjer so na več kot 50 % skupne površine
zelenjadnic špinača, motovilec, česen, fižol, radič, špargelj, bob ali grah,
predstavljati vsaj 25 % povprečnega hektarskega pridelka zelenjadnic skupaj;
-       
dveh ali več vrst zelenjadnic, kjer so na več kot 50 % skupne površine
fižol, špargelj, bob ali grah, predstavljati vsaj 15 % povprečnega hektarskega
pridelka zelenjadnic skupaj;
-       
dveh ali več vrst zelenjadnic, kjer so na več kot 80 % skupne površine
fižol, bob, šparglji ali grah, predstavljati 50 % povprečnega hektarskega
pridelka fižola, boba, špargljev ali graha.
-       
dveh ali več vrst zelenjadnic, kjer je hren na več kot 50 % skupne
površine zelenjadnic oziroma je hren edina prijavljena zelenjadnica,
predstavljati vsaj 10 % povprečnega hektarskega pridelka zelenjadnic skupaj;
-       
dveh ali več vrst zelenjadnic, kjer čičerika oziroma leča predstavljata
več kot 50 % skupne površine zelenjadnic oziroma sta čičerika ali leča edini
prijavljeni zelenjadnici, predstavljati vsaj 4 % povprečnega hektarskega
pridelka zelenjadnic skupaj.
(11) Povprečni
hektarski pridelek ene vrste zelenjadnice iz prejšnjega odstavka se za namen
tega člena izračuna kot povprečje povprečnih letnih hektarskih pridelkov ene
vrste zelenjadnice zadnjih petih let, iz objavljenih podatkov Statističnega
urada Republike Slovenije, pri čemer se izloči leto z najvišjim in najnižjim
hektarskim pridelkom ene vrste zelenjadnice. Če podatek o povprečnem letnem
hektarskem pridelku ene vrste zelenjadnice za vseh pet let ne obstaja, se povprečje
izračuna iz preostalih podatkov zadnjih petih let, ki so na voljo. Izračunani
povprečni hektarski pridelek ene vrste zelenjadnice iz tega odstavka je določen
v prilogi 4, ki je sestavni del te uredbe.
(12) Če
pridelovalec prideluje zelenjadnico, za katero Statistični urad Republike
Slovenije ne objavlja podatka o povprečnem letnem hektarskem pridelku iz
prejšnjega odstavka, se zanjo upošteva izračunani podatek o povprečnem
hektarskem pridelku zelenjadnic skupaj. Prav tako se podatek o povprečnem hektarskem
pridelku zelenjadnic skupaj upošteva pri pridelavi dveh ali več vrst
zelenjadnic. Povprečni hektarski pridelek zelenjadnic skupaj iz tega odstavka
je izračunan kot povprečje povprečnih hektarskih pridelkov posameznih vrst
zelenjadnic iz prejšnjega odstavka in je določen v prilogi 4 te uredbe.
(13) Ne glede na enajsti odstavek tega
člena in prejšnji odstavek se pri naslednjih zelenjadnicah upošteva povprečni
hektarski pridelek, določen v prilogi 4 te uredbe: pri zelju 25 t/ ha, solati
15 t/ha, papriki 20 t/ha, čebuli 15 t/ha, bobu 1,5 t/ha in fižolu 1 t/ha.
(14) Za nosilce KMG, vključene v ekološko
pridelavo zelenjadnic, se upošteva 50 % nižji povprečni hektarski pridelek ene vrste zelenjadnice, kot je
določen v prilogi 4 te uredbe, in 50 % nižji povprečni hektarski pridelek zelenjadnic skupaj, kot je
določen v prilogi 4 te uredbe. Pri tem se za nosilce kmetijskih gospodarstev,
ki so vključeni v ekološko pridelavo zelenjadnic, štejejo nosilci kmetijskih
gospodarstev, ki imajo certificirano ekološko pridelavo zelenjadnic za leto
oddaje vloge za izplačilo podpore za zelenjadnice.
(15) Razen računov
iz sedmega in osmega odstavka tega člena lahko nosilec kmetije, na kateri ima
eden izmed članov kmetije dovoljenje za opravljanje dopolnilne dejavnosti za predelavo
zelenjadnic, izkaže obseg pridelave zelenjadnic iz sedmega in osmega odstavka
tega člena s prejetimi računi in z evidencami o lastnih količinah pridelanih in
predelanih surovin ali z drugimi dokazili, ki vsebujejo podatke o okvirnih
količinah in poreklu surovin, ki jih je dolžan voditi nosilec dopolnilne
dejavnosti in jih je treba hraniti deset let od poslovnega dogodka ter mora
biti zanje zagotovljeno oštevilčenje po časovnem zaporedju vseh prejetih
računov oziroma dokazil, ločeno za surovine s kmetije in drugih kmetij, v
skladu s predpisom, ki ureja dopolnilno dejavnost. Podatke na kraju samem
preveri Inšpektorat za kmetijstvo, gozdarstvo, lovstvo in ribištvo (v
nadaljnjem besedilu: IRSKGLR). Zapisnik IRSKGLR, iz katerega je razvidna
okvirna količina lastne surovine zelenjadnic, ki se predeluje pri dopolnilni
dejavnosti na kmetiji, se šteje kot dokazilo o obsegu zelenjadnic.
38. člen
(višina podpore)
(1) V skladu z drugim odstavkom 53.
člena Uredbe 639/2014/EU je za Republiko Slovenijo površina zelenjadnic 3.830 ha in donos 14,7 t/ha.
(2) Višina podpore za pridelavo
zelenjadnic se izračuna tako, da se sredstva iz 36. člena te uredbe delijo s
številom upravičenih hektarjev zelenjadnic v tekočem letu.
(3) Nosilec kmetijskega gospodarstva
je upravičen do podpore za zelenjadnice le enkrat na leto na isti površini.
2.4a Podpora za rejo drobnice
38.a člen
(nacionalna zgornja meja za podporo za
rejo drobnice)
Za podporo za rejo drobnice se nameni do 1,4 % sredstev letne
nacionalne zgornje meje iz priloge II Uredbe 1307/2013/EU.
38.b člen
(upravičenec in pogoji)
(1) Nosilec kmetijskega gospodarstva, ki na dan 1. februar
tekočega leta redi ovce ali koze, starejše od enega leta oziroma ovce ali koze,
ki so že jagnjile ali jarile, oziroma ovne ali kozle, starejše od enega leta (v
nadaljnjem besedilu: drobnica), je upravičen do podpore za rejo drobnice, če so
izpolnjeni naslednji pogoji:
-       
na dan 1. februar tekočega leta redi 14 ali več živali drobnice;
-       
na vlogo prijavi najmanj 14 živali drobnice in največ število živali
drobnice, ki je v Centralnem registru drobnice na dan 1. februarja tekočega
leta;
-       
živali drobnice, katerih število je prijavljeno na vlogi, morajo biti
prisotne na kmetijskem gospodarstvu od 5. maja do 31. oktobra tekočega leta.
Pri tem se premik drobnice na planino ali skupni pašnik, na sejem ali razstavo
šteje kot prisotnost živali drobnice na kmetijskem gospodarstvu;
-       
je drobnica označena ter vpisana in sproti vodena v registru drobnice na
gospodarstvu v skladu s pravilnikom, ki ureja označevanje in registracijo
drobnice;
-       
za vse živali, za katere upravičenec uveljavlja vlogo za podporo za rejo
drobnice, mora biti znan podatek o mesecu in letu rojstva. Za živali, ki so
prišle na kmetijsko gospodarstvo z drugega kmetijskega gospodarstva, mora biti
podatek o mesecu in letu njihovega rojstva zapisan v registru drobnice na
gospodarstvu na kmetijskem gospodarstvu, ki uveljavlja vlogo iz tega odstavka,
ali drugem dokumentu, ki spremlja žival pri premiku.
(2) Pogin drobnice iz vloge iz prejšnjega odstavka zaradi napada divjih zveri ali kužnih
bolezni se šteje za višjo silo, če nosilec kmetijskega gospodarstva predloži
ustrezno dokazilo na način, določen v predpisu, ki ureja izvedbo ukrepov
kmetijske politike za tekoče leto.
(3) Nosilec kmetijskega gospodarstva mora
za drobnico iz vloge iz prvega odstavka tega člena, ki
pogine, ali se proda, ali odda v zakol pred iztekom časa obvezne reje iz tretje
alineje prvega odstavka tega člena, umakniti vlogo ali
del vloge v skladu s predpisom, ki ureja izvedbo
ukrepov kmetijske politike za tekoče leto.
38.c člen
(višina podpore)
(1) V skladu z drugim odstavkom 53. člena
Uredbe 639/2014/EU je za Republiko Slovenijo število drobnice 82.549 živali.
(2) Višina podpore za rejo drobnice se
izračuna tako, da se sredstva iz 38.a člena te uredbe delijo s številom
upravičenih živali drobnice v tekočem letu v Republiki Sloveniji. 
(3) Ne glede na prejšnji odstavek višina
podpore za rejo drobnice za tekoče leto ni višja od 40 eurov na žival.
(4) V primeru neizkoriščenih sredstev za
podporo za rejo drobnice se ta prenesejo na druge proizvodno vezane podpore v
skladu s 53.a členom Uredbe 639/2014/EU.
2.5. Podpora za beljakovinske
rastline
(črtan)
39. člen
(črtan)
40. člen
(črtan)
41. člen
(črtan)
V.a PLAČILO ZA OBMOČJA Z NARAVNIMI OMEJITVAMI
1. Splošno
41.a člen
(nacionalna in regionalne zgornje meje za
plačilo za območja z naravnimi omejitvami)
(1) V skladu s prvim odstavkom 49. člena
Uredbe 1307/2013/EU se za leto 2017 in naslednja leta za plačilo za območja z
naravnimi omejitvami nameni 1,58 % letne nacionalne zgornje meje iz priloge II Uredbe 1307/2013/EU.
(2) V skladu s petim odstavkom 48. člena
Uredbe 1307/2013/EU se plačilo za območja z naravnimi omejitvami izvaja na ravni
regij. Vzpostavita se naslednji regiji in njuni letni regionalni zgornji meji:
-       
regija I: gorsko območje z nagibom od najmanj 35 % do 50 %, za katero se
nameni 72 % letne zgornje meje za plačilo za območja z naravnimi omejitvami iz
prejšnjega odstavka;
-       
regija II: gorsko območje z najmanj 50-% nagibom, za katero se nameni 28
% letne zgornje meje za plačilo za območja z naravnimi omejitvami iz prejšnjega
odstavka.
(3) Regija I (gorsko območje z nagibom od
najmanj 35 % do 50 %) obsega upravičene kmetijske površine
iz 12. člena te uredbe, ki:
-       
imajo na ravni GERK po podatkih, ki se vodijo v RKG, nagib od najmanj 35
% do 50 %, in
-       
so na gorskem območju v skladu z zakonom, ki ureja kmetijstvo.
(4) Regija II (gorsko območje z najmanj
50-% nagibom) obsega kmetijske površine iz 12. člena te uredbe, ki:
-       
imajo na ravni GERK po podatkih, ki se vodijo v RKG, nagib najmanj 50 %,
in
-       
so na gorskem območju v skladu z zakonom, ki ureja kmetijstvo.
2. Plačilo za območja z naravnimi omejitvami
2.1. Regija I (gorsko območje z nagibom
od najmanj 35 % do 50 %)
41.b člen
(upravičenec, pogoji in višina plačila)
(1) V skladu s prvim, drugim in tretjim
odstavkom 48. člena Uredbe 1307/2013/EU je nosilec kmetijskega gospodarstva
upravičen do plačila za območja z naravnimi omejitvami v regiji I (gorsko
območje z nagibom od najmanj 35 % do 50 %) za
upravičene kmetijske površine iz 12. člena te uredbe, ki:
-       
imajo na ravni GERK po podatkih, ki se vodijo v RKG, nagib od najmanj 35
% do 50 %,
-       
so na gorskem območju v skladu z zakonom, ki ureja kmetijstvo, in
-       
jih za tekoče leto uveljavlja za aktiviranje njegovih plačilnih pravic v
skladu z 11. členom te uredbe.
(2) Najmanjša ugotovljena upravičena
površina kmetijske parcele, za katero se uveljavlja plačilo za območja z
naravnimi omejitvami v regiji I (gorsko območje z nagibom od najmanj 35 % do 50 %), je 0,1 ha.
(3) V skladu s petim odstavkom 48. člena
Uredbe 1307/2013/EU se višina plačila za območja z naravnimi omejitvami v
regiji I (gorsko območje z nagibom od najmanj 35 % do 50 %)
izračuna tako, da se sredstva iz prve alineje drugega odstavka prejšnjega člena
delijo s številom vseh upravičenih hektarov kmetijskih površin, ki izpolnjujejo
pogoje iz prvega in drugega odstavka tega člena za tekoče leto v Republiki
Sloveniji.
2.2. Regija II (gorsko območje z najmanj
50-% nagibom)
41.c člen
(upravičenec, pogoji in višina plačila)
(1) V skladu s prvim, drugim in tretjim
odstavkom 48. člena Uredbe 1307/2013/EU je nosilec kmetijskega gospodarstva
upravičen do plačila za območja z naravnimi omejitvami v regiji II (gorsko
območje z najmanj 50-% nagibom) za upravičene kmetijske površine iz 12. člena
te uredbe, ki:
-       
imajo na ravni GERK po podatkih, ki se vodijo v RKG, nagib najmanj 50 %,
-       
so na gorskem območju v skladu z zakonom, ki ureja kmetijstvo, in
-       
jih za tekoče leto uveljavlja za aktiviranje njegovih plačilnih pravic v
skladu z 11. členom te uredbe.
(2) Najmanjša ugotovljena upravičena
površina kmetijske parcele, za katero se uveljavlja plačilo za območja z
naravnimi omejitvami v regiji II (gorsko območje z najmanj 50 % nagibom), je 0,1 ha.
(3) V skladu s petim odstavkom 48. člena
Uredbe 1307/2013/EU se višina plačila za območja z naravnimi omejitvami v
regiji II (gorsko območje z najmanj 50-% nagibom) izračuna tako, da se sredstva
iz druge alineje drugega odstavka 41.a člena te uredbe delijo s številom vseh
upravičenih hektarov kmetijskih površin, ki izpolnjujejo pogoje iz prvega in
drugega odstavka tega člena za tekoče leto v Republiki Sloveniji.
VI. SHEMA ZA MALE KMETE
42. člen
(upravičenci do sheme za male kmete)
(1) Vlagatelj za shem za male kmete je
nosilec kmetijskega gospodarstva, ki je upravičen do plačila na podlagi sheme
osnovnega plačila in odda na agencijo vlogo za vključitev v shemo za male kmete
v skladu s predpisom, ki ureja izvedbo ukrepov kmetijske politike za leto 2015,
do vključno 15. oktobra 2015.
(2) Agencija vsem nosilcem kmetijskih
gospodarstev pošlje obvestilo o ocenjenem znesku iz tretjega odstavka 44. člena
te uredbe do 1. oktobra 2015.
(3) Od leta 2016 naprej lahko nosilec
kmetijskega gospodarstva izstopi iz sheme, če to sporoči agenciji do
1. januarja tistega leta, v katerem ne želi sodelovati v shemi za male
kmete.
(4) Ne glede na prejšnji odstavek lahko od 25. februarja 2019
naprej nosilec kmetijskega gospodarstva izstopi iz sheme, če to sporoči
agenciji ob vložitvi zbirne vloge najpozneje do roka za vložitev zbirne vloge
za leto, v katerem ne želi sodelovati v shemi za male kmete, v skladu s
predpisom, ki ureja izvedbo ukrepov kmetijske politike.
43. člen
(posebni pogoji za upravičenost do plačila
v okviru sheme za male kmete)
(1) Nosilec kmetijskega gospodarstva
iz prvega odstavka prejšnjega člena med sodelovanjem v shemi za male kmete v
skladu s prvim odstavkom 64. člena Uredbe 1307/2013/EU:
-       
ohrani vsaj število hektarjev upravičenih površin, ki ustreza številu
dodeljenih plačilnih pravic iz 10. oziroma 14. člena te uredbe iz leta 2015, in
-       
izpolnjuje pogoje iz prvega, tretjega in četrtega odstavka 6. člena te
uredbe.
(2) Posebni pogoji za plačilne pravice
pri shemi za male kmete se izvajajo v skladu z drugim in tretjim odstavkom 64.
člena Uredbe 1307/2013/EU.
44. člen
(finančne določbe)
(1) V skladu s prvim odstavkom 65.
člena Uredbe 1307/2013/EU se zneski letnih plačil za vse nosilce kmetijskih
gospodarstev iz prvega odstavka 42. člena te uredbe, ki sodelujejo v shemi za
male kmete, financirajo tako, da se od letnih zgornjih mej, ki so na voljo za
posamezne sheme neposrednih plačil, odštejejo zneski, do katerih bi bili ti
nosilci kmetijskih gospodarstev upravičeni na podlagi:
-       
sheme osnovnega plačila;
-       
plačila za zeleno komponento;
-       
plačila za mlade kmete oziroma
-       
shem proizvodno vezanih podpor.
(2) Razlika iz drugega odstavka 65. člena Uredbe 1307/2013/EU
se za tekoče leto financira v skladu s točko a), nato točko b) in nato točko c)
drugega odstavka 65. člena Uredbe 1307/2013/EU do porabe razpoložljivih
sredstev.
(3) Če v
tekočem letu seštevek zneskov iz prejšnjega odstavka presega 10 % letne
nacionalne zgornje meje iz priloge II Uredbe 1307/2013/EU, se v skladu s
četrtim odstavkom 65. člena Uredbe 1307/2013/EU linearno zmanjšajo zneski
plačil, ki jih je treba izplačati na podlagi sheme za male kmete.
(4) Višina
plačila, do katerega je upravičeno kmetijsko gospodarstvo v shemi za male kmete,
se določi v skladu s točko (b) prvega pododstavka drugega odstavka 63. člena
Uredbe 1307/2013/EU, pri čemer se od vključno leta 2016 naprej sorazmerno
upoštevajo spremembe letnih zgornjih mej iz priloge II Uredbe 1307/2013/EU, in
v skladu z drugim pododstavkom drugega odstavka 63. člena Uredbe 1307/2013/EU
ne presega 1.050 eurov.
44.a člen
(agrarne skupnosti)
Če je nosilec kmetijskega gospodarstva agrarna skupnost ter v
skladu s predpisom, ki ureja izvedbo ukrepov kmetijske politike za leto 2015,
vloži več zbirnih vlog za več kmetijskih gospodarstev, ki so KMG – planina
oziroma KMG – skupni pašniki, se za leto 2015 vsa kmetijska gospodarstva te
agrarne skupnosti štejejo kot eno združeno kmetijsko gospodarstvo iz točke (b)
prvega odstavka 4. člena Uredbe 1307/2013/EU pri izpolnjevanju pogojev iz
Uredbe 1307/2013/EU, Uredbe 639/2014/EU, Uredbe 641/2014/EU, Uredbe 640/2014//EU
in te uredbe.

Priloga
1: Vloga za prenos plačilnih pravic
Priloga
2: Območja okoljsko občutljivega trajnega travinja
(območja so označena z rumeno barvo)
Priloga
3: Izjava o odgovornosti in upravljanju kmetije
Priloga
4: Povprečni hektarski pridelek ene vrste zelenjadnic in
povprečni hektarski pridelek zelenjadnic skupaj v t/ha za leto 2022

Uredba o shemah neposrednih plačil (Uradni
list RS, št. 2/15) vsebuje naslednjo prehodno in
končni določbi:
»VII. PREHODNA IN KONČNI DOLOČBI
45. člen
(dokončanje
postopkov)
Postopki, začeti na podlagi Uredbe o
neposrednih plačilih v kmetijstvu (Uradni list RS, št. 113/09, 62/10, 4/11,
81/11, 98/11, 80/12, 85/13, 113/13, 78/14 in 92/14), Pravilnika o dodelitvi
plačilnih pravic iz nacionalne rezerve (Uradni list RS, št. 19/10 in 22/12) in
Pravilnika o podrobnejših podatkih registra plačilnih pravic (Uradni list RS,
št. 45/10), se končajo v skladu z Uredbo o neposrednih plačilih v kmetijstvu
(Uradni list RS, št. 113/09, 62/10, 4/11, 81/11, 98/11, 80/12, 85/13, 113/13,
78/14 in 92/14), s Pravilnikom o dodelitvi plačilnih pravic iz nacionalne
rezerve (Uradni list RS, št. 19/10 in 22/12) in Pravilnikom o podrobnejših
podatkih registra plačilnih pravic (Uradni list RS, št. 45/10).
46. člen
(prenehanje
veljavnosti)
Z dnem uveljavitve te uredbe prenehajo
veljati Uredba o neposrednih plačilih v kmetijstvu (Uradni list RS, št. 113/09,
62/10, 4/11, 81/11, 98/11, 80/12, 85/13, 113/13, 78/14 in 92/14), Pravilnik o
dodelitvi plačilnih pravic iz nacionalne rezerve (Uradni list RS, št. 19/10 in
22/12) in Pravilnik o podrobnejših podatkih registra plačilnih pravic (Uradni
list RS, št. 45/10).
47. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvi Uredbe o
shemah neposrednih plačil (Uradni list RS, št. 13/15) vsebuje naslednjo končno določbo:
»11. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
shemah neposrednih plačil (Uradni list RS, št. 30/15) vsebuje naslednjo prehodno in
končno določbo:
»12. člen
(prehodna
določba)
(1) Zbirne vloge, vloge pomoči za sheme
neposrednih plačil in vloge za dodelitev plačilnih pravic, ki so bile vložene v
skladu z Uredbo o shemah neposrednih plačil (Uradni list RS, št. 2/15 in 13/15)
do uveljavitve te uredbe, je treba dopolniti v skladu s spremenjenim prvim
odstavkom, spremenjeno prvo alinejo in novo peto alinejo 1. točke drugega
odstavka in spremenjeno drugo alinejo tretjega odstavka 10. člena uredbe, v
skladu s spremenjenim drugim odstavkom 11. člena, spremenjenim četrtim
odstavkom 13. člena, spremenjeno drugo alinejo šestega odstavka in novim
devetim odstavkom 14. člena uredbe, novim sedmim in osmim odstavkom 21. člena
uredbe, spremenjeno prvo, drugo in tretjo alinejo prvega odstavka 31. člena
uredbe, spremenjenim prvim odstavkom ter novim tretjim in četrtim odstavkom 34.
člena uredbe in novim 44.a členom uredbe najpozneje do 31. maja 2015.
(2) Agencija pozove vlagatelje iz
prejšnjega odstavka, da v skladu s prejšnjim odstavkom dopolnijo svoje vloge.
13. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
shemah neposrednih plačil (Uradni list RS, št. 103/15) vsebuje naslednjo prehodno in
končno določbo:
»PREHODNA IN KONČNA DOLOČBA
14. člen
(1) Postopki, začeti na podlagi Uredbe
o shemah neposrednih plačil (Uradni list RS, št. 2/15, 13/15 in 30/15), se
končajo v skladu z dosedanjimi predpisi.
(2) Ne glede na določbe prejšnjega
odstavka se postopki, ki vsebujejo zahteve glede ohranjanja okoljsko
občutljivega trajnega travinja, začeti na podlagi Uredbe o shemah neposrednih
plačil (Uradni list RS, št. 2/15, 13/15 in 30/15), končajo v skladu s
spremenjenim 21. členom uredbe.
15. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvi Uredbe o
shemah neposrednih plačil (Uradni list RS, št. 36/16) vsebuje naslednjo končno določbo:
»KONČNA DOLOČBA
4. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
shemah neposrednih plačil (Uradni list RS, št. 84/16) vsebuje naslednjo prehodno in
končno določbo:
»PREHODNA IN KONČNA DOLOČBA
14. člen
(začeti postopki)
Postopki, začeti na podlagi Uredbe o shemah
neposrednih plačil (Uradni list RS, št. 2/15, 13/15, 30/15, 103/15 in 36/16),
se končajo v skladu z dosedanjimi predpisi.
15. člen
(začetek veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah Uredbe o shemah
neposrednih plačil (Uradni list RS, št. 23/17) vsebuje naslednji prehodni in
končno določbo:
»PREHODNI IN KONČNA DOLOČBA
9. člen
(1) Postopki za leti 2015 in 2016, začeti
na podlagi Uredbe o shemah neposrednih plačil (Uradni list RS, št. 2/15, 13/15,
30/15, 103/15, 36/16 in 84/16), se končajo v skladu z dosedanjimi predpisi.
(2) Postopki za leto 2017, začeti na
podlagi oddelka 2.5. Podpora za beljakovinske rastline Uredbe o shemah
neposrednih plačil (Uradni list RS, št. 2/15, 13/15, 30/15, 103/15, 36/16 in
84/16), se po uradni dolžnosti ustavijo.
10. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
shemah neposrednih plačil (Uradni list RS, št. 5/18) vsebuje naslednjo prehodno in
končno določbo:
»PREHODNA IN KONČNA DOLOČBA
19. člen
(prehodna določba)
Postopki, začeti na podlagi Uredbe o shemah
neposrednih plačil (Uradni list RS, št. 2/15, 13/15, 30/15, 103/15, 36/16,
84/16 in 23/17), se končajo v skladu z Uredbo o shemah neposrednih plačil
(Uradni list RS, št. 2/15, 13/15, 30/15, 103/15, 36/16, 84/16 in 23/17).
20. člen
(začetek veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
shemah neposrednih plačil (Uradni list RS, št. 10/19) vsebuje naslednjo prehodno in
končno določbo:
»PREHODNA IN KONČNA DOLOČBA
10. člen
(končanje postopkov)
(1) Postopki, začeti na podlagi Uredbe o
shemah neposrednih plačil (Uradni list RS, št. 2/15, 13/15, 30/15, 103/15,
36/16, 84/16, 23/17 in 5/18), se končajo v skladu z Uredbo o shemah neposrednih
plačil (Uradni list RS, št. 2/15, 13/15, 30/15, 103/15, 36/16, 84/16, 23/17 in
5/18).
(2) Ne glede na prejšnji odstavek se
postopki v zvezi z izstopi iz sheme za male kmete končajo v skladu z novim
četrtim odstavkom 42. člena uredbe.
(3) Nosilec kmetije, ki se je vzpostavil
kot mladi kmet med leti 2014 in 2018 v skladu z Uredbo o shemah neposrednih
plač (Uradni list RS, št. 2/15, 13/15, 30/15, 103/15, 36/16, 84/16, 23/17 in
5/18), lahko plačilo za mlade kmete uveljavlja do vključno petega leta po prvi
vzpostavitvi v skladu z Uredbo o shemah neposrednih plač (Uradni list RS, št.
2/15, 13/15, 30/15, 103/15, 36/16, 84/16, 23/17 in 5/18), če je izpolnjen pogoj
o učinkovitem in dolgoročnem nadzoru iz spremenjenega 24. člena uredbe.
11. člen
(začetek veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
shemah neposrednih plačil (Uradni list RS, št. 7/20) vsebuje naslednjo prehodno in
končno določbo:
»PREHODNA IN KONČNA DOLOČBA
7. člen
(končanje postopkov)
Postopki, začeti na podlagi Uredbe o shemah
neposrednih plačil (Uradni list RS, št. 2/15, 13/15, 30/15, 103/15, 36/16,
84/16, 23/17, 5/18 in 10/19), se končajo v skladu z Uredbo o shemah neposrednih
plačil (Uradni list RS, št. 2/15, 13/15, 30/15, 103/15, 36/16, 84/16, 23/17,
5/18 in 10/19).
8. člen
(začetek veljavnosti)
Ta uredba začne veljati naslednji dan po objavi
v Uradnem listu Republike Slovenije.«.

Uredba o spremembah in dopolnitvah Uredbe o
shemah neposrednih plačil (Uradni list RS, št. 78/20) vsebuje naslednjo končno določbo:
»KONČNA DOLOČBA
7. člen
(začetek veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
shemah neposrednih plačil (Uradni list RS, št. 3/21) vsebuje naslednjo prehodno in
končno določbo:
»PREHODNA IN KONČNA DOLOČBA
16. člen
(končanje postopkov)
Postopki, začeti na podlagi Uredbe o shemah
neposrednih plačil (Uradni list RS, št. 2/15, 13/15, 30/15, 103/15, 36/16,
84/16, 23/17, 5/18, 10/19, 7/20 in 78/20), se končajo v skladu z Uredbo o
shemah neposrednih plačil (Uradni list RS, št. 2/15, 13/15, 30/15, 103/15,
36/16, 84/16, 23/17, 5/18, 10/19, 7/20 in 78/20).
17. člen
(začetek veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah Uredbe o shemah
neposrednih plačil (Uradni list RS, št. 67/21) vsebuje naslednjo končno določbo:
»KONČNA DOLOČBA
5. člen
(začetek veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah Uredbe o shemah
neposrednih plačil (Uradni list RS, št. 197/21) vsebuje naslednjo končno določbo:
»KONČNA DOLOČBA
6. člen
(začetek veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
shemah neposrednih plačil (Uradni list RS, št. 53/22) vsebuje naslednjo končno določbo:
»KONČNA DOLOČBA
4. člen
(začetek veljavnosti)
Ta uredba začne veljati naslednji dan po
objavi v Uradnem listu Republike Slovenije.«.