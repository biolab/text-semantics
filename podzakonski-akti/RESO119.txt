UVOD
Republika Slovenija in Evropska unija (v nadaljnjem besedilu:
EU) že ves čas namenjata veliko pozornost varnosti. Številni varnostno težavni
in pomembni dogodki v bližnji preteklosti, še posebno tisti, ki jih spremljamo
v današnjem času, vplivajo na to, da se vse države EU z varnostjo intenzivno
ukvarjajo in tudi ustrezno ukrepajo.
Postopno oblikovanje prostora, v katerem vladajo svoboda,
varnost in pravičnost, je bil eden izmed ciljev, ki si jih je zastavila EU v
Amsterdamski pogodbi. Na tesnejše sodelovanje držav na področjih, ki so
povezana z državljanskimi pravicami, nacionalno suverenostjo in nacionalnim
interesom, oziroma na postopno integracijo teh področij so vplivale tudi
razmere v širši mednarodni skupnosti, in sicer s pojavom mednarodnega terorizma
in spreminjajočo se obliko organiziranega kriminala, ki je postal globalen in
transnacionalen. Že v letu 1999 so bile tako določene ključne prednostne
naloge pravosodja in notranjih zadev za obdobje 1999–2004. V tako
imenovanem Programu iz Tampereja so bile oblikovane osnove za skupni evropski
azilni sistem, enotno politiko priseljevanja, harmoniziran nadzor na mejah ter
tesnejše policijsko in pravosodno sodelovanje, ki temelji na
medsebojnem zaupanju in priznavanju. Obdobje izvajanja programa so zaznamovali
teroristični napad v New Yorku in Madridu, povečanje pritiska nezakonitih
priseljencev na zunanje meje EU in vse večja grožnja (čezmejnega)
organiziranega kriminala.
Odgovor na te izzive je dal nov večletni program za obdobje
2004–2009, poimenovan Haaški program – krepitev svobode, varnosti in pravice v
EU, ki je vsebinsko nadgradil politike in ukrepe, vzpostavljene s
predhodnim programom. V tem obdobju je v EU pristopilo 12 novih držav, močno pa
so se povečali migracijski pritiski, brezposelnost in tudi gospodarska negotovost.
Haaški program in Program iz Tampereja sta vzpostavila visoko
stopnjo varnosti državljanov v članicah EU in širši regiji, ob tem pa sta
pripisala velik pomen tudi spoštovanju temeljnih človekovih pravic.
Leta 2009 je bil sprejet že tretji večletni program, imenovan
Stockholmski program, ki je opredelil prednostne naloge in določil cilje
za obdobje 2010–2015.
Program je pozival države članice, agencije, organe in
institucije EU, naj pripravijo usklajene dejavnosti za zagotavljanje varnosti
evropskih državljanov s tem, da se uspešno zatirajo oblike organizirane
kriminalitete, terorizem, trgovina s prepovedanimi drogami, korupcija, trgovina
z ljudmi, tihotapljenje ljudi, spolno izkoriščanje otrok, nelegalna preprodaja
orožja, računalniška in čezmejna kriminaliteta ter druge grožnje za varnost
državljanov, ki so nadnacionalne. Zlasti države članice je pozival, naj krepijo
in izboljšajo preventivne ukrepe za zatiranje kriminalitete in večdisciplinarno
sodelovanje.
Ta program v skladu s prednostnimi nalogami navaja številne
konkretne naloge, med drugim razvoj strategije notranje varnosti za EU,
nadgradnjo sredstev, potrebnih za zaščito državljanov, vzpostavitev arhitekture
informacijskih sistemov, boj proti različnim oblikam kriminala in terorizma ter
proti korupciji, razvoj prožne politike priseljevanja, povečanje solidarnosti
med državami članicami za sprejem beguncev in prosilcev za azil, okrepitev
raziskav glede varnosti ter okrepitev sodelovanja EU in držav članic s tretjimi
državami glede pravosodja, notranjih zadev in zaščite ter reševanja.
Navedeni programi oziroma smernice in prioritete so bili
upoštevani tudi pri opredelitvi strateških programov v resoluciji o nacionalnem
programu preprečevanja in zatiranja kriminalitete za obdobji 2007–2011 in
2012–2016.
Statistični podatki policije1 o gibanju in stanju
kriminalitete v Sloveniji v obdobju od leta 2013 do 2017 kažejo, da je bilo v
tem času storjenih 369.743 kaznivih dejanj, v povprečju torej 74.000 kaznivih
dejanj na leto. Največ obravnavanih kaznivih dejanj je bilo leta 2013 (93.833),
najmanj pa leta 2017 (58.052). Zaznano je izrazito zmanjšanje števila
obravnavanih kaznivih dejanj v letu 2015, kar je posledica množičnega
angažiranja policistov2 in kriminalistov pri reševanju migrantske
krize, v naslednjih dveh letih pa se je trend zmanjševanja nadaljeval.
Preiskanost kaznivih dejanj se je gibala od 47 do 52 odstotkov, pri čemer sta
se delež preiskanih kaznivih dejanj in delež kaznivih dejanj, ki jih je
policija odkrila z lastno dejavnostjo do leta 2015 povečevala, potem pa, kljub
zmanjšanju obsega obravnavane kriminalitete, ponovno upadla.
Policija deli kriminaliteto na
splošno in gospodarsko. Organizirano kriminaliteto sestavljajo kazniva dejanja
splošne in gospodarske kriminalitete, ki so po ugotovitvah policistov posledica
organiziranega kriminalnega delovanja. Mladoletniška kriminaliteta obsega
predvsem kazniva dejanja splošne kriminalitete, za katera so ovadene osebe,
stare od 14 do 17 let. Posebej se prikazuje t. i. posebne oblike kriminalitete,
ki so statistično sicer zajete pri splošni ali gospodarski kriminaliteti.
Tabela 1: Vrsta kriminalitete v obdobju
2013–2017 (MNZ, Policija, 2017)


Kriminaliteta

Število kaznivih dejanj


2013

2014

2015

2016

2017


Celotna 

93.833

87.474

68.810

61.574

58.052 


splošna

77.500

70.700

56.257

51.377

49.165 


gospodarska

16.333

16.774

12.553

10.197

8.887


Organizirana

483

382

387

403

409


Mladoletniška

2.026

1.909

1.308

1.269

1.334


Gospodarska kriminaliteta in korupcija
Gospodarska kriminaliteta je pojav, ki se količinsko in
kakovostno spreminja. Njene pojavne oblike so odvisne od družbenega in
gospodarskega sistema, veljavne zakonodaje, razvoja novih tehnologij in drugih
dejavnikov, ki vplivajo na poslovanje. Zanjo je značilno precejšnje tako
imenovano temno polje, saj posledice teh kaznivih dejanj največkrat niso
neposredno vidne, zlasti če so oškodovane države in kršene njihove pravne
norme. Gospodarska in finančna kriza ter večja brezposelnost so v zadnjih letih
nedvomno vplivale na povečevanje števila kaznivih dejanj gospodarske
kriminalitete, predvsem kaznivih dejanj, ki ustvarjajo velike premoženjske
koristi oziroma škodo, ter dejanj tako imenovane organizirane gospodarske
kriminalitete in korupcije. Število kaznivih dejanj gospodarske kriminalitete
se je od leta 2014 do 2017 zmanjševalo, in sicer za 47,0 odstotkov v navedenem
triletnem obdobju, njen delež v celotni kriminaliteti pa se je zmanjšal z 19,2
odstotka v letu 2014 na 15,3 odstotka v letu 2017 ali za 3,9 odstotne točke.
Korupcija je ogromno temno polje, zato statistični podatki
policije ne odražajo družbenih razmer, ampak bolj pripravljenost posameznikov
in ustanov za prijavljanje teh kaznivih dejanj, predvsem pa zmožnost policije,
da zbere dovolj dokazov za kazensko ovadbo.
V zadnjih letih policija namenja posebno skrb odkrivanju in
preiskovanju kaznivih dejanj ter njihovih storilcev s področja korupcije in
gospodarske kriminalitete, vključno s kaznivimi dejanji v škodo bank.
Pri poslovni kriminaliteti, kriminaliteti javnega sektorja
in davčni kriminaliteti je bilo prioritetno delovanje policije v obdobju
2013–2017 usmerjeno v odkrivanje in preiskovanje gospodarskih kaznivih dejanj,
pri katerih je bila dosežena največja materialna škoda, in kaznivih dejanj v
škodo proračunskih sredstev Republike Slovenije in sredstev EU. Še posebno
izstopajoča so bila kazniva dejanja, povezana s prevzemi, plačilno
nesposobnostjo, bančno problematiko, javnim naročanjem ter povečanjem števila
kaznivih dejanj kršitev temeljnih pravic delavcev. Prav tako so bile aktivnosti
usmerjene v varovanje finančnih interesov Republike Slovenije in EU. Pri
davčnih utajah je od leta 2012 dalje zaznan statistični upad, in to predvsem
zaradi spremembe zakonodaje, ki je zvišala cenzus za inkriminacijo. V letu 2015
se je ponovno spremenila davčna zakonodaja, tokrat v načinu zajemanja utajenih
zneskov glede na obdobje izvršitve in skupno višino (seštevek) utajenih
obveznosti, zaradi česar predvidevamo povečanje števila kaznivih dejanj davčne
zatajitve. Prav tako so bile izvedene številne aktivnosti za preprečevanje
goljufij v škodo EU, tudi v projektnem izobraževanju, usposabljanju ter
zaznavanju kaznivih dejanj pri pristojnih institucijah.
Bančna kriminaliteta je bila ena ključnih prioritet dela
policije. Pri odkrivanju in preiskovanju kaznivih dejanj v škodo bančnega
sistema je policija obravnavala največ kaznivih dejanj zlorab položaja ali
zaupanja pri gospodarski dejavnosti, sledijo poslovne goljufije, preslepitve
pri pridobitvi in uporabi posojila ali ugodnosti, pranja denarja in kazniva
dejanj, povezana s stečajno problematiko.
Pomembno vlogo pri preprečevanju in zatiranju gospodarske
kriminalitete imajo številni nadzorni organi in institucije. Z nekaterimi so
bili sklenjeni tudi sporazumi o sodelovanju. Tako na strateški kot operativni
ravni pa so potekale aktivnosti za krepitev sodelovanja, še posebno za večjo
uspešnost zaznavanja kaznivih dejanj.
Problematika gospodarske kriminalitete v domačem okolju je
močno povezana tudi s tujino, saj storilci delujejo globalno in izvajajo
kazniva dejanja s čezmejnim delovanjem prav z namenom težjega odkrivanja in
preiskovanja njihovih dejanj, zaradi česar je za uspešno dokazovanje nujno
hitro in aktivno sodelovanje s tujimi varnostnimi organi in agencijami EU.
Znotraj finančne kriminalitete in pranja denarja je
treba izpostaviti finančne preiskave, pranje denarja in zlorabe negotovinskih
plačilnih sredstev. Vsi strateški dokumenti boja zoper gospodarsko
kriminaliteto namenjajo velik pomen izvajanju finančnih preiskav. V policiji si
nenehno prizadevajo za krepitev in povečanje števila finančnih preiskav,
preiskanih fizičnih in pravnih oseb ter tudi podanih pobud za začasno
zavarovanje zahtevka za odvzem premoženjske koristi. Odvzem premoženjske
koristi oziroma premoženja, ki ustreza takšni koristi, je pomembno in
učinkovito orodje v boju zoper vse oblike kriminalitete.
Problematika pranja denarja je deležna ustrezne pozornosti.
Vlada Republike Slovenije je ustanovila medresorsko delovno skupino za izvedbo
nacionalne ocene tveganja (NOT) za pranje denarja in financiranje terorizma v
Republiki Sloveniji. Prav zaradi varnostnih pojavov je policija na tem področju
zaradi večje učinkovitosti samega preiskovanja tovrstnih kaznivih dejanj
okrepila in izboljšala sodelovanje z državnimi organi in institucijami, na
primer z Uradom Republike Slovenije za preprečevanje pranja denarja.
Pri zlorabi negotovinskih plačilnih sredstev moramo kot
varnostni pojav izpostaviti predvsem novejše oblike tovrstnih kaznivih dejanj,
s poudarkom na obravnavanju zadev, ki povzročajo večjo premoženjsko škodo
bankam v Sloveniji. Zaradi trendov in razvoja informacijske tehnologije je
mogoče pričakovati povečanje števila kaznivih dejanj zlorab plačilnih kartic na
svetovnem spletu, napadov na bankomate (na primer skimming – posnemanje
plačilne kartice; malware – uporaba zlonamerne programske opreme) ter kaznivih
dejanj, povezanih z virtualnimi valutami.
V boju proti korupciji si je policija prizadevala s
pooblastili v predkazenskem postopku čim uspešneje preprečevati, odkrivati in
preiskovati korupcijska kazniva dejanja, ki se nanašajo na zlorabo politične,
javne in gospodarske moči v zasebne interese. S pojavom gospodarske oziroma
finančne krize so se korupcijska tveganja na posameznih področjih dela še
povečala, zaznati pa je bilo kar nekaj kaznivih dejanj, ki so bila izvedena
pred in med gospodarsko krizo. Varnostne grožnje s korupcijskimi tveganji so se
v preteklem obdobju navezovale predvsem na uradno dolžnost in javna
pooblastila, bančništvo, energetiko, zdravstvo in zaščito finančnih interesov EU.
Omenjena področja ostajajo težava tudi v prihodnje. Dejstvo je, da je
odkrivanje in preiskovanje korupcije kompleksno. Kazniva dejanja se čedalje
pogosteje izvajajo s pomočjo informacijske tehnologije in v mednarodnih
okoljih. V prihodnje bo tako treba okrepiti mednarodno in medinstitucionalno
sodelovanje na nacionalni ravni.
Organizirana kriminaliteta
Dejavnost policije pri organizirani kriminaliteti je
bila usmerjena predvsem v odkrivanje in preiskovanje organiziranih oblik
čezmejne kriminalitete, ki je pogosto tesno povezana z območjem jugovzhodne
Evrope in zahodnega Balkana ali celo izvira od tam.
Podatki o organizirani kriminaliteti za obdobje 2013–2017
kažejo, da je policija povprečno obravnavala 413 tovrstnih kaznivih dejanj na
leto. Njihovo število se je od 2013 do 2017 zmanjšalo za 20,7 odstotkov, delež
organizirane kriminalitete v celotni kriminaliteti pa je ostal majhen.
Posebne oblike kriminalitete
V zadnjem petletnem obdobju je policija povprečno obravnavala
1.790 kaznivih dejanj zlorabe prepovedanih drog na leto. Njihovo število se je
od leta 2013 do 2017 zmanjšalo za 6,8 odstotka. Policija je v povprečju
obravnavala tudi 215 kaznivih dejanj računalniške kriminalitete.
Ogroženost Republike Slovenije zaradi hudih3 in
organiziranih oblik kriminalitete4
Republika Slovenija je kot članica EU izpostavljena podobnim
varnostnim grožnjam kot celotno območje EU. Še naprej ostajajo ključna
varnostna tveganja, povezana z organizirano kriminaliteto in drugimi resnimi
pojavnimi oblikami kriminalitete. Posebno tveganje so terorizem in z njim
povezana odklonska ravnanja, zlasti radikalizacija, ki vodi v nasilni
ekstremizem in novačenje za namen terorizma. Zaradi objektivnih dejavnikov, kot
so geografska lega, velikost nacionalnega trga, zgodovinske in kulturne
povezave ter etnična in demografska struktura prebivalstva, se vrsta in obseg
teh pojavov v Sloveniji ponekod pomembno razlikujeta od pojavov v drugih
državah EU. Sodobna varnostna tveganja so izrazito čezmejna.
Na javno varnost Republike Slovenije močno vplivajo pojavi in
procesi, ki potekajo na območju jugovzhodne Evrope in v globalni periferiji EU,
zlasti v regiji MENA (Middle East and North Africa – območje držav Bližnjega
Vzhoda ter Severne Afrike, ki se razteza od Maroka na severozahodu Afrike pa vse
do Irana na jugozahodu Azije).
Zahodni Balkan so intenzivni procesi evroatlantskih povezav v
zadnjih dveh desetletjih nekoliko prešli ali izpustili. Zaradi oteženih
procesov preoblikovanja ekonomskih, pravnih in političnih sistemov po padcu
blokovske razdelitve sveta je organizirani kriminal na tem območju dobil
možnosti za okrepitev in razvoj. Republika Slovenija je zaradi svoje lege,
kulturnih, manjšinskih, jezikovnih in zgodovinskih okoliščin ter
geografsko-ekonomskih interesov pod vplivom procesov, ki oblikujejo politično,
družbeno, ekonomsko in varnostno podobo zahodnega Balkana ter posledično tudi
organiziranega kriminala.
Varnostno nestabilne razmere na obsežnem območju regije MENA
(še posebno v Siriji, Iraku in Libiji), Afganistana in Pakistana bodo
dolgoročno vplivale na problematiko ilegalnih migrantov s teh območij.
Balkanska pot je po številu ilegalnih migrantov, ki jo prečkajo, poleg srednje
sredozemske poti najbolj obremenjena vstopna smer proti EU. Prizadevanje držav
v regiji, da bi z različnimi fizičnimi ovirami zaustavile tokove ilegalnih
migrantov, bo sosednje države najverjetneje izpostavilo povečanemu
migracijskemu pritisku.
Struktura organiziranega kriminala in kriminalnih združb se
nenehno spreminja in prilagaja družbenim, političnim, tehnološkim in drugim
okoliščinam, ki jo opredeljujejo. Kriminalne združbe v EU kot tiste, ki so
aktivne na območju Republike Slovenije, izgubljajo nekatere elemente in
lastnosti tradicionalno organiziranih kriminalnih združb (v nadaljnjem
besedilu: OKZ). Položaj in povezave med posamezniki so vse bolj mrežni, pri
čemer imajo ključno povezovalno vlogo kriminalno aktivni posamezniki z
dolgoletnimi kriminalnimi izkušnjami in dobrimi osebnimi povezavami v izvornih
in ciljnih državah.
Pregled dinamike organizirane kriminalitete in drugih hudih
pojavnih oblik kriminalitete v zadnjih dveh letih ne kaže bistvenih odstopanj
od dolgoročnega trenda. Vrste, pojavne oblike in obseg groženj ostajajo
relativno nespremenjeni.
Preiskovalne aktivnosti policije potrjujejo vse večjo vpetost
Republike Slovenije v mednarodne tokove vseh vrst prepovedanih drog, odtujenih
vozil in tihotapljenja cigaret. Za mednarodne kriminalne združbe je ozemlje
Republike Slovenije pomembno tranzitno območje na poti iz zahodnobalkanske
regije v EU. Čez območje Republike Slovenije in na njenem ozemlju so prisotna
predvsem albansko govoreča in zahodnobalkanska kriminalna omrežja, ki za
nemoteno izvajanje kriminalnih aktivnosti močno izkoriščajo povezave,
vzpostavljene v nekdanji skupni državi.
Kriminalna omrežja posameznikov, ki so aktivna na slovenskem
nacionalnem ozemlju, so precej odvisna od mednarodnih tokov, da čeznje kot
posredniki oskrbujejo slovenski črni trg. Posredniška vloga jih postavlja v
podrejen položaj do logističnih središč na zahodnem Balkanu in v EU.
Tako kot države članice se tudi Republika Slovenija spopada z
vse večjo problematiko novih psihoaktivnih snovi (NPS). Večinoma so to
sintetične droge, označene kot »legal highs« oziroma »dovoljena omamna
sredstva«, ker še niso na seznamu prepovedanih drog. Za vse te snovi je
značilno, da posnemajo učinke tradicionalnih prepovedanih drog, so podobno
nevarne za zdravje, njihova prodaja poteka po svetovnem spletu, izvirajo pa
predvsem iz Azije. Navedene snovi so po spletu tako rekoč prosto dostopne in
domneva se, da jih bo vedno več. K temu, pa ne samo glede drog, bo bistveno
pripomogel tako imenovani darknet oziroma nedosegljivi, temni splet. Profil
povprečnega uporabnika novih psihoaktivnih snovi se razlikuje od klasičnega
profila uporabnikov prepovedanih drog, zato je tudi njegovo zaznavanje in
spremljanje bolj problematično. Podobna je problematika nedovoljenih snovi v
športu.
Varnostni organi EU opažajo, da strelno orožje, ki ga
uporabljajo OKZ, izvira z območja zahodnega Balkana. Za tihotapske tokove
orožja, ki gredo čez Slovenijo, je značilno, da potekajo na podlagi predhodnih
naročil glede na količino in vrsto. Na območje Slovenije pretihotapijo
posamezne kose orožja ali celo razstavljeno orožje, na območju Nizozemske in
Belgije pa se to orožje pogosto zamenjuje za sintetične droge in kokain, ki jih
nato tihotapijo v obratni smeri.
Čez Slovenijo se z območja zahodnega Balkana in vzhodne
Evrope tihotapijo cigarete proti zahodni Evropi. Količinski obseg in
organizacijski okvir teh tokov je slabo poznan, značilnost zaznanih transportov
pa je, da potekajo v manjših količinah in zelo pogosto. Glede na močno povečano
gostoto prometa različnih vozil iz potencialno tveganih regij se lahko domneva,
da se problematika pojavlja v precej večjem obsegu, kot jo policija zaznava in
obravnava.
Republika Slovenija je tranzitno območje za mobilne
kriminalne združbe z območja jugovzhodne Evrope (zlasti iz Bolgarije in
Romunije), ki v Sloveniji nastavljajo skimming naprave. Policija zaznava
spremembo regij in držav, v katerih se zlorabljajo podatki, pridobljenih iz
skimming napadov v Sloveniji. Trenutno so aktualne lokacije in države
jugovzhodne Azije, kjer so po podatkih tujih varnostnih organov tudi vodilni
člani teh kriminalnih združb.
Problematika mobilnih kriminalnih združb, ki so na območju
Slovenije storile različne oblike premoženjskih kaznivih dejanj, tatvin in
ropov, se je zmanjšala. Aktivnosti policije v zadnjih dveh letih so pokazale
obstoj omrežja manjših kriminalnih skupin, ki na območju Slovenije in v
sosednjih čezmejnih regijah izvajajo tatvine vozil bodisi za potrebe
nacionalnega črnega trga rezervnih delov bodisi za mednarodni črni trg vozil
višjega cenovnega razreda.
Mednarodni tokovi ilegalnih migracij potekajo tudi čez
ozemlje Republike Slovenije. Pri tem je najbolj izpostavljena slovensko-hrvaška
schengenska meja, čez katero organizirane kriminalne skupine tihotapijo
ilegalne migrante v notranjost države in naprej čez notranje meje v sosednje
države članice EU. Še naprej vzbujajo posebno skrb različne oblike zlorabe
zakonitih institutov vstopa na območje Republike Slovenije, predvsem na podlagi
zaposlitev v fiktivnih gospodarskih družbah.
Republika Slovenija je ciljna država za žrtve trgovine z
ljudmi z namenom prostitucije. Izpostavljene so predvsem žrtve iz držav vzhodne
Evrope (Ukrajina in Moldavija), vključno z žrtvami iz držav članic EU
(Madžarska, Slovaška in Romunija), pa tudi žrtve iz držav zahodnega Balkana
(Srbija in Makedonija).
Republika Slovenija je podobno kot druge razvite države EU
deležna hitrega razvoja informacijskih tehnologij in omrežij. Različne plačilne
(brezstično plačevanje), bančne (spletno bančništvo) in poslovne storitve
(spletne trgovine) se digitalizirajo in prenašajo na svetovni splet. Na začetku
leta 2015 je SI-CERT (Slovenian Computer Emergency Response Team – nacionalni
odzivni center za obravnavo incidentov s področja varnosti elektronskih omrežij
in informacij) zaznal množičen phishing napad (kraja podatkov, ki storilcu
omogočijo dostop do spletnih storitev v imenu oškodovanca) na komitente
slovenskih bank, ki je trajal več kot en teden. Izpostavljenih je bilo 100.000
elektronskih poštnih naslovov, ki so prejeli elektronsko obvestilo, navidezno
poslano iz komitentove banke. V njem je »banka« zahtevala vpis podatkov za
dostop do elektronskega bančništva.
Grožnja so tudi okužbe z izsiljevalskimi virusi, ki se širijo
v priponkah elektronske pošte in zašifrirajo vse uporabniške datoteke. Posebno
varnostno tveganje je tudi izpostavljenost kritične infrastrukture kibernetskim
napadom. Ocenjeno je, da se bosta stopnja sofisticiranosti in obseg tovrstnih
napadov v prihodnje še stopnjevala. Ob stalnem razvoju informacijske
tehnologije in svetovnega spleta se vse več oblik kriminalitete seli na
svetovni splet, kar je za storilce dodatna priložnost, za organe odkrivanja in
pregona pa dodatna oteževalna okoliščina.
V zadnjih letih so tudi v Sloveniji zaznali organizirane
skupine, ki se ukvarjajo s pošiljanjem in preprodajo odpadkov v tretje države.
Tako so nekatere italijanske kriminalne skupine prek uradnih slovenskih
podjetij prepošiljale nevarne odpadke na Kitajsko. Zaznati je tudi povečano
delovanje slovenskih podjetij, ki poskušajo nelegalno pošiljati odpadke
predvsem na območje vzhodne Evrope (waste trafficking). Na svetovni ravni pa se
izpostavlja zlasti problem nezakonitega trgovanja z odpadno električno in
elektronsko opremo, ki vsebuje nevarne snovi in redke kovine ter ravnanja z
odpadki iz plastike v povezavi s preprečevanjem onesnaževanja morij in oceanov.
Zaradi dviga cen ravnanj z določenimi vrstami odpadkov, kateremu so vzrok
notranje razmere na ravni Slovenije ali EU (primer lahkih gorljivih frakcij
komunalnih odpadkov) ali zunanje razmere (na primer omejitev možnosti izvoza
plastike), prihaja do nelegalnega ravnanja (tudi odstranjevanja) odpadkov
znotraj Slovenije, vključno s poskusi, da se želenim ravnanjem izogne pod
krinko navidezne nesreče (primer morebitna povzročitev požarov). Republika
Slovenija je kot država na prehodu bolj kot druge države članice EU izpostavljena
delovanju posameznikov in organiziranih kriminalnih skupin na področju
nezakonite trgovine z ogroženimi živalskimi in rastlinskimi vrstami (wildlife
trafficking). Glede tega je bil od pristopa Slovenije h konvenciji CITES (2000)
narejen velik napredek tako v zakonodaji kakor tudi pri odkrivanju in
procesiranju kaznivih dejanj ter kaznovanju storilcev. Slovenski organi
odkrivanja in pregona ter sodstvo so uspešno končali številne primere, kar je
močno prispevalo k zatonu ali preusmeriti nekaterih tihotapskih poti (denimo
lovske trofeje iz BiH v EU, ptice ujede za arabske države, plazilci iz
jugozahodne Evrope v EU, ZDA ter na Japonsko, ptice iz jugovzhodne Evrope v
Italijo itd.).
Na ravni EU se je v zadnjem obdobju ponovno začelo intenzivno
poudarjati pomembnost boja zoper okoljsko kriminaliteto. Okolje, ki nas obdaja,
je le eno in vse nezakonite dejavnosti človeka puščajo predvsem hude
dolgoročne, celo trajne posledice na okolje, zdravje ljudi, biotsko
raznovrstnost in druge naravne vire.
Pri odkrivanju in preiskovanju kaznivih dejanj je bila ena od
prednostnih nalog policije odkrivanje in preiskovanje gospodarskih kaznivih
dejanj z veliko premoženjsko škodo, kaznivih dejanj v škodo slovenskega
bančnega sistema, kriminalitete, ki posledično ogroža finančne interese
slovenske države in EU, ter organiziranih oblik korupcije tam, kjer so
korupcijska tveganja največja. Velik poudarek je bil tudi na izvajanju
finančnih preiskav.
Pri obravnavi mladoletnikov se je policija pogosto srečevala
s spolnimi zlorabami otrok in spletnim spolnim izkoriščanjem otrok, nasiljem v
družini, nad otroki in ranljivimi skupinami (starostniki, begunci,
hendikepirane osebe idr.) ter mladoletniškim prestopništvom.
Z vse večjo dostopnostjo interneta oziroma različnih
komunikacijskih orodij, družbenih omrežij, globokega interneta (deep-web) ter
cenovno dosegljivostjo elektronskih naprav se je modus operandi storilcev
povsem spremenil. Zaradi navedenega je bil olajšan vdor v njihovo zasebnost in
zasebnost potencialnih žrtev, zaradi nevednosti in naivnosti otrok ter
brezbrižnosti staršev pa lahko mladoletne osebe tudi hitro postanejo celo
storilci najrazličnejših kaznivih dejanj (spolne zlorabe otrok, mladoletno
prestopništvo).
Nasilje v družini, nad otroki in ranljivimi skupinami je stalen
pojav. Obstajajo različne iniciative in zakonodaja, ki omogoča ustrezne odzive
na pojav vsakršnega nasilja. Policija je tudi v to področje vložila veliko
sredstev in znanja, za sam napredek pa ji mnogo institucij priznava uspešnost
pri spopadanju s tem fenomenom.
Pri tem se je treba zavedati, da policija ni edina, ki se
ukvarja s preprečevanjem in zatiranjem kriminalitete. Zelo pomembno vlogo pri
zagotavljanju varnosti oziroma varovanju ljudi in premoženja, v okviru svojih
pristojnosti, imajo tudi družbe za zasebno varovanje ter občinska redarstva,
organizirana v samoupravnih lokalnih skupnostih.
Za ustrezno odzivanje na ogrožanje varnosti je odgovorna
predvsem policija, ki naj bi s preostalimi subjekti (ministrstva, lokalna
skupnost, nevladne organizacije in organizacije civilne družbe), pa tudi z
ustrezno ravnjo partnerstva med javnim in zasebnim (varnostnimi službami),
ustvarjala razmere za uspešno spopadanje s kriminaliteto.
V zadnjih letih se dogaja hiter razvoj stroke zasebnega
varovanja in pojavlja veliko podjetij z več kot 6000 zaposlenimi, zato lahko
trdimo, da je zasebno varovanje postalo nenadomestljivo pri zagotavljanju
varnosti. Naročnikom omogoča visok standard varnosti, obenem pa odpravlja ali
zmanjšuje tveganja, pri čemer išče sinergije, povezovanje in sodelovanje z
drugimi dejavniki pri zagotavljanju varnosti.
Družbe za zasebno varovanje tako pomembno prispevajo k
notranji varnosti, saj pri svoji dejavnosti opravljajo največ aktivnosti pri
varovanju ljudi ter premoženja in tudi pri varovanju kritične infrastrukture.
Policija in Zbornica za razvoj slovenskega zasebnega varovanja sta leta 2013
sklenili Protokol o medsebojnem sodelovanju. Protokol je bil sklenjen z namenom
izboljšanja sodelovanja pri varovanju javnega reda, javne varnosti, varstva
naročnikov, tretjih oseb in varnostnega osebja.
Sodelovanje z družbami za zasebno varovanje je ustrezen odziv
na tveganje nacionalnih groženj (javna varnost in varovanje kritične
infrastrukture) ter tudi groženj, ki izhajajo iz nadnacionalnih virov ogrožanja
in tveganj (terorizem in organizirani kriminal), saj te družbe opravljajo
naloge tudi na letališčih, v pristaniščih in pri varovanju jedrskega objekta,
kjer je medsebojno sodelovanje policije in družb zasebnega varovanja še toliko
pomembnejše.
Sodelovanje med policijo in družbami zasebnega varovanja pa
se nadgrajuje tudi v sodelovanju občin oziroma občinskih redarstev z zasebnim
varovanjem. Tako je Mestna občina Ljubljana leta 2016 podpisala Protokol o
sodelovanju Mestnega redarstva Mestne uprave Mestne občine Ljubljana in
Zbornice za razvoj slovenskega zasebnega varovanja. S protokolom si
zagotavljata pomoč in izmenjavo informacij pri zagotavljanju varnosti.
Sodelovanje med policijo in občinskimi redarstvi je
opredeljeno tudi v 35. členu Zakona o organiziranosti in delu v policiji
(Uradni list RS, št. 15/13, 11/14, 86/15, 77/16, 77/17 in 36/19), in sicer
v obliki različnih svetov, sosvetov in komisij za zagotavljanje varnosti. Na
operativni ravni se sodelovanje odraža tudi pri pripravi občinskih programov
varnosti, s katerimi se na podlagi ocene varnostnih razmer, v sodelovanju s
policijo, podrobneje določita vrsta in obseg nalog občinskega redarstva.
Občinski program varnosti tako pomeni oceno varnosti v lokalni skupnosti,
opredelitev potreb in prioritetnih področij za njegovo uresničitev, konkretne
nosilce ter razdelitev nalog med občinskim redarstvom in policijo oziroma
dogovor o skupnih aktivnostih. Občinski program varnosti določa splošne cilje
in ukrepe za njihovo doseganje. Zasnovan je razvojno in pomeni priporočilo in
smernico občini pri uresničevanju letnih programov dela občinskih redarstev,
pri čemer je opredeljeno tudi sodelovanje z drugimi občinami, državnimi organi
in nevladnim sektorjem.
1. RAZLOGI ZA SPREJETJE RESOLUCIJE
Republika Slovenija je pripravila in sprejela številne
strateške dokumente, s katerimi se je odzivala na dogodke in okoliščine, ki
pomembno vplivajo na varnost in tudi na posameznikovo dojemanje varnosti. Vsi
ti dokumenti – predvsem tisti, ki se nanašajo na najhujše dejavnike ogrožanja –
so tudi pomemben vir za pripravo te resolucije. Osnovni namen sprejetja vseh
strateških dokumentov je skrb za ohranjanje varnosti in varnostne kulture v
družbi ter spodbujanje zavedanja, kako pomemben segment je varnost pri
ohranjanju svobode, ki mora temeljiti na demokratičnih načelih in uravnoteženem
delovanju vseh, ki lahko in morajo kakor koli vplivati na te dejavnike. To sta
tudi razlog in namen te resolucije, ki kontinuirano nadaljuje prizadevanje za
ohranjanje že sprejetih zavez in standardov varnostne politike ter vsebinsko
nadgrajuje do zdaj veljavno Resolucijo o nacionalnem programu preprečevanja in
zatiranja kriminalitete za obdobje 2012–2016 (ReNPPZK12–16, Uradni list RS,
št. 83/12).
2. CILJI RESOLUCIJE
Temeljni cilj Resolucije o nacionalnem programu preprečevanja
in zatiranja kriminalitete za obdobje 2019–2023 (v nadaljnjem besedilu:
resolucija) je učinkovito oblikovanje in izvajanje politike preprečevanja in
zatiranja kriminalitete oziroma zagotavljanje takšnega družbenega okolja, ki bo
dolgoročno vplivalo na zmanjšanje kriminalitete, zagotavljalo varnost,
prebivanje in delo v varnem okolju, ter na podlagi predlaganih ukrepov doseči
tako družbeno stanje, da bi se ljudje počutili varne.
Pri tem je treba za vzpostavitev in dosego začrtanega stanja
na posameznih področjih doseči naslednje cilje:
-       
ugotavljanje varnostnih problemov ter iskanje rešitev, metod in oblik
dela, ki so potrebni za njihovo rešitev;
-       
več partnerskega sodelovanja s posamezniki, lokalno skupnostjo,
državnimi organi, civilno družbo in drugimi varnostnimi subjekti;
-       
proaktivno sodelovanje z lokalno skupnostjo oziroma vzpostavitev novih,
učinkovitejših oblik sodelovanja;
-       
čim širšo skupnost je treba ozavestiti o pomenu spoštovanja človekovih
pravic, enakosti žensk in moških ter prepoznavanja vseh oblik nasilja ter o
ukrepanju zoper njih;
-       
na različnih vsebinskih področjih je treba vzpostavljati možnosti za
ustvarjanje zagotovljene varnosti v širši skupnosti z namenom izboljšanja
kakovosti življenja vseh starostnih skupin prebivalstva;
-       
vzpostavitev delovanja skupin kriminalistov na državni in regionalni
ravni za izvajanje identifikacij mladoletnih oseb, ki so žrtve spolnih zlorab,
in storilcev teh dejanj;
-       
kakovostnejše zbiranje dokazil v predkazenskem postopku;
-       
vzpostaviti je treba sistem, ki bo omogočal znanstvene raziskovanje
družbeno občutljivejših oblik nasilja (na primer medvrstniško nasilje, nasilje
nad ženskami, nasilje v družini, kibernetsko nasilje);
-       
okrepljeno sodelovanje z mednarodnimi organizacijami in institucijami,
in sicer zlasti z Interpolom, Europolom, Eurojustom, tujimi varnostnimi in
pravosodnimi organi, pa tudi organizacijami in institucijami, ki sodelujejo
znotraj svojih pristojnosti pri odkrivanju, preiskovanju in pregonu storilcev
kaznivih dejanj zoper spolno nedotakljivost otrok;
-       
zmanjšati je treba obseg vseh oblik in pojavov sovražnega govora oziroma
javnega spodbujanja sovraštva in nestrpnosti;
-       
onemogočanje zlorab pri gospodarskem poslovanju;
-       
pošteno, vestno in odgovorno korporativno upravljanje ter gospodarno
vodenje velikih projektov državnega pomena, omejevanje, preprečevanje in
sankcioniranje konflikta interesov ter nedovoljenega vplivanja;
-       
etično, transparentno in očitkov nasprotja interesov, klientelizma,
nepotizma, diskriminacije zaradi spola in korupcije neobremenjeno kadrovanje na
položaje članov, predsednikov uprav in nadzornih organov družb v neposrednem in
posrednem lastništvu države;
-       
uveljaviti je treba poenotenje prakse in popolno transparentnost vodenja
postopkov javnih razpisov z dosledno spletno objavo informacij iz javnih
razpisov za razdeljevanje proračunskih sredstev in poročil o opravljenem delu
na enotnem spletnem portalu ter izvajanje evalvacije porabe sredstev znotraj
posameznih razpisov;
-       
zagotoviti je treba ustrezno povezovanje pristojnih institucij ter njihovo
učinkovito ukrepanje pri ponarejanju medicinskih izdelkov;
-       
čim širšo skupnost je treba ozavestiti o pomenu spoštovanja človekovih
pravic v povezavi z varovanjem zdravja in prepoznavanjem vseh oblik tveganja in
kršitev ter o ukrepanju zoper njih;
-       
izboljšati je treba sistem ozaveščanja javnosti o družbenih vidikih
darovanja organov in tkiv v Sloveniji, pravicah in dolžnostih ljudi v povezavi
z darovanjem in prejemanjem organov ter nevarnostih, ki iz tega izhajajo;
-       
vzpostavitev in sistemska ureditev nacionalnega sistema
informacijske/kibernetske varnosti;
-       
zaščita ustavne ureditve in varnosti ter zaščita posameznika in
skupnosti pred grožnjo terorizma z upoštevanjem temeljnih vrednot in interesov;
-       
krepitev operativnih zmogljivosti (razvoj prikritih preiskovalnih
ukrepov in skupnih čezmejnih policijskih dejavnosti) za preprečevanje,
odkrivanje, prepoznavanje in preiskovanje organiziranih kriminalnih skupin in
mrež;
-       
učinkovito črpanje EU-sredstev iz Sklada za notranjo varnost (ISF-P) v
obdobju 2018–2020;
-       
aktivno sodelovanje v projektih Evropske večdisciplinarne platforme
proti grožnjam kriminala (EMPACT)-projektih političnega cikla EU za boj proti
hudim oblikam organiziranega mednarodnega kriminala v obdobju 2018–2021;
-       
izboljšati je treba sodelovanje na nacionalni ravni z drugimi organi, ki
prav tako zaznavajo kazniva dejanja, in zagotoviti pravočasno izmenjavo
informacij;
-       
krepitev operativnih zmogljivosti (razvoj prikritih preiskovalnih
ukrepov in skupnih čezmejnih policijskih dejavnosti) za preprečevanje, odkrivanje,
prepoznavanje in preiskovanje organiziranih kriminalnih skupin in mrež;
-       
priprava projekta konceptualnih sprememb organizacije in dela
kriminalistične policije na državni in regionalni ravni v smislu
organizacijske, normativne in kadrovske reforme;
-       
učinkovitejše izvajanje in uveljavljanje zakonodaje ter boj proti
organiziranemu kriminalu, povezanemu z ogroženimi in zavarovanimi
prostoživečimi rastlinskimi in živalskimi vrstami ter nezakonitim ravnanjem z
odpadki;
-       
vzpostavitev ustrezne organizacijske strukture ter razmislek o
izboljšanju pravnih podlag, z namenom da se zagotovi učinkovitejši odvzem
premoženja nezakonitega izvora in s tem zmanjšanje stopnje škode povzročene s
strani organizirane in gospodarske kriminalitete v družbi.
3. POMEN PREVENTIVNIH DEJAVNOSTI
Povečanje števila vseh oblik kriminalitete nas obvezuje, da
poiščemo učinkovite rešitve za njeno zmanjšanje, med katerimi so tudi
preventivne aktivnosti. Učinkovito preprečevanje kriminalitete je odvisno od
številnih dejavnikov, zato je treba v preventivne aktivnosti vključiti različne
družbene dejavnike od lokalne do državne ravni, zasebnega sektorja in civilne
družbe. Gre za dejavnost, ki preprečuje razvoj deviantnih ravnanj in zagotavlja
boljšo varnost v družbi. Učinkovite preventivne dejavnosti se pozitivno
odražajo v varnosti v okolju, občutku varnosti in kakovosti življenja v družbi.
Učinki preventivnih aktivnosti niso takoj vidni, imajo pa dolgoročne pozitivne
učinke.
Uspešno preprečevanje kriminalitete pomeni pripravljenost za
načrtno in organizirano določanje ter izvajanje aktivnosti in ukrepov vseh
deležnikov v družbi. Od pripravljenosti za sodelovanje ter uvajanja
preventivnih programov in njihove implementacije so odvisni rezultati, ki bodo
vplivali na zmanjšanje kriminalitete. Uspeh preventivnih aktivnosti je močno
odvisen od informiranosti, politike, pripravljenosti in odprtosti neke sredine
ali družbe za sprejemanje in izvajanje preventivnih aktivnosti ter splošnega
stališča in vrednot v njej.
Preprečevanje kriminalitete je skupek vseh zasebnih pobud in
dejavnosti države z namenom zmanjšati škodo, ki bi jo povzročila dejanja,
določena kot kazniva (Van Dijk in De Waard, 1991). Preprečevanje kriminalitete
je predmet zanimanja strokovnjakov, aktivistov in vseh drugih zainteresiranih posameznikov
in skupin. Pri odločanju za preprečevalno dejavnost in pri njenem načrtovanju
je zmeraj dobro preučiti izkušnje različnih preprečevalnih programov iz domače
in tuje prakse. Pri preprečevanju, načrtovanju in pripravi preprečevalnih
ukrepov je treba upoštevati družbene, kulturne, ekonomske, pravne in politične
dejavnike v družbi, saj ukrepi niso neposredno prenosljivi iz ene kulture v
drugo. Mehanično prenašanje modelov lahko povzroči številne neželene in
nehotene učinke.
Preprečevanje kriminalitete delimo na več vrst, odvisno od
oblike kriminalitete oziroma področja varnostne problematike: na pravno in
nepravno, na namenjeno žrtvam ali storilcem, na posredno in neposredno, na
poboljševalno in kaznovalno, na situacijsko, razvojno in skupnostno. Najosnovnejša
je delitev na primarno, sekundarno in terciarno prevencijo. Vsak model
prevencije je podprt z različnimi teorijami, pogledi in stališči, pogosto
hkrati uporabnimi za marsikatero od njih, kot je modele mogoče implementirati
pri odzivanju na različne oblike kriminalitete. Tri primarne modele je mogoče
razdeliti glede na tri kategorije ukrepov, in sicer na ukrepe, ki se nanašajo
na storilce, oškodovance in kraj oziroma okoliščine, v katerih se pojavlja
kriminaliteta.
Kriminalna prevencija mora biti sestavni del socialne
politike, kar obsega zagotavljanje kakovosti življenja, socialne in zdravstvene
varnosti ter izobraževalnega sistema, zaščito in pomoč tveganim skupinam ter
programe vključevanja marginalnih družbenih skupin v družbo. Pristojni organi si
morajo prizadevati za večjo povezanost med različnimi politikami, kot so
izobraževalna in kaznovalna politika, politika trga dela in socialna politika,
s posebnim poudarkom na tveganih družbenih skupinah prebivalstva.
Poiskati je treba odgovore na vprašanja, ki so ključnega
pomena za oblikovanje kriminalitetne politike, med drugim, kdo je odgovoren za
preprečevanje kriminalitete, na kakšni stopnji je država glede razvoja
preventivne dejavnosti, kateri so glavni kriminalitetni problemi in katere so
glavne značilnosti kriminalitete v urbanih ter ruralnih okoljih.
Preventiva v socialnem varstvu pomembno vpliva na
odpravljanje ključnih vzrokov za nastanek kriminalitete.
Situacijska prevencija je za državljane najpreprostejša in
tudi relativno učinkovita oblika preprečevanja premoženjske in nasilniške
kriminalitete. Ni je mogoče pojmovati le kot videonadzorovanje javnih površin,
temveč vanjo spadajo ukrepi za povečanje truda za storitev kaznivega dejanja,
ukrepi za povečanje tveganja za prijetje, ukrepi za zmanjševanje dobička in
ukrepi, ki preprečujejo opravičila, da posameznik ni vedel, da je neko dejanje
prepovedano. Učinek situacijske prevencije je precej odvisen od ozaveščenosti
javnosti o nujnosti teh ukrepov ter vedenja o dostopnih oblikah situacijske prevencije
in višini vloženih sredstev.
Kombinacija socialne in situacijske prevencije daje
učinkovito možnost odzivanja na vzroke za nastanek/pojav kriminalitete. Gre za
odzivanje na konkretne, specifične oblike kriminalitete, ki jih je mogoče
preprečiti, omiliti oziroma storilce odvrniti od kaznivega dejanja.
Kriminalitetna politika mora temeljiti na znanju,
informacijah in raziskavah ter biti pojmovana kot del socialne politike.
4. METODOLOGIJA IN PODLAGE ZA IZDELAVO RESOLUCIJE
Pri pripravi resolucije je bila uporabljena metodologija, ki
zagotavlja njeno vključitev v strateške in razvojne cilje Republike Slovenije,
ob sočasnem upoštevanju in proaktivni vključenosti v strateške programe na
mednarodni ravni, na izvedbeni ravni pa zagotavlja sledljivost realizacije
zastavljenih ciljev in trajnost dejavnosti pri preprečevanju in zatiranju
kriminalitete.
Pri nastajanju gradiva je bila posebna pozornost namenjena
objektivnosti pripravljenih vsebin, natančni določitvi obsega obravnavanih
problemov, ki se ugotavljajo pri preprečevanju in zatiranju kriminalitete, in
sistematičnemu pristopu, ki za vsak identificiran problem navaja opis
konkretnega problema, ugotavlja vzroke za takšno stanje in nakaže možne
rešitve. Predvidene rešitve so nadgrajene s postavitvijo cilja, ki se ga želi
doseči, iz njega pa so izpeljane konkretne strategije oziroma programi za
uresničitev postavljenega cilja. V okviru vsake strategije oziroma programa so
določene ključne dejavnosti in ukrepi, nosilec načrtovanih dejavnosti in vsi
sodelujoči, roki za izvedbo strategije oziroma programa in kazalniki za
merjenje uspešnosti izvršenih nalog.
Za pripravo resolucije je bila ustanovljena medresorska
delovna skupina, v kateri so bili predstavniki z vseh ministrstev in
predstavnik Fakultete za varnostne vede Univerze v Mariboru. Pri pripravi
resolucije je delo potekalo v manjših delovnih skupinah, ki so obravnavale
posamezno vsebinsko področje resolucije in prispevale vsebinske rešitve ter
besedilo, pa tudi na skupnih sejah medresorske delovne skupine.
Podlaga za pripravo resolucije o nacionalnem programu so bili
področni resorni programi ter načrti in drugi akti, ki so že določali ukrepe in
naloge, ki lahko vplivajo na preprečevanje kriminalitete. Upoštevani so bili
različni resorni strateški dokumenti in programi dela, povezani s
preprečevanjem kriminalitete. Na mednarodni ravni so bili upoštevani akti in
dokumenti Organizacije združenih narodov, EU, Organizacije za varnost in
sodelovanje v Evropi ter Sveta Evrope.
5. MEDNARODNO ODZIVANJE NA KRIMINALITETO
5.1 Evropska unija
5.1.1 Lizbonska pogodba
Z veljavnostjo nove Pogodbe o Evropski uniji in Pogodbe o
delovanju Evropske unije, imenovane tudi Lizbonska pogodba, je konec leta 2009
nastal nov pomemben primarni pravni okvir sodelovanja držav članic pri preprečevanju
in zatiranju kriminalitete.
V delovanje EU prinaša številne novosti, med njimi večjo
demokratičnost procesov odločanja v EU, številne institucionalne spremembe in
zagotovljene višje standarde varstva človekovih pravic. Bistvene novosti so
opazne prav v pravosodju in notranjih zadevah, kjer se ključne spremembe v
primerjavi s prejšnjimi pogodbami nanašajo zlasti na posodobljen pravni okvir
in spremenjene postopke, vzpostavljene pa so tudi nekatere strukturne in
organizacijske novosti.
Države članice EU so si za cilj zadale vzpostavitev ukrepov
za notranjo varnost, s katerimi bodo bolje usposobljene za ukrepanje glede
svobode, varnosti in pravic, kar bo neposredno povečalo učinkovitost boja proti
kriminaliteti in terorizmu. V pravnosistemskem pogledu je največja pridobitev
Lizbonske pogodbe pravni temelj, ki zakonodajnim aktom glede policijskega in
pravosodnega sodelovanja v kazenskih zadevah omogoča sprejetje v obliki uredb
in direktiv in s tem neposredne veljave oziroma prenosa v zakonodajo držav članic,
kar bo pripomoglo k skladnejšemu razvoju skupnih okvirov za preprečevanje in
zatiranje kriminalitete. Ravno na tem področju pa je bila Evropski komisiji in
Sodišču EU dana večja vloga za nadzor nad ustreznim izvajanjem sprejetih
zakonodajnih aktov v državah.
Evropski policijski urad (v nadaljnjem besedilu: Europol), ki
je v letu 2010 postal agencija EU, pristojna za organizirani kriminal,
terorizem in druge hujše oblike kriminala, ki prizadenejo dve državi članici
ali več, zaradi obsega, pomena in posledic kaznivih dejanj pa je potrebno
skupno delovanje držav članic, je dobil ključno vlogo pri podpori pristojnim
državnim organom, določenim za zatiranje kriminalitete. Njegova vloga je
podpirati in krepiti dejavnosti policijskih organov in drugih služb kazenskega
pregona držav članic ter njihovo medsebojno sodelovanje pri preprečevanju hudih
oblik kriminala, ki vplivajo na dve državi članici ali več, terorizma in oblik
kriminala, ki vplivajo na skupni interes politike EU, ter pri boju proti njim.
Lizbonska pogodba je kot ključno novost uvedla tudi nov
mehanizem za usklajevanje ukrepov za preprečevanje in zatiranje kriminalitete v
EU. Ustanovljen je bil Stalni odbor za operativno sodelovanje na področju
notranje varnosti (COSI), ki je namenjen krepitvi sodelovanja in boljšemu
usklajevanju operativnih ukrepov glede notranje varnosti med državami članicami
EU. V tem okviru poteka usklajevanje ukrepov pri policijskem in carinskem
sodelovanju, varovanju zunanjih meja in pravosodnem sodelovanju v kazenskih
zadevah. Stalni odbor znotraj EU zagotavlja pospeševanje in krepitev
operativnega sodelovanja pri notranji varnosti, v njem pa sodelujejo države
članice ter institucije in agencije EU.
5.1.2 Prenovljena strategija notranje varnosti za
Evropsko unijo
Najvišji predstavniki držav EU so v marcu 2010 sprejeli
Strategijo notranje varnosti za Evropsko unijo. V njej so določeni glavni
izzivi in grožnje notranje varnosti, hkrati pa je bil prvič vzpostavljen
koncept notranje varnosti, ki ga je treba razumeti kot celovit koncept, ki
vključuje številne resorje v državah članicah in institucijah, katerih področja
dela prispevajo k izvedljivosti tako imenovanega evropskega varnostnega modela.
Nova evropska agenda za varnost nadomešča prejšnjo
strategijo, sprejeto leta 2010 (strategijo notranje varnosti za obdobje
2010–2014, IP/10/1535). Z novo evropsko agendo za varnost Komisija vzpostavlja
strategijo za odzivanje EU na grožnje varnosti v EU za obdobje 2015–2020.
Agenda opredeljuje tri problemska področja za ukrepanje EU:
-       
terorizem in radikalizacija, ki sta veliki grožnji za notranjo varnost
EU, saj se je pri nedavnih terorističnih napadih v EU izrazila potreba po
odločnem skupnem odzivu EU, zlasti glede pojava velikega števila vračajočih se
tujih borcev;
-       
organizirani kriminal, kot je tihotapljenje migrantov, trgovina z ljudmi
in trgovanje s strelnim orožjem, drogami in cigaretami, ter okoljski, finančni
in gospodarski kriminal jemljejo življenja in povzročajo družbeno in
gospodarsko škodo;
-       
kibernetska kriminaliteta ponuja storilcem kaznivih dejanj veliko
možnosti, saj izkorišča spletno trgovanje in bančništvo, pa tudi dejstvo, da je
na spletu vse več osebnih podatkov. Ta kriminal ogroža osebno varnost in
zasebnost, saj je v digitalni obliki shranjenih vse več osebnih podatkov. Storilci
kaznivih dejanj zlorabljajo sodobne tehnologije, kot je internet, za nezakonito
spletno trgovino z drogami in orožjem ali za druge kaznive transakcije. Boj
proti spletnemu kriminalu med drugim obravnava tudi spolno izkoriščanje otrok.
Izboljšanje kazenskega pregona in odziv sodstva na kibernetsko kriminaliteto
sta prednostna naloga evropske agende za varnost.
Namen agende je obravnavati te grožnje z obsežnejšo in
učinkovitejšo izmenjavo informacij med organi kazenskega pregona in boljšim
operativnim sodelovanjem med državami članicami, agencijami EU ter IT-sektorjem
ter boljše usposabljanje in povečano sofinanciranje za varnost na ravni EU.
Namen evropske agende za varnost je tudi okrepitev orodij, ki
jih EU zagotavlja organom kazenskega pregona v državah članicah za boj proti
terorizmu in čezmejnemu kriminalu. Poleg tega agenda določa usmerjene ukrepe,
ki jih je treba sprejeti na ravni EU.
Cilj agende je izboljšati izmenjavo informacij ter operativno
sodelovanje med policijskimi in sodnimi organi držav članic in z agencijami EU,
ki niso v celoti izkoriščeni. Ta okvir je mogoče dodatno razviti z vidika
operativnega sodelovanja.
Glede boja proti terorizmu agenda predlaga, da bi Europol
zavzel pomembnejšo vlogo, zato ustanavlja Evropsko središče za boj proti
terorizmu, s katerim naj bi se ob opiranju na uspešne izkušnje Evropskega
centra za boj proti kibernetski kriminaliteti (EC 3) omogočila varna izmenjava
informacij med nacionalnimi organi pregona. Okrepil se bo tudi boj proti
financiranju terorizma. Za preprečevanje radikalizacije na svetovnem spletu bo
Komisija vzpostavila forum za IT-podjetja na ravni EU. Ta naj bi razvil orodja
za boj proti teroristični propagandi.
V boju proti organiziranemu kriminalu bo agenda vzpostavila
učinkovite ukrepe za tako imenovano zasledovanje denarja. Za uresničitev tega
se bodo okrepile pristojnosti finančnih obveščevalnih enot, da bodo lahko te
bolje sledile finančnim poslom mrež organiziranega kriminala. To se bo kazalo v
pooblastilih pristojnih nacionalnih organov za zamrznitev in zaplembo
nezakonito pridobljenega premoženja. Poleg tega se bo revidiral pravni okvir
glede orožja. To naj bi storilcem kaznivih dejanj in teroristom preprečevalo
dostop do orožja.
Preiskovanje kibernetske kriminalitete je povezano s
številnimi izzivi, zato sta v agendi predlagana okrepitev zmogljivosti organov
pregona, zlasti prek Europolovega Evropskega centra za boj proti kibernetski
kriminaliteti, in obravnava ovir za kazenske preiskave pri kibernetski
kriminaliteti, predvsem v povezavi z dostopom do dokazov. Hkrati bo prednostna
pozornost namenjena izvajanju zakonodaje za napade na informacijske sisteme in
boj proti spolnemu izkoriščanju otrok.
5.1.3 Ocena ogroženosti glede organizirane
kriminalitete EU
Skladno s Stockholmskim programom so države članice sprejele
Sklepe Sveta o oblikovanju in izvajanju političnega cikla EU za organizirano
kriminaliteto in hude oblike mednarodne kriminalitete na osnovah Evropskega
kriminalističnoobveščevalnega modela kot sistema nadgradnje za zaznavo groženj posameznih
vrst kriminalitete, na podlagi katerega se določajo prednostne dejavnosti.
Politični cikel EU za boj proti hudim oblikam organiziranega
mednarodnega kriminala je metodologija, ki jo je leta 2010 določila EU in ki je
namenjena boju proti najpomembnejšim grožnjam v povezavi s kriminalom, s
katerimi se spopada EU. Vsak cikel traja štiri leta in prispeva k izboljšanju
usklajevanja določenih prednostnih nalog na področju kriminala ter sodelovanja
pri teh nalogah. S kriminalom povezane grožnje se ugotavljajo na podlagi
kriminalističnoobveščevalnih informacij (Europolova ocena ogroženosti zaradi
hudih oblik organiziranega kriminala – SOCTA 2017), nato pa se opredelijo na
politični ravni kot Sklepi Sveta o določitvi prednostnih nalog EU v boju proti
hudim kaznivim dejanjem in organiziranemu kriminalu za politični cikel
(2018–2021). Evropska komisija, države članice in agencije pripravijo večletne
strateške načrte, ki se izvajajo z operativnimi akcijskimi načrti za posamezno
prednostno nalogo in leto. Omenjeni načrti vključujejo skupne ukrepe držav
članic, ki se izvajajo kot projekti Evropske večdisciplinarne platforme proti
grožnjam kriminala (EMPACT). Države članice, institucije in agencije EU so s
tem zavezane upoštevanju ugotovitev in opredeljenih prioritet ter njihovemu
vključevanju v svoje dejavnosti za preprečevanje in zatiranje kriminalitete.
5.1.4 Strateški ukrepi EU kot odziv na posamezne
vrste kriminalitete
Države članice EU so sprejele strateške dokumente, ki so
usmerjeni k skupnemu pristopu za določeno vrsto kriminalitete. Ti dokumenti so:
-       
Globalna strategija za zunanjo in varnostno politiko EU, dokument Sveta
10715/16;
-       
Strategija notranje varnosti za EU: Oblikovanje evropskega modela
varnosti, dokument Sveta 5842/2/2010;
-       
Resolucija Evropskega parlamenta o obnovitvi strategije notranje
varnosti EU (2014/2918(RSP));
-       
prenovljena strategija notranje varnosti za EU 2015–2020, ki zajema:
-       
sklepe Sveta z dne 16. junija 2015 o prenovljeni strategiji
notranje varnosti za EU 2015–2020, 9798/15, ki temeljijo na sporočilu Komisije
z naslovom Evropska agenda za varnost (COM (2015) 185 final, 28. 4. 2015),
in
-       
sklepe Sveta z dne 4. in 5. decembra 2014 o razvoju prenovljene
strategije notranje varnosti za EU,15670/14;
-       
Resolucija Evropskega parlamenta z dne 9. julija 2015 o evropski
agendi za varnost (2015/2697(RSP));
-       
Izvedbeni dokument prenovljene strategije notranje varnosti za Evropsko
unijo 2015–2020, dokument Sveta (5298/1/16);
-       
Sklepi Sveta o oblikovanju in izvajanju političnega cikla EU za
organizirani kriminal in hude oblike mednarodnega kriminala, dokument Sveta
15358/10;
-       
Sklepi Sveta o določitvi prednostnih nalog EU v boju proti hudim
kaznivim dejanjem in organiziranemu kriminalu za obdobje 2014–2017, dokument
Sveta 12095/13;
-       
Projekti EMPACT, dokument Sveta 14518/12;
-       
Sklepi Sveta EU z dne 3. decembra 2015 o integrativnem in
komplementarnem pristopu k boju proti terorizmu na zahodnem Balkanu, 14986/15;
-       
Integrativen načrt ukrepanja v sklopu pobude EU za boj proti terorizmu
na zahodnem Balkanu, dokument Sveta 13887/15;
-       
Strategija EU na področju drog (2013–2020) (UL C 402/1, 29. 12.
2012);
-       
Akcijski načrt EU za boj proti drogam (2013–2016) (UL C 351/1,
30. 11. 2013);
-       
Strategija Evropske unije za kibernetsko varnost: odprt, varen in
zanesljiv kibernetski prostor, dokument Sveta 6225/13;
-       
Direktiva 2013/40/EU Evropskega parlamenta in Sveta z dne
12. avgusta 2013 o napadih na informacijske sisteme in nadomestitvi
Okvirnega sklepa Sveta 2005/222/PNZ (UL L 218/8, 14. 8. 2013);
-       
Direktiva (EU) 2016/1148/ES Evropskega parlamenta in Sveta z dne
6. julija 2016 o ukrepih za visoko skupno raven varnosti omrežij in
informacijskih sistemov v Uniji (UL L št. 194 z dne 19. 7. 2016,
str. 1);
-       
Strategija Evropske unije za boj proti terorizmu, dokument Sveta
14469/4/05;
-       
Strategija EU za boj proti radikalizaciji in novačenju (CS/2008/15175);
-       
Resolucija Evropskega parlamenta z dne 11. februarja 2015 o boju
proti terorizmu (2015/2530 (RSP));
-       
Smernice Sveta za strategijo EU za boj proti radikalizaciji in novačenju
teroristov, dokument Sveta 13469/1/14 REV 1;
-       
Direktiva evropskega parlamenta in sveta o boju proti terorizmu in
nadomestitvi Okvirnega sklepa Sveta 2002/475/PNZ o boju proti terorizmu, COM
(2015) 625 final;
-       
Akcijski načrt za okrepitev boja proti financiranju terorizma, COM
(2016) 50 final;
-       
Akcijski načrt EU za boj proti tihotapljenju migrantov (2015–2020), (COM
(2015) 285 final, 27. 5. 2015);
-       
Strategija EK za boj proti goljufijam (COM (2011) 376 final);
-       
Uredba (EU) št. 250/2014 Evropskega parlamenta in Sveta z dne
26. februarja 2014 o uvedbi programa za spodbujanje dejavnosti na področju
zaščite finančnih interesov Evropske unije (program Herkul III) in
razveljavitvi Sklepa št. 804/2004/ES (UL L 84/6, 20. 3. 2014);
-       
Direktiva (EU) 2015/849 Evropskega parlamenta in Sveta z dne
20. maja 2015 o preprečevanju uporabe finančnega sistema za pranje denarja
ali financiranje terorizma, spremembi Uredbe (EU) št. 648/2012 Evropskega
parlamenta in Sveta ter razveljavitvi Direktive 2005/60/ES Evropskega
parlamenta in Sveta in Direktive Komisije 2006/70/ES (OJ L 141, 5. 6.
2015);
-       
Akcijski načrt EU za boj proti nezakoniti trgovini s prostoživečimi
vrstami (COM 2016) 87 final, 26. 2. 2016;
-       
Sklepi sveta za Akcijski načrt za boj proti nezakoniti trgovini s
prostoživečimi vrstami, sprejeti 20. junija 2016 (ST 10512/16).
Te strategije in druge dokumente je treba šteti kot
operativne, akcijsko usmerjene instrumente posameznih politik, ki jih morajo
pristojni organi držav članic izvajati skladno s svojo zakonodajo in upoštevati
pri načrtovanju svojih dejavnosti.
Ključno sporočilo vseh strateških dokumentov je, da pristojni
resorji aktivno sodelujejo z drugimi državami, hkrati pa k sodelovanju
pritegnejo vse druge državne organe, da se zagotavlja večagencijski pristop pri
preprečevanju in zatiranju kriminalitete. Poudarja se tudi, da je zelo uspešen
instrument za preprečevanje in zatiranje kriminalitete odvzem premoženjske
koristi, pridobljene s kaznivim dejanjem, ali drugega premoženja, povezanega s
kaznivimi dejanji.
5.2 Organizacija združenih narodov
Organizacija združenih narodov (v nadaljnjem besedilu: OZN)
kot globalna mednarodna organizacija skladno z načelom vzpostavljanja in
zagotavljanja pravne države izvaja dejavnosti za razvoj, promocijo in
implementacijo mednarodnih norm in standardov mednarodnega prava. Dejavnosti
OZN za preprečevanje kriminala in obravnavanje storilcev kaznivih dejanj so
usmerjene v iskanje skupnih rešitev za zatiranje in preprečevanje različnih
oblik kriminalitete na globalni ravni. Znotraj te organizacije deluje tudi Urad
Združenih narodov za droge in kriminal (UNODC) kot globalni akter za boj proti
prepovedanim drogam, terorizmu, mednarodni kriminaliteti in korupciji.
Deklaracija Združenih narodov za novo tisočletje (A/RES/55/2, 8. plenarno
zasedanje Generalne skupščine Združenih narodov, točka VIII/30) je zavezala
države članice razvojnim ciljem, na podlagi katerih morajo te vložiti dodatne
napore za zatiranje vseh oblik transnacionalne kriminalitete, razvijati ukrepe
za boj proti drogam in uskladiti dejavnosti proti mednarodnemu terorizmu ter
drugim transnacionalnim grožnjam. Republika Slovenija je ratificirala vse
ključne mednarodne pravne akte OZN, prav tako pa kot članica organizacije
upošteva vse strateške dokumente in dejavnosti, ki izhajajo iz njih, ter jih
vključuje v razvojne načrte in dejavnosti pristojnih organov.
5.3 Organizacija za varnost in sodelovanje v Evropi
Organizacija za varnost in sodelovanje v Evropi (v nadaljnjem
besedilu: OVSE) je največja regionalna organizacija, ki temelji na sodelovanju
in celostnem pristopu do problemov. Glavne naloge so: ukrepi za krepitev
zaupanja in varnosti, zgodnje opozarjanje, preventivna diplomacija,
preprečevanje konfliktov, pokonfliktna obnova, varstvo človekovih pravic,
nadzor nad orožjem, krepitev civilne družbe, demokratizacija, vzpostavitev
institucij, opazovanje volitev, vzpostavitev sodnega sistema, usposabljanje
policije ter boj proti terorizmu, organiziranemu kriminalu in trgovini z
ljudmi. OVSE tako kot evropska regionalna organizacija spodbuja izvajanje
mednarodnih pravnih aktov med državami članicami te organizacije in na podlagi
drugih strateških dokumentov spodbuja razvoj dejavnosti za preprečevanje in
zatiranje oblik kriminalitete, ki zahtevajo skupen pristop v širši regiji.
Republika Slovenija je njena aktivna članica in tako njeni pristojni organi
vključujejo sprejete razvojne dokumente v svoje dejavnosti in naloge.
5.4 Svet Evrope
Temeljni cilj držav članic Sveta Evrope je ustvariti skupen
demokratičen in pravni prostor na vsej evropski celini ob spoštovanju ključnih
vrednot: človekovih pravic, demokracije in vladavine prava. Glavne naloge so:
varstvo človekovih pravic, demokracije in pravne države; ozaveščanje ljudi ter
spodbujanje razvoja evropske kulturne identitete in raznolikosti; iskanje
skupnih rešitev za težave, s katerimi se srečuje evropska družba
(diskriminacija manjšin, sovraštvo do tujcev, nestrpnost, varstvo okolja,
bioetika, trgovina z ljudmi, organizirani kriminal, nasilje nad otroki itd.);
pomoč pri utrjevanju demokratičnih sistemov v Evropi s podporo političnim,
zakonodajnim in ustavnim reformam.
Z namenom preprečevanja in zatiranja različnih
transnacionalnih oblik kriminalitete so države članice Sveta Evrope sprejele
več mednarodnih pogodb, ki vzpostavljajo skupne standarde in pravne okvire za
preprečevanje, odkrivanje, preiskovanje in pregon določenih oblik
kriminalitete. Že Resolucija o nacionalnem programu preprečevanja in zatiranja
kriminalitete za obdobje 2007–2011 je vsebovala nekatere ključne instrumente,
ki so veljavni in se bodo uporabljali tudi v prihodnje, kot specifičen in
referenčni globalni okvir za zatiranje kibernetske kriminalitete na svetovni
ravni pa je treba omeniti Konvencijo o kibernetski kriminaliteti, ki jo je
sprejel Svet Evrope 23. novembra 2001, in pripadajoče protokole (Zakon o
ratifikaciji Konvencije o kibernetski kriminaliteti in Dodatnega protokola h
Konvenciji o kibernetski kriminaliteti, ki obravnava inkriminacijo rasističnih
in ksenofobičnih dejanj, storjenih v informacijskih sistemih – MKKKDP; Uradni
list RS – Mednarodne pogodbe, št. 17/04), Konvencijo Sveta Evrope o
ukrepanju proti trgovini z ljudmi, ki so jo države članice Sveta Evrope in
druge podpisnice konvencije sklenile v Varšavi 16. maja 2005 (Zakon o
ratifikaciji Konvencije Sveta Evrope o ukrepanju proti trgovini z ljudmi –
MKUTL; Uradni list RS – Mednarodne pogodbe, št. 14/09). Prav tako je
Republika Slovenija sprejela Zakon o ratifikaciji Konvencije Sveta Evrope o
pranju, odkrivanju, zasegu in zaplembi premoženjske koristi, pridobljene s
kaznivim dejanjem, in o financiranju terorizma (Uradni list RS – Mednarodne
pogodbe, št. 4/10), Zakon o ratifikaciji Konvencije Sveta Evrope o
preprečevanju nasilja nad ženskami in nasilja v družini ter o boju proti njima
(Uradni list RS – Mednarodne pogodbe, št. 1/15) ter Zakon o ratifikaciji
Konvencije Sveta Evrope o zaščiti otrok pred spolnim izkoriščanjem in spolno
zlorabo (Uradni list RS – Mednarodne pogodbe, št. 13/13).
5.5 Regionalne in dvostranske pobude sodelovanja
V skladu z Resolucijo o strategiji nacionalne varnosti Republike
Slovenije in drugimi strateškimi dokumenti Republike Slovenije, EU, OZN in
drugih mednarodnih organizacij ter pobud o sodelovanju držav za namene
zatiranja kriminalitete je za uspešnost pristojnih organov nujno čezmejno
sodelovanje. Tako se spodbuja aktivno sodelovanje v mednarodnih organizacijah
ali pri drugih pobudah držav, ki podpirajo dejavnosti za zatiranje
kriminalitete in zagotavljanje javne varnosti v ožjih geografskih regijah.
6. PODROČJA PREPREČEVANJA IN ZATIRANJA KRIMINALITETE
6.1 Varnost v lokalnih skupnostih
6.1.1 Opis problema
Policija si je v različnih obdobjih prizadevala vzpostavljati
ustrezen stik z državljani in lokalno skupnostjo pri vprašanjih, povezanih z
varnostjo. Pri tem je bila različno uspešna, uspeh pa je bil odvisen tudi od
družbene ureditve in pozornosti, ki jo je država namenjala temu področju. Vloga
policije v skupnosti se je spremenila po osamosvojitvi Slovenije in ob uvedbi
novega družbenega sistema, zaradi česar je bil potreben drugačen pristop
policije pri delu v skupnosti. S spremembo družbenega sistema se je nekoliko
spremenil tudi način dela policije. Policijsko delo je lahko učinkovito samo
takrat, ko so policisti prisotni v skupnosti in skupaj z njo sodelujejo pri
ugotavljanju težav in odpravljanju vzrokov za njihov nastanek.
Raziskave kažejo, da je policijsko delo v skupnosti v
Sloveniji dobro opredeljeno predvsem v strateško usmerjevalnih in operativnih
dokumentih Ministrstva za notranje zadeve in Policije, kar pa za implementacijo
ni dovolj, saj manjkajo spremembe pri organizaciji dela in ocenjevanja njegove
uspešnosti.
Policijsko delo v skupnosti se najočitneje odraža v delovanju
lokalne ravni uslužbencev policije in varnostnih sosvetov. Glavni izzivi za
prihodnost so, kako pritegniti lokalno prebivalstvo k sodelovanju v
prizadevanjih za večjo varnost, kako utrditi uvajanje in izvajanje filozofije
policijskega dela v skupnosti ter kako zagotoviti visoko stopnjo integritete na
obeh straneh partnerskega sodelovanja.
Raziskava je pokazala tudi, da se prebivalci na splošno
počutijo zelo varno v svojem okolju. Obstaja povezanost med pripravljenostjo za
sodelovanje in sprejemanjem policijskega dela kot pravičnega in legitimnega.
Posamezniki, ki menijo, da policija ravna postopkovno pravično, slednjo
pogosteje obravnavajo kot legitimno in so se bolj pripravljeni vključiti v
preprečevanje in zatiranje kriminalitete ter drugih kršitev javnega reda. Kljub
navedenemu prebivalci na splošno glede zagotavljanja varnosti največ
pričakujejo prav od policije.
6.1.2 Vzroki
V zadnjih letih je policija veliko pozornosti namenila
izvajanju preventivnih aktivnosti na različnih področjih dela. Za izvedbo tega
so bila izdelana številna gradiva, ki so bila državljanom in različnim
skupnostim predstavljena na različne načine (predavanja, okrogle mize,
sodelovanje na sejemskih prireditvah, nastopi v medijih, igre s preventivno
vsebino itd.). Glavni nosilci teh aktivnosti na lokalni ravni so bili policisti
– vodje policijskih okolišev, na regijski in državni ravni pa posamezni
inšpektorji oziroma delavci službe znotraj Generalne policijske uprave, ki so
sočasno tudi usklajevali večino aktivnosti. Z zavedanjem, da preventivno delo
ni dovolj za uspešno in učinkovito policijsko delo v skupnosti, je treba
zagotoviti celovit pristop k policijskemu delu, kar pomeni, da je treba
učinkovito in uspešno izvajati preventivne in represivne naloge, da bodo
interesi in potrebe lokalne skupnosti kar najbolj zadovoljeni.
Policijsko delo v skupnosti ni samo preventivno, ampak tudi
represivno. Naloge morajo biti vsebinsko kakovostne in usmerjene v čim hitrejše
odpravljanje varnostnih problemov, s tem pa je mogoče pomembno vplivati na
zadovoljstvo ljudi oziroma na njihov občutek varnosti. Število izvedenih
represivnih ukrepov je le obstranski kazalnik uspešnosti policijskega dela v
skupnosti. Tega ni mogoče primerjati z usmerjenimi aktivnostmi za doseganje
rezultatov na posameznih področjih dela, na katerih so pomembni tudi
kvantitativni rezultati.
Pomembno vlogo pri zagotavljanju varnosti v lokalni skupnosti
imajo tudi občinska redarstva. Vse občine so zavezane sprejeti občinski program
varnosti, ki je usklajen s strateškimi dokumenti Ministrstva za notranje zadeve
in Policije. S programom se na podlagi ocene varnostnih razmer podrobneje
določita vrsta in obseg nalog občinskega redarstva, prioritete dela in
sodelovanje s policijo, občinski organi pa enkrat letno ocenijo izvajanje
občinskega programa varnosti.
Pomena policijskega dela v skupnosti se morajo ob vsakem
stiku z občani zavedati vsi uslužbenci policije, ne glede na to, kakšno je delo
in na kateri ravni ga opravljajo. Zelo pomembno pa je, da se preventivni in
represivni ukrepi izvajajo na visoki profesionalni
ravni, kar pomeni, da je treba delo opravljati ne le
strokovno, ampak tudi etično, humano in pravično. Integriteta policistov in
spoštljivi medsebojni odnosi znotraj in navzven morajo biti na prvem mestu, saj
se zaupanje ljudi lahko izgubi že z najmanjšimi napakami. Pri opravljanju nalog
se je treba zavedati temeljnega poslanstva policije – služiti ljudem.
6.1.3 Rešitve
-       
Sodelovanje s skupnostmi, občinskimi redarstvi in posamezniki mora biti
prilagojeno nastalim oziroma pričakovanim varnostnim problemom. Biti mora
pravočasno in izvedeno tako, da bo učinkovito in bo izboljšalo varnost na nekem
območju. Skupnost bo z delom policije zadovoljna le, če se bo ta na varnostni
problem odzvala čim prej.
-       
Sprememba miselnosti o vlogi policijskega dela v skupnosti v smislu, da
to niso samo preventivne aktivnosti, temveč predvsem usmerjenost v ugotavljanje
varnostnih problemov, ki so specifični za posamezno lokalno okolje. V
nadaljevanju sledi iskanje rešitev, metod in oblik dela, sodelovanje z vsemi
deležniki, ki so potrebni za skupen nastop ter popis števila tako rešenih
varnostnih problemov, ocenjevanje pravilnosti pristopov itd. Spodbujati je
treba ustvarjalnost policistov ter razmisliti o izbiri ustreznih oblik in metod
dela policije.
-       
Povečevati je treba zavedanje, da je policijsko delo v skupnosti naloga
vseh policistov, in ne samo vodij policijskih okolišev. Brez ustrezne
odgovornosti za izvajanje policijskega dela v skupnosti ni mogoče pričakovati
ustreznih rezultatov. Vsi uslužbenci policije se morajo zavedati te
odgovornosti, vodstva enot pa morajo temu prilagoditi svoje aktivnosti.
-       
Strokovna služba na državni ravni je odgovorna za strateški razvoj tega
področja, medtem ko je vodstvo regionalne in lokalne ravni odgovorno za uspešno
in učinkovito izvajanje nalog policijskega dela v skupnosti.
-       
Policijsko delo v skupnosti naj bo usmerjeno k »uporabnikom« varnostnih
storitev policije, temeljiti pa na partnerskem sodelovanju in medsebojnem
zaupanju. Policija in javnost morata skupaj ugotavljati varnostne probleme in
jih reševati za izboljšanje kakovosti življenja vseh prebivalcev.
6.1.4 Cilji
-       
Ugotavljanje varnostnih problemov ter iskanje rešitev, metod in oblik
dela, ki so potrebni za rešitev.
-       
Več partnerskega sodelovanja s posamezniki, lokalno skupnostjo,
državnimi organi, civilno družbo in drugimi varnostnimi subjekti.
-       
Prepoznava dobrih praks in širitev na preostale policijske uprave ter
policijske postaje znotraj države.
-       
Proaktivno sodelovanje z lokalno skupnostjo oziroma vzpostavitev novih,
učinkovitejših oblik sodelovanja.
-       
Večja vidnost in okrepljena prisotnost policistov v lokalni skupnosti.
6.1.4.1 Strategija/program – varnost v lokalnih
skupnostih
Ključne dejavnosti/ukrepi
Pobude policije lokalnim skupnostim za ustanovitev varnostnih
sosvetov in proaktivno delovanje, učinkovito reševanje varnostnih problemov,
sodelovanje z državljani in predstavniki lokalne skupnosti pri preventivnih
projektih, večja vidnost in okrepljena prisotnost policistov v lokalni
skupnosti, usklajevanje občinskih programov varnosti z lokalno skupnostjo,
izvajanje aktivnosti, določenih v protokolih o sodelovanju z občinskimi
redarstvi, profesionalno opravljanje nalog in odnos do ljudi, načrtno in
sistemsko usposabljanje policistov na tem področju.
Nosilec:
-       
Ministrstvo za notranje zadeve – Policija.
Sodelujoči:
-       
vodstva samoupravnih lokalnih skupnosti – župani in občinski sveti;
-       
Skupnost občin Slovenije;
-       
Združenje občin Slovenije;
-       
Združenje mestnih občin Slovenije;
-       
državljani in preostala civilna združenja z javnim interesom.
Rok za izvedbo:
-       
stalna naloga.
Kazalniki za merjenje uspešnosti:
-       
število vsebinsko kakovostnih in dobrih rešitev ter praks pri delu v
skupnostih;
-       
število prenesenih dobrih praks v druge regionalne in lokalne enote
policije;
-       
število pritožb zoper delo policistov;
-       
število preventivnih aktivnosti skupaj s predstavniki lokalne skupnosti
in vsebina izvedenih nalog.
6.1.4.2 Strategija/program – analiza uspešnosti
izvajanja 35. člena Zakona o organiziranosti in delu v policiji
Ključne dejavnosti/ukrepi
35. člen Zakona o organiziranosti in delu v policiji
(Uradni list RS, št. 15/13, 11/14, 86/15, 77/16, 77/17 in 36/19) določa,
da policijske uprave in območne policijske postaje znotraj svojih pristojnosti
sodelujejo z organi samoupravnih lokalnih skupnosti na področjih, ki se
nanašajo na izboljšanje varnosti v samoupravni lokalni skupnosti. V anketi bodo
tudi vprašani o njihovih predlogih za izboljšanje sodelovanja.
Nosilec:
-       
Ministrstvo za notranje zadeve – Policija.
Sodelujoči:
-       
vodstva samoupravnih lokalnih skupnosti – župani in občinski sveti;
-       
Skupnost občin Slovenije;
-       
Združenje občin Slovenije;
-       
Združenje mestnih občin Slovenije.
Rok za izvedbo:
-       
31. december 2019.
Kazalniki za merjenje uspešnosti:
-       
izdelana analiza.
6.2 Nasilje
6.2.1 Opis problema
Nasilje je splošen družbeni problem, pri čemer obstajajo
različne oblike nasilja, vsaka posebej pa vpliva na občutek varnosti in
kriminaliteto nasploh. V vsaki izmed omenjenih oblik nasilja gre za specifičen
sociološki položaj, povezan z mnogo dejavniki, ki posredno in neposredno
vplivajo na posamezno nasilje. Tako na družinsko in medvrstniško nasilje ter
nasilje nad ženskami lahko vpliva socialno-ekonomski položaj posameznikov,
uporaba oziroma zloraba sodobnih informacijsko-komunikacijskih tehnologij,
stopnja tradicionalizacije družbe ter stopnja enakosti žensk in moških. Nasilje
na športnih prireditvah pa izhaja predvsem iz subkulturnega okolja posamezne
skupine, ki se identificira z določeno ideologijo.
Nasilje v družini – obravnava tega problema presega
meje zasebnosti družine kot ustavne kategorije, ki simbolizira zasebnost in
svobodno izbiro. Republika Slovenija se je z uveljavitvijo Zakona o preprečevanju
nasilja v družini (Uradni list RS, št. 16/08, 68/16 in 54/17 – ZSV-H),
Resolucije o nacionalnem programu preprečevanja nasilja v družini 2009–2014 in
Akcijskega načrta za preprečevanje nasilja v družini 2010–2011 zavezala
ustvarjanju družbe, v kateri nobena oblika nasilja ni sprejemljiva, in temu, da
se, kadar vendarle pride do nasilja, ustrezno ukrepa, kot je predvideno v
področni zakonodaji. Ministrstvo za delo, družino, socialne zadeve in enake
možnosti na podlagi novelirane zakonodaje o nasilju v družini pripravlja nov
strateški dokument v obliki nacionalnega programa za preprečevanje nasilja v
družini in nasilja nad ženskami, ki bo vključeval aktivnosti za obdobje
2018–2024.
Nasilje nad ženskami – nasilje nad ženskami je
kompleksen pojav, saj se dogaja tako v zasebni kot v javni sferi. Pomeni
nasilje, ki je usmerjeno proti ženski, ker je ženska, ali nesorazmerno
prizadene ženske. Ima številne pojavne oblike, od nasilja v partnerskih odnosih
do zalezovanja, spolnega nasilja, prisilnih porok, pohabljanja ženskih
spolovil, prisilnih prekinitev nosečnosti in prisilne sterilizacije, spolnega
nadlegovanja do spletnega nasilja. Kljub temu, da je Republika Slovenija zlasti
v zadnjem desetletju že sprejela pomembno zakonodajo (npr. Zakon o preprečevanju
nasilja v družini, spremembe Kazenskega zakonika) in izvedla številne
ozaveščevalne kampanje, da se daje velik poudarek usposabljanju strokovnega
kadra, pa s stanjem na področju nasilja nad ženskami ne moremo biti zadovoljni,
saj pojav še ni izkoreninjen. Treba je torej zagotoviti razumevanje ključnih
vzrokov za nastanek nasilja nad ženskami in kontinuirano izvajati dejavnosti za
njihovo odpravo.
Medvrstniško nasilje5 – potrebno je
zavedanje, da je medvrstniško nasilje kompleksen pojav, v katerem se odražajo
številna družbena vprašanja in težave, za celostno razumevanje pa je treba na
pojav pogledati tudi z vidika spola. Mladostniki niso ločeni od širše družbe,
zato omenjeno obliko nasilja ni mogoče obravnavati ločeno od širših družbenih
vprašanj, povezanih s socialno-ekonomskim položajem družin, položajem mladih v
družbi, nestrpnostjo do različnih družbenih skupin in drugimi okoliščinami ter
dejavniki, ki vplivajo na mlade. Omenjeno nasilje se v fizičnem prostoru
največkrat dogaja v šolskih okoliših ali na javnih površinah v neposredni
bližini, vključuje pa tudi kibernetski prostor. Posebna oblika psihičnega
nasilja med vrstniki namreč vključuje zlorabo sodobnih
informacijsko-komunikacijskih tehnologij (interneta, mobilne telefonije).
Zaradi tega je pomembno razumevanje vloge izobraževalnih institucij, ki se
morajo neposredno vključevati v preprečevanje in zatiranje omenjenih oblik
medvrstniškega nasilja.
Nasilje na športnih prireditvah – to je posebna oblika
nasilja, ki se v zadnjih letih vse pogosteje pojavlja pri različnih športnih
panogah. Tudi tukaj gre za poseben družbeni fenomen, saj posamezna subkulturna
skupina z različnimi aktivnostmi poskuša neposredno in posredno vplivati na
družbo in njena pravila. V Evropski konvenciji o nasilju in nedostojnem
obnašanju gledalcev na športnih prireditvah, zlasti na nogometnih tekmah
(Uradni list SFRJ-MP, št. 14-34/90), je določeno, da so vse oblike nasilja
prepovedane oziroma nesprejemljive. Ob tem je potrebno zavedanje, da pri tej
obliki nasilja z odgovornostjo posredno nastopajo tudi druge fizične in pravne
osebe, ki pa v vseh primerih ne morejo uresničevati svoje politike
zagotavljanja varnosti.
Nasilje nad otroki na svetovnem spletu
V zadnjih 20 letih je opazen izreden napredek v razvoju
informacijsko-komunikacijske (IK) tehnologije, zlasti strojne opreme in
programskih orodij. Predvsem internet, različne spletne aplikacije in družbena
omrežja so dostopni tudi otrokom in mladostnikom, ki so pravzaprav generacija,
rojena v obdobju najnovejših digitalnih storitev in možnosti. S tega vidika je
tehnologija pozitiven dejavnik v razvoju človeštva in družbe. Kljub pozitivnim
lastnostim pa ranljivost IK-tehnologije, kot tudi neznanje, naivnost otrok in
mladostnikov ter pasivnost njihovih staršev, s pridom izkoriščajo posamezni
storilci ali celo organizirane kriminalne združbe, ki želijo uresničiti svoje
finančne oziroma materialne interese, pa tudi izživljanje svojih spolnih
parafilij oziroma preferenc. Ciljna populacija, ki je žrtev teh dejanj, so
predvsem otroci in mladostniki.
Preprečevanje in odkrivanje vseh oblik nasilja ob upoštevanju
vidika spola je obsežna naloga države, ki za uspešnost nujno potrebuje
usklajeno delovanje vseh pristojnih organov. Ciljno usmerjene preventivne in
vzgojne komponente prispevajo k oblikovanju temeljih vrednot, ki jih ima
posameznik vse življenje.
6.2.2 Vzroki
Vzroki za pojav omenjenih oblik nasilja so največkrat
socialno-ekonomski, vpliva pa tudi splošen družbeni položaj in družbeni ter
kulturni vzorci vedenja žensk in moških. Pri tem prihaja tudi do zmanjševanja
pomena vrednostnega sistema, predvsem z občutkom do sočloveka, in do zmanjšanja
solidarnosti. Dejstvo je, da so socialno-ekonomski položaj in okoliščine, v
katerih živimo, vse bolj različni. Drugače kot v preteklosti je razumljen tudi
položaj posameznika v družbi, kar vpliva na oblikovanje pedagoških strategij in
vzgojnih pristopov. V kompleksni družbi se spreminjajo tudi razumevanje,
položaj in vloga nekaterih trdnih kategorij. Posameznik naj bi bil vse bolj
soočen s posledicami tako imenovane družbe tveganja, zato je toliko
ranljivejši.
Družba od posameznikov veliko pričakuje in ta pričakovanja so
si vsaj na videz nasprotujoča. Vsakič znova je treba iskati načine, kako hkrati
uresničevati zahteve po univerzalnosti in partikularnosti, kolektivnosti in
individualnosti, čim večji vključenosti in hkrati odličnosti ipd.
Nasilje v družini je od uvedbe Zakona o preprečevanju nasilja
v družini obravnavano bistveno drugače kot pred letom 2008. Prej se številne
žrtve dolgo časa niso odločile za prijavo nasilneža, ker niso verjele, da bo
tako njim samim kot tudi njihovim otrokom zagotovljena ustrezna pomoč. Splošna
toleranca do nasilja v družini se je v Sloveniji predolgo skrivala za lažnim
izgovorom, da se v posamezno družino nima nihče pravice vpletati oziroma v njej
posredovati, s čimer se je nasilnežem dajala tiha legitimnost pri njihovem
ravnanju. Kriminološke raziskave kažejo, da na obseg nasilja v družini ni
mogoče bistveno vplivati s kazenskopravnimi ukrepi, temveč predvsem z zagotavljanjem
sodelovanja različnih organov in organizacij ter s strokovnim delom, ki je
vedno usmerjeno k dolgoročni ureditvi življenjskih razmer žrtve. Ta cilj Zakon
o preprečevanju nasilja v družini dosega z različnimi instituti, kar je
pokazala tudi analiza njegovega delovanja v triletnem obdobju.
Nasilje nad ženskami je ena najbolj razširjenih oblik kršitev
človekovih pravic ter oblika diskriminacije zaradi spola. Izhaja iz
neenakovrednih družbenih odnosov med ženskami in moškimi ter utrjuje in krepi
družbeno neenakost žensk in moških. Med dejavniki tveganja za nastanek
najrazličnejših oblik in vrst nasilja nad ženskami so tako tudi spolni
stereotipi, torej zakoreninjene in trdovratne predstave o vlogi žensk in o
vlogi moških tako v družbi kot v zasebni sferi. Nacionalna raziskava leta 2010
o nasilju v zasebni sferi in v partnerskih odnosih6 je pokazala, da
je od dopolnjenega 15. leta dalje eno od oblik nasilja v zasebni sferi doživela
vsaka druga ženska. Raziskava, opravljena v EU-287, pa je pokazala,
da je spolno nadlegovanje v zadnjem letu doživela dobra desetina vprašanih,
zalezovanju je bilo izpostavljenih približno 3 odstotki anketirank, spolnemu
nasilju pa 2 odstotka.
Med dejavniki tveganja za medvrstniško nasilje je mogoče
navesti številne, med drugim odnose, vzgojo, komunikacijo, vrednote v družini
otroka, osebnostno strukturo, samospoštovanje, čustveno pismenost otrok,
sposobnost empatije, vedenjske vzorce, sposobnost za reševanje konfliktov,
skupinsko dinamiko v razredu in okolju, odnose dominacije in podrejanja, vloge,
ki jih imajo otroci, toleranco do nasilja znotraj šolskih okolišev in v družbi
ter vplive širšega družbenega okolja. Ob vseh že navedenih dejavnikih je
pomembno poudariti tudi vpliv socialno-ekonomskih dejavnikov na učno uspešnost.
Prav slednja je namreč pomemben dejavnik tveganja za mladoletniško nasilje.
Dejavniki tveganja pri nasilju na športnih prireditvah so
zavedanje subkulture posamezne skupine, ki z različnimi aktivnostmi poskuša
opozarjati na nepravilnosti v družbi. Pri tem te skupine s sociološkega in
psihološkega vidika državo dojemajo kot segment represije in omejevanja
splošnih pravic. Tako velikokrat z ideološko podporo posameznih drugih
subkulturnih skupin poskušajo spreminjati demokratizacijo države. V teh okvirih
je bistveno zavedanje pomena izobraževanja in podajanja vrednostnega sistema v
družbi.
Ob sočasni vse bolj povezovalni in digitalni družbi, v kateri
praktično vsak posameznik vsaj pričakuje, če že ne kar zahteva, hiter, natančen
in učinkovit pretok informacij ter njihov stalni dostop, se pojavljajo potrebe
po preprostem in varnem komuniciranju. Dandanes je vsa IK-tehnologija dejansko
dostopna vsem brezplačno ali ob plačilu. Enako velja, da je vsa ta tehnologija,
zlasti internet, različne spletne aplikacije in družbena omrežja, dostopna tudi
otrokom in mladostnikom, ki so pravzaprav generacija, rojena v obdobju
najnovejših digitalnih storitev in možnosti. Kriminalni trendi se sproti
spreminjajo, storilci teh dejanj pa na različnih forumih (pogosteje v zaprtem
ali zasebnem omrežju, poznanem z angleškim izrazom darknet) drug drugega
poučujejo, kako storiti spolno zlorabo in kako poskrbeti za uničenje dokazov.
Potreba po odnosih in družbeni pripadnosti se pri storilcih pojavi tudi z
nadvlado, premočjo in nadzorom nad šibkejšimi (pogosto so to otroci in
mladostniki), do katerih zelo preprosto dostopajo z uporabo različnih
komunikacijskih programskih orodij in družbenih omrežij; neznanci torej
vstopajo v njihove otroške sobe in z njimi intenzivno komunicirajo, v nadaljevanju
pa jih pripravijo, da počnejo stvari na njihovo zahtevo, sami pa to posnamejo.
Obstaja tudi popolnoma nasproten vidik: številni otroci in mladostniki iščejo
pozornost drugod namesto v domačem okolju, iščejo lastno osebno in spolno
identiteto, uveljavljajo svoj položaj v družbi, potrebujejo takojšnje
potrditve, razpoloženje in samozavest jim lahko naglo nihata itn. Ravno zato
objavljajo svoje posnetke na svetovnem spletu.
6.2.3 Rešitve
-       
Zagotoviti je treba večjo ozaveščenost javnosti o človekovih pravicah, nediskriminaciji,
enakosti žensk in moških, prepoznavanju vseh oblik nasilja in ukrepanju zoper
njega (krepitev izobraževalne vloge medijev pri zmanjševanju vseh oblik
nasilja).
-       
Izvesti je treba proces spreminjanja družbenih in kulturnih vzorcev
vedenja obeh spolov za odstranitev predsodkov, običajev in druge prakse, ki
temelji na ideji nadrejenosti/podrejenosti spolov ter na stereotipnih vlogah
obeh spolov.
-       
Zmanjšati je treba tvegano in škodljivo rabo alkohola in prepovedanih
drog.
-       
Skrajšati je treba čas prijavljanja in odkrivanja povzročiteljev
nasilnih dejanj ter zagotoviti učinkovito medinstitucionalno sodelovanje.
-       
Izboljšati je treba zakonsko varstvo in zaščito otrok ter mladih žrtev
spolnih zlorab.
-       
Zagotoviti je treba specialistično usposobljenost vseh strokovnjakov, ki
se vključujejo v obravnavo oseb z izkušnjo nasilja ali povzročiteljev tovrstnih
dejanj (socialno delo, policija, pravosodje, zdravstvo, šolstvo in nevladni
sektor), vključno z znanji o enakosti med ženskami in moškimi, o potrebah in pravicah
žrtev ter preprečevanju sekundarne viktimizacije.
-       
Poskrbeti je treba za izobraževanje otrok v vrtcih in šolah o pomenu
vrednostnega sistema, s poudarkom na razumevanju pomena preprečevanja vseh
oblik nasilja, nestrpnosti itd. ter vključitev vprašanj kot so enakost med
ženskami in moškimi, nestereotipne vloge spolov, medsebojno spoštovanje,
nenasilno reševanje sporov v medosebnih odnosih, nasilje nad ženskami zaradi
spola in pravica do osebne integritete, prilagojenega razvijajočim se
sposobnostim udeležencev izobraževanja.
-       
Z javnimi razpisi je treba zagotoviti zadostna sredstva, da bodo imele
nevladne organizacije možnost izvajati že uveljavljene programe pomoči in
razvijati nove oblike.
-       
Poskrbeti je treba za preventivne aktivnosti, s katerimi se bo že v
predhodni fazi opozarjalo na morebitne oblike nasilja.
-       
Zagotoviti je treba ustrezno in usklajeno implementacijo nacionalnega
odzivnega modela za zaščito otrok.
-       
Uvesti je treba celovito in sistematično usposabljanje kriminalistov za
izvajanje preiskav kaznivih dejanj, povezanih s spolno nedotakljivostjo
mladoletnih oseb, ter za izvajanje forenzičnega intervjuja z mladoletnimi
osebami po mednarodno priznanih standardih.
-       
Z znanstvenim raziskovanjem različnih oblik nasilja je treba pridobiti
vpogled v pojavne oblike nasilja in identifikacijo ključnih vzrokov za njihov
pojav, pri čemer je posebno pozornost treba nameniti vidiku spola.
-       
Poskrbeti je treba za izvajanje različnih preventivnih aktivnosti na
nacionalni, regionalni in mednarodni ravni ter za vzpostavitev skupne
nacionalne koordinacije različnih preventivnih programov z enakimi cilji in
ciljnimi skupinami.
-       
Zagotoviti zakonodajne ali druge ukrepe za vzpostavitev ali podporo
programov za učenje storilcev nasilja v družini o nenasilnem vedenju v
medosebnih odnosih z namenom preprečevanja nadaljnjega nasilja in spreminjanja
nasilnih vedenjskih vzorcev ter ukrepe za vzpostavitev ali podporo programom,
katerih namen je preprečiti storilcem, posebej spolnim prestopnikom, da bi
ponovili dejanje.
-       
Zagotoviti je treba ustrezne kadrovske, materialno-tehnične in finančne
vire za izvajanje nalog iz te resolucije.
6.2.4 Cilji
-       
Čim širšo skupnost je treba ozavestiti o pomenu spoštovanja človekovih
pravic, nediskriminaciji, enakosti žensk in moških in prepoznavanja vseh oblik
nasilja ter o ukrepanju zoper njih.
-       
Izvesti je treba ustrezne preventivne ukrepe v povezavi z nasiljem nad
ženskami, nasiljem v družini, med mladimi in na športnih prireditvah, ob tem pa
pravočasno prepoznavati nasilje in oblikovati vrednote za življenje v družbi z
ničelno toleranco do nasilja.
-       
Glede vseh pojavnih oblik nasilja je treba v programe osnovnih in
srednjih šol vključiti vsebine, ki bodo obravnavale preventivne mehanizme v
smislu preprečevanja nasilja, vključno z vprašanji enakosti med ženskami in
moškimi, nestereotipnih vlogah spolov, medsebojnem spoštovanju, nenasilnem
reševanju sporov v medosebnih odnosih, nasilju nad ženskami zaradi spola in
pravico do osebne integritete.
-       
Zagotoviti je treba uspešno preprečevanje vseh oblik nasilja in takoj
zaščititi žrtev, ob tem pa vzpostaviti mehanizme, s katerimi se bodo
povzročitelji nasilja rehabilitirali.
-       
Izboljšati je treba zakonsko varstvo in zaščito otrok ter mladih žrtev
spolnih zlorab.
-       
Zagotoviti je treba strokovno (specialistično) usposobljenost vseh
strokovnjakov, ki se vključujejo v obravnavo otrok in mladih z izkušnjo nasilja
(socialno delo, policija, pravosodje, zdravstvo, šolstvo in nevladni sektor).
-       
Na različnih vsebinskih področjih je treba vzpostavljati možnosti za
ustvarjanje zagotovljene varnosti v širši skupnosti z namenom izboljšanja
kakovosti življenja vseh starostnih skupin prebivalstva.
-       
V okviru Kataloga programov nadaljnjega izobraževanja in usposabljanja
strokovnih delavcev v vzgoji in izobraževanju je treba zagotoviti sofinanciranje
usposabljanja ključnih strokovnih delavcev v vzgoji in izobraževanju pri
obravnavi vseh oblik nasilja. Pri primarni preventivi je treba podpirati
usposabljanje strokovnih delavcev za krepitev njihovih kompetenc za uspešno
prepoznavanje in preprečevanje nasilja.
-       
Vzpostaviti je treba delovanje skupin kriminalistov na državni in
regionalni ravni za izvajanje identifikacij mladoletnih oseb, ki so žrtve
spolnih zlorab, in storilcev teh dejanj.
-       
Poskrbeti je treba za kakovostnejše zbiranje dokazil v predkazenskem
postopku.
-       
Vzpostavitev, posebno varno delovanje, servisiranje in nadgrajevanje
evidence gradiv spolnega izkoriščanja mladoletnih oseb.
-       
Urediti je treba postavitev sodobne računalniške učilnice za
usposabljanje in izpopolnjevanje pri kibernetski kriminaliteti.
-       
Izvesti je treba celovito in sistematično usposabljanje kriminalistov in
policistov za izvajanje forenzičnega intervjuja z otroki in mladostniki po
ustreznih mednarodnih standardih.
-       
Vzpostaviti je treba sistem, ki bo omogočal znanstveno raziskovanje
družbeno najobčutljivejših oblik nasilja (na primer medvrstniško nasilje,
nasilje nad ženskami, nasilje v družini in kibernetsko nasilje) z upoštevanjem
vidika spola.
-       
Okrepljeno je treba sodelovati z mednarodnimi organizacijami in
institucijami, zlasti z Interpolom, Europolom, Eurojustom, tujimi varnostnimi
in pravosodnimi organi, pa tudi organizacijami in institucijami, ki sodelujejo
v okviru svojih pristojnosti pri odkrivanju, preiskovanju in pregonu storilcev
kaznivih dejanj zoper spolno nedotakljivost otrok.
6.2.4.1 Strategija/program – v programih vrtcev in
šol je treba izvajati vsebine, povezane s prepoznavanjem in preprečevanjem
nasilja 
Ključne dejavnosti/ukrepi
Vsebine za ozaveščanje otrok in mladih o problematiki nasilja
bodo povečale občutljivost glede vprašanja temeljnih človekovih pravic
posameznika. Pri tem je treba urediti tudi izmenjavo dobrih praks med vrtci in
šolami ter izkoristiti različne možnosti, ki jih vzgojno-izobraževalni programi
ponujajo za izvajanje vsebin/programov, ki prispevajo k prepoznavanju in
preprečevanju vseh oblik nasilja.
Nosilec:
-       
Ministrstvo za izobraževanje, znanost in šport.
Sodelujoči:
-       
Ministrstvo za notranje zadeve – Policija;
-       
centri za socialno delo;
-       
Ministrstvo za zdravje.
Rok za izvedbo:
-       
stalna naloga.
Kazalniki za merjenje uspešnosti:
-       
število letnih aktivnosti, povezanih s prepoznavanjem in preprečevanjem
nasilja.
6.2.4.2 Strategija/program – nadaljevanje
aktivnosti za ozaveščanje ali preventivo pri prepoznavi in ukrepanju ob zaznavi
nasilja v vzgojno-izobraževalnih zavodih (VIZ) med ravnatelji, strokovnimi
delavci, predstavniki sindikalnih združenj in starševskih aktivih v teh zavodih
Ključne dejavnosti/ukrepi
Izvajanje postopkov in aktivnosti, predvidenih v Pravilniku o
obravnavanju nasilja v družini za vzgojno-izobraževalne zavode ter v Navodilih
za obravnavo medvrstniškega nasilja v vzgojno-izobraževalnih zavodih.
Nosilec:
-       
Ministrstvo za izobraževanje, znanost in šport.
Sodelujoči:
-       
centri za socialno delo;
-       
Ministrstvo za notranje zadeve – Policija;
-       
Ministrstvo za zdravje.
Rok za izvedbo:
-       
stalna naloga.
Kazalniki za merjenje uspešnosti:
-       
število in vrsta aktivnosti.
6.2.4.3 Strategija/program – krepitev kompetenc
strokovnih delavcev
Ključne dejavnosti/ukrepi
Nadaljevati z izvajanjem programov za nadaljnje strokovno
usposabljanje strokovnih delavcev in vseh zaposlenih za razpoznavanje in
obvladovanje različnih oblik nasilja v vrtcu in šoli, vključno z znanji o
enakosti med ženskami in moškimi.
Nosilec:
-       
Ministrstvo za izobraževanje, znanost in šport.
Sodelujoči:
-       
prijavitelji, ki izpolnjujejo pogoje, skladne s Pravilnikom o izboru in
sofinanciranju programov nadaljnjega izobraževanja in usposabljanja strokovnih
delavcev v vzgoji in izobraževanju.
Rok za izvedbo:
-       
stalna naloga.
Kazalniki za merjenje uspešnosti:
-       
število vključenih strokovnih delavcev;
-       
število programov.
6.2.4.4 Strategija/program – oblikovanje predloga
mreže institucij za podporo šolam
Ključne dejavnosti/ukrepi
Izdelati je treba predlog mreže različnih specializiranih
institucij, katerih strokovno znanje je nujno za uspešno delo v šolah
(svetovalni centri za mladostnike, centri za socialno delo, zdravstvene
ustanove ipd.), opredeliti načine in oblike sodelovanja (protokol) ter
zagotoviti ustrezna sredstva za izvajanje dogovorjenih nalog.
Nosilec:
-       
Ministrstvo za izobraževanje, znanost in šport.
Sodelujoči:
-       
Ministrstvo za zdravje;
-       
Ministrstvo za notranje zadeve – Policija;
-       
Svetovalni center;
-       
centri za socialno delo.
Rok za izvedbo:
-       
leto 2020.
Kazalniki za merjenje uspešnosti:
-       
razvit predlog mreže institucij za podporo vzgojno-izobraževalnim
zavodom.
6.2.4.5 Strategija/program – priprava podpornih
gradiv za dvig socialnih kompetenc
Ključne dejavnosti/ukrepi
Zagotavljati je treba strokovna gradiva za učitelje in otroke
za izvajanje vsebin/programov, ki prispevajo h krepitvi socialnih kompetenc ter
prepoznavanju in obvladovanju nasilja, vključno z znanji o enakosti med
ženskami in moškimi.
Nosilec:
-       
Ministrstvo za izobraževanje, znanost in šport.
Sodelujoči:
-       
Ministrstvo za delo, družino, socialne zadeve in enake možnosti;
-       
Ministrstvo za notranje zadeve – Policija;
-       
Ministrstvo za zdravje.
Rok za izvedbo:
-       
stalna naloga.
Kazalniki za merjenje uspešnosti:
-       
priprava kakovostnih in dostopnih gradiv za učitelje in otroke.
6.2.4.6 Strategija/program – zmanjšanje tvegane in
škodljive rabe alkohola ter števila uporabnikov vseh prepovedanih drog
Ključne dejavnosti/ukrepi
Vsebine za ozaveščanje o posledicah rabe alkohola oziroma
prepovedanih drog in novih psihoaktivnih snovi ter o povezavi med rabo alkohola
oziroma prepovedanih drog in novih psihoaktivnih snovi ter nasiljem. Aktivnosti
bodo usmerjene v izvajanje programov znotraj mreže socialnovarstvenih
programov, namenjenih zmanjševanju tveganega in škodljivega pitja alkohola, ter
v ozaveščanje javnosti o škodljivosti pitja alkohola oziroma uporabe
prepovedanih drog in novih psihoaktivnih snovi. Prav tako bodo aktivnosti
usmerjene v izvajanje socialnovarstvenih programov za zmanjševanje rabe vseh
prepovedanih drog in novih psihoaktivnih snovi ter vključevanje tem o
zasvojenosti v izobraževanja za strokovne delavce, ki se ukvarjajo z nasiljem v
družini.
Nosilec:
-       
Ministrstvo za zdravje;
-       
Ministrstvo za delo, družino, socialne zadeve in enake možnosti.
Sodelujoči:
-       
Ministrstvo za izobraževanje, znanost in šport;
-       
Ministrstvo za notranje zadeve – Policija;
-       
Univerza v Ljubljani;
-       
Univerza v Mariboru;
-       
nevladne organizacije.
Rok za izvedbo:
-       
stalna naloga.
Kazalniki za merjenje uspešnosti:
-       
število preventivnih programov, programov zdravljenja, socialne
rehabilitacije in reintegracije v družbo;
-       
število uporabnikov, vključenih v programe zdravstvenih ustanov, in
uporabnikov, vključenih v socialno rehabilitacijo (prepovedane droge, alkohol
ipd.);
-       
število o tem izvedenih izobraževanj in posvetov.
6.2.4.7 Strategija/program – krepitev univerzalnih,
selektivnih, indiciranih in okoljskih preventivnih dejavnosti za preprečevanje
uporabe drog in zmanjševanje z njo povezane kriminalitete
Ključne dejavnosti/ukrepi
Preventivna dejavnost mora biti usmerjena univerzalno, na
celotno populacijo in selektivno, na ranljive skupine, katerih pripadniki bi
lahko zaradi različnih dejavnikov tveganja začeli zlorabljati droge. Z
osredotočanjem intervencij na ogrožene skupine in posameznike s ciljem
zadovoljevanja njihovih konkretnih potreb se poveča verjetnost, da bo
intervencija uspešna. Indicirana preventiva je usmerjena na posameznike, pri
katerih je zaznano povečano tveganje za razvoj zasvojenosti v poznejšem
življenju. Namen indicirane preventive sta zgodnja prepoznava in ciljna
obravnava posameznikov. Preventivni programi potekajo na lokalni in državni
ravni.
Nosilec:
-       
Ministrstvo za zdravje.
Sodelujoči:
-       
Ministrstvo za delo, družino, socialne zadeve in enake možnosti;
-       
Ministrstvo za izobraževanje, znanost in šport;
-       
Ministrstvo za notranje zadeve – Policija;
-       
Javna agencija Republike Slovenije za zdravila in medicinske pripomočke;
-       
nevladne organizacije;
-       
samoupravne lokalne skupnosti.
Rok za izvedbo:
-       
stalna dejavnost.
Kazalniki za merjenje uspešnosti:
-       
število preventivnih programov za preprečevanje uporabe prepovedanih
drog in novih psihoaktivnih snovi ter zasvojenosti z njimi za različne ciljne
skupine, še posebno v šolah in drugih okoljih,
-       
zagotavljanje sprotnega in doslednega obveščanja o pojavu novih
psihoaktivnih snovi.
6.2.4.8 Strategija/program – učinkovito
medinstitucionalno sodelovanje, izobraževanje in usposabljanje strokovnih
delavcev
Ključne dejavnosti/ukrepi
Z učinkovitim medinstitucionalnim sodelovanjem in
ozaveščenimi, strokovno usposobljenimi svetovalci, ki pridejo v stik z žrtvijo
ali povzročitelji nasilja, bodo ukrepi za preprečevanje nasilja in s tem
kaznivih dejanj oziroma kaznivih ravnanj učinkovitejši in medinstitucionalno
usklajeni. Usklajenost se dosega na več načinov, in sicer s skupnimi,
medinstitucionalnimi izobraževanji in strokovnimi posveti, s pripravo skupnih
smernic in protokolov za delovanje, pripravo skupnih strateških dokumentov ter
razvijanjem medresorskih projektov in programov. Usposabljanja morajo biti
kontinuirana, periodična, tako da se vanje vključuje kar največ različnih
institucij, vključujoč zaposlene v policiji, pravosodju, osebje v zaporih in
novoustanovljenih probacijskih službah, zaposlene v zdravstvenem, socialnem in
izobraževalnem sektorju itd. Vzpostaviti bi bilo treba sistematično, načrtno in
stalno medinstitucionalno sodelovanje ter sodelovanje institucij z nevladnimi
organizacijami.
Nosilec:
-       
Ministrstvo za delo, družino, socialne zadeve in enake možnosti.
Sodelujoči:
-       
Ministrstvo za zdravje;
-       
Ministrstvo za notranje zadeve – Policija;
-       
Ministrstvo za izobraževanje, znanost in šport;
-       
Ministrstvo za pravosodje;
-       
Zbornica za razvoj slovenskega zasebnega varovanja;
-       
Skupnost občin Slovenije;
-       
Združenje občin Slovenije;
-       
Združenje mestnih občin Slovenije;
-       
nevladne organizacije.
Rok za izvedbo:
-       
stalna naloga.
Kazalniki za merjenje uspešnosti:
-       
število o tem izvedenih izobraževanj in posvetov.
6.2.4.9 Strategija/program – priprava nove
resolucije o nacionalnem programu za preprečevanje nasilja v družini in nasilja
nad ženskami
Ključne dejavnosti/ukrepi
Znotraj medresorske delovne skupine za pripravo resolucije o
preprečevanju nasilja v družini se bo uskladil predlog nove resolucije o
nacionalnem programu za preprečevanje nasilja v družini in nasilja nad
ženskami. V njej bodo zajeta naslednja poglavja: ocena stanja in opredelitev
ključnih problemov pri preprečevanju nasilja v družini in nasilja nad ženskami;
temeljni cilji, usmeritve in naloge pri preprečevanju nasilja v družini in
nasilja nad ženskami v obdobju, ki ga obsega resolucija; nosilci akcijskih
načrtov za izvajanje usmeritev in nalog iz nacionalnega programa na posameznih
področjih; preventivne dejavnosti; podatki, ki se bodo znotraj dejavnosti
državne statistike zbirali, obdelovali, povezovali, shranjevali, analizirali in
izkazovali; usmeritve za obvezno in redno sistematično izobraževanje in usposabljanje
strokovnih delavcev vseh organov in organizacij; zagotavljanje finančnih in
drugih sredstev tudi za delovanje nevladnih organizacij pri preprečevanju
nasilja; usmeritve za delo z otroki, žrtvami spolne zlorabe; delo s
povzročitelji nasilja.
Nosilec:
-       
Ministrstvo za delo, družino, socialne zadeve in enake možnosti.
Sodelujoči:
-       
Ministrstvo za zdravje;
-       
Ministrstvo za notranje zadeve – Policija;
-       
Ministrstvo za izobraževanje, znanost in šport;
-       
Ministrstvo za pravosodje;
-       
nevladne organizacije.
Rok za izvedbo:
-       
31. december 2019.
Kazalniki za merjenje uspešnosti:
-       
sprejetje resolucije;
-       
število realiziranih nalog v resoluciji.
6.2.4.10 Strategija/program – programi psihosocialne
pomoči žrtvam nasilja v družini ter specializiranje krizne namestitve in mreže
Ključne dejavnosti/ukrepi
Aktivnosti bodo usmerjene v mrežo socialnovarstvenih
programov, ki žrtvam nasilja dajejo psihosocialno podporo. Pristojno
ministrstvo mora še naprej zagotavljati kapacitete za žrtve nasilja v družini
znotraj kriznih namestitev ter mrežo prilagoditi uporabnikom iz ranljivih
družbenih skupin, kot so gibalno ovirani, starejši, osebe s posebnimi potrebami
idr. Z mrežo socialnovarstvenih programov je treba zagotavljati delovanje
podpornih programov za žrtve nasilja po odhodu iz kriznih namestitev, varnih
hiš in materinskih domov. Posebno skrb je treba nameniti tudi ukrepom
zmanjšanja nasilja nad starejšimi, še posebno nad osebami z demenco, in sicer z
zagotavljanjem mreže podpornih programov, ki so v pomoč starejšim in njihovim
svojcem pri prepoznavanju nasilja nad starejšimi. Poskrbeti je treba tudi za
programe, ki ponujajo pomoč in svetovanje ter zagotavljanje možnosti kriznih
namestitev za žrtve nasilja, ki so gibalno ovirane, ter za starejše osebe. Prav
tako je potrebno enotno sistemsko urediti področje dolgotrajne oskrbe, v okviru
katere bo možno upravičencem zagotoviti dostop do integrirane storitve v
skupnosti, s poudarkom na krepitvi samostojnosti upravičenca ter nadzorom nad
ustrezno oskrbljenostjo.
Nosilca:
-       
Ministrstvo za delo, družino, socialne zadeve in enake možnosti;
-       
Ministrstvo za zdravje.
Sodelujoči:
-       
Ministrstvo za izobraževanje, znanost in šport;
-       
Ministrstvo za notranje zadeve – Policija;
-       
nevladne organizacije.
Rok za izvedbo:
-       
sprejem zakona o dolgotrajni oskrbi in obveznem zavarovanju za
dolgotrajno oskrbo in vzpostavitev sistema nadzora nad oskrbljenostjo
uporabnikov do leta 2020,
-       
stalna naloga.
Kazalniki za merjenje uspešnosti:
-       
število specializiranih namestitev;
-       
število sofinanciranih programov;
-       
sprejem zakona o dolgotrajni oskrbi in obveznem zavarovanju za
dolgotrajno oskrbo;
-       
vzpostavitev sistema nadzora nad ustrezno oskrbljenostjo oseb vključenih
v dolgotrajno oskrbo (tako v formalni, kot neformalni oskrbi).
6.2.4.11 Strategija/program – strategija dela s
povzročiteljem nasilja
Ključne dejavnosti/ukrepi
Širiti je treba mrežo programov za delo s povzročitelji
nasilja, predvsem nasilja v družini, in spodbujati vključevanje povzročiteljev
v programe, kot je trening socialnih veščin, in individualno svetovanje.
Zagotavljati je treba pomoč za otroke, ki so nasilni do staršev, in posebno
pozornost namenjati varstvu starejših.
Nosilec:
-       
Ministrstvo za delo, družino, socialne zadeve in enake možnosti.
Sodelujoči:
-       
Ministrstvo za pravosodje;
-       
Ministrstvo za notranje zadeve – Policija;
-       
centri za socialno delo;
-       
Ministrstvo za izobraževanje, znanost in šport;
-       
Ministrstvo za zdravje;
-       
vzgojno-izobraževalni zavodi;
-       
nevladne organizacije.
Rok za izvedbo:
-       
stalna naloga.
Kazalniki za merjenje uspešnosti:
-       
število vključenih v programe, namenjene povzročiteljem nasilja.
6.2.4.12 Strategija/program – vzpostavitev ustreznih
mehanizmov prepoznavanja simbolov in simbolnih ravnanj, ki spodbujajo nasilje
na športnih prireditvah
Ključne dejavnosti/ukrepi
V okviru različnih javnih zbiranj, predvsem pa na športnih
prireditvah, se pojavljajo simboli, s katerimi se posredno in neposredno
spodbujajo različne oblike nasilja, prav tako pa se spodbuja nestrpnost do
drugačnih. Zaradi tega je treba vzpostaviti sistem prepoznavanja simbolov in
simbolnih ravnanj, ki spodbujajo nasilje.
Nosilec:
-       
Ministrstvo za notranje zadeve – Policija.
Sodelujoči:
-       
Ministrstvo za izobraževanje, znanost in šport;
-       
Ministrstvo za pravosodje;
-       
Ministrstvo za kulturo;
-       
Olimpijski komite Slovenije in panožne zveze;
-       
Zbornica za razvoj slovenskega zasebnega varovanja;
-       
Skupnost občin Slovenije;
-       
Združenje občin Slovenije;
-       
Združenje mestnih občin Slovenije;
-       
nevladne organizacije.
Rok za izvedbo:
-       
stalna naloga.
Kazalniki za merjenje uspešnosti:
-       
zmanjšanje prekrškov in kaznivih dejanj na športnih prireditvah,
-       
zmanjšanje sankcij disciplinskih sodnikov panožnih zvez.
6.2.4.13 Strategija/program – z ustreznimi programi
prepoznavanje oblik medvrstniškega nasilja in izvedba ukrepov za preprečitev
tega
Ključne dejavnosti/ukrepi
V policiji zaznavajo različne oblike nasilja, ki se dogajajo
predvsem med mladoletniki in mladostniki, in sicer večinoma v okolici šol ali
na njihovih poteh ter javnih površinah. Zaradi tega je treba vzpostaviti sistem
prepoznavanja prvih znakov medvrstniškega nasilja.
Nosilec:
-       
Ministrstvo za notranje zadeve – Policija.
Sodelujoči:
-       
Ministrstvo za izobraževanje, znanost in šport;
-       
Ministrstvo za pravosodje;
-       
Skupnost občin Slovenije;
-       
Združenje občin Slovenije;
-       
Združenje mestnih občin Slovenije;
-       
nevladne organizacije.
Rok za izvedbo:
-       
stalna naloga.
Kazalniki za merjenje uspešnosti:
-       
zmanjšanje števila prekrškov in kaznivih dejanj v šolskih okoliših.
6.2.4.14 Strategija/program – učinkovita obravnava
spolnega izkoriščanja otrok
Ključne dejavnosti/ukrepi
Identifikacija otrok na gradivih njihovega spolnega
izkoriščanja, izmenjava informacij s tujimi varnostnimi organi, Interpolom in
Europolom ter usposabljanje kriminalistov.
Nosilec:
-       
Ministrstvo za notranje zadeve – Policija.
Sodelujoči:
-       
Ministrstvo za notranje zadeve;
-       
Ministrstvo za delo, družino, socialne zadeve in enake možnosti;
-       
Ministrstvo za izobraževanje, znanost in šport;
-       
Vrhovno državno tožilstvo;
-       
Ministrstvo za pravosodje;
-       
Ministrstvo za zdravje.
Rok za izvedbo:
-       
stalna naloga.
Kazalniki za merjenje uspešnosti:
-       
število kaznivih dejanj zoper spolno nedotakljivost mladoletnih oseb
(otrok) in delež preiskanih kaznivih dejanj;
-       
število identificiranih mladoletnih oseb (otrok) na gradivih njihovega
spolnega izkoriščanja (število oškodovanih mladoletnih oseb po 176. členu
KZ-1);
-       
število mednarodnih in nacionalnih kriminalističnih preiskav;
-       
število usposabljanj in število usposobljenih preiskovalcev.
6.3 Javno spodbujanje sovraštva in nestrpnosti –
sovražni govor
6.3.1 Opis problema
Sovražni govor se lahko izraža v različnih pojavnih oblikah,
zato zanj obstaja več opredelitev. Pri prepovedanem oziroma kaznivem sovražnem
govoru, kot ga opredeljujejo mednarodne konvencije o človekovih pravicah in
drugi dokumenti meddržavnih institucij (OZN, Svet Evrope8, OVSE in
EU9) in kot ga pri nas, tudi na podlagi tega, opredeljujejo Ustava
Republike Slovenije (Uradni list RS, št. 33/91-I, 42/97, 66/00,
24/03, 69/04, 68/06, 47/13 in 75/16), Kazenski zakonik (Uradni list
RS, št. 50/12 – uradno prečiščeno besedilo, 6/16 – popr., 54/15, 38/16 in
27/17; v nadaljnjem besedilu: KZ-1) in drugi področni zakoni (Zakon o varstvu javnega
reda in miru (Uradni list RS, št. 70/06; v nadaljnjem besedilu: ZJRM-1,
Zakon o medijih (Uradni list RS, št. 110/06 – uradno prečiščeno besedilo,
36/08 – ZPOmK-1, 77/10 – ZSFCJA, 90/10 – odl. US, 87/11 – ZAvMS, 47/12, 47/15 –
ZZSDT, 22/16 in 39/16; v nadaljnjem besedilu: ZMed), Zakon o varstvu pred
diskriminacijo (Uradni list RS, št. 33/16 in 21/18 – ZNOrg; v nadaljnjem
besedilu: ZVarD) idr.)), gre za izražanje mnenj in idej, ki so diskriminatorne,
seksistične, ksenofobične, homofobične, rasistične ipd. in naperjene predvsem
zoper razne manjšine (etnične, rasne, verske, kulturne, spolne idr.), ali
družbene skupine (ženske, moški) ter zajema govorno, pisno in nebesedno
komunikacijo. Takšen sovražni govor temelji na prepričanju, da so nekateri
ljudje manjvredni, ker zaradi posamezne osebne okoliščine pripadajo določeni
skupini. Te osebne okoliščine so lahko narodnost, rasa ali etnično poreklo,
versko ali drugo prepričanje, spol, zdravstveno stanje, jezik, spolna
usmerjenost, invalidnost, starost, gmotno stanje, izobrazba, družbeni položaj
in druge okoliščine.
V Republiki Sloveniji sovražni govor prepoveduje Ustava
Republike Slovenije, ki v 63. členu določa, da je protiustavno vsakršno
spodbujanje k narodni, rasni, verski ali drugi neenakopravnosti ter razpihovanje
narodnega, rasnega, verskega ali drugega sovraštva in nestrpnosti ter da je
protiustavno tudi vsakršno spodbujanje k nasilju in vojni. Prepoved sovražnega
govora je dopustna omejitev svobode izražanja, vendar mora biti ta omejitev
tudi v primeru, ko gre za kategorijo izražanja, ki jo ustava očitno šteje za
posebno škodljivo in tako dopustno podvrženju omejitvam in prepovedim, v skladu
z ustavnim načelom sorazmernosti in mora slediti legitimnemu cilju ter biti
primerna in nujna za dosego tega cilja.
Najbolj odklonski in zavržni pojavi sovražnega govora so v
Republiki Sloveniji določeni kot kazniva dejanja. KZ-1 tako v 297. členu
določa kazensko odgovornost za vse, ki javno spodbujajo sovraštvo, nasilje ali
nestrpnost. Opredelitev omenjenega kaznivega dejanja je bila nazadnje
spremenjena z Zakonom o spremembah in dopolnitvah Kazenskega zakonika (v
nadaljnjem besedilu: KZ-1B) iz leta 2011, in sicer tako, da je bila usklajena z
Okvirnim sklepom Sveta 2008/913/PNZ (z dne 28. novembra 2008) o boju proti
nekaterim oblikam in izrazom rasizma in ksenofobije s kazenskopravnimi sredstvi
(OJ L 328/55 z dne 6. decembra 2008). Prvi odstavek 297. člena KZ-1
je bil z novelo KZ-1B dopolnjen z dodatno zahtevo po konkretnem ogrožanju
javnega reda ali motenju miru oziroma z uporabo grožnje, zmerjanja ali žalitev
kot dodatnim znakom tudi zato, da je kaznivo dejanje natančneje opredeljeno in
se s tem ustrezno razlikuje od prekrškov po 20. členu ZJRM-1. Ustavno
sodišče Republike Slovenije je namreč že v več odločbah presodilo, da KZ-1 ni v
skladu z Ustavo Republike Slovenije, če se zakonski znaki kaznivega dejanja
popolnoma prekrivajo z zakonskimi znaki prekrška. Z novelo KZ-1B je bila v
tretjem odstavku 297. člena KZ-1 v okvir zakonskih znakov, s katerimi se
kazniva dejanja javnega spodbujanja sovraštva storijo na način, ki je zaradi
večjega pomena podlaga za predpisano strožjo sankcijo, vključena tudi »objava
na spletnih straneh«, ki postajajo prevladujoče javno komunikacijsko sredstvo
in s tem tudi sredstvo za storitev kaznivega dejanja javnega spodbujanja
sovraštva, nasilja ali nestrpnosti. Z navedenim dopolnilom je bil odpravljen
dvom, ali »sredstva javnega obveščanja« vključujejo tudi spletne strani kot
javni del spleta, kar vključuje možnost kaznovanja tudi za urednika oziroma
tistega, ki ga je nadomeščal.
Z vidika ukrepanja pravne države v skladu z načelom ultima
ratio mora biti kazenski pregon zadnje možno sredstvo za odpravo negativnih
pojavov v družbi, zato so drugi, manj zavržni pojavi prepovedanega sovražnega
govora v Republiki Sloveniji opredeljeni kot prekrški. Tako ZJRM-1 kot prekrške
opredeljuje tudi nasilno in drzno vedenje, ki povzroči občutek ponižanosti,
ogroženosti, prizadetosti ali strahu (6. člen), nedostojno vedenje na
javnem kraju (7. člen) in pisanje po objektih (13. člen).
20. člen ZJMR-1 določa, da se storilec kaznuje z višjo globo, če so ta in
nekatera druga dejanja storjena z namenom vzbujanja narodnostne, rasne, spolne,
etnične, verske, politične in spolne nestrpnosti. Pri tem omenjeni zakon kot prekrške
ne opredeljuje posebej tudi izrazov sovraštva in nestrpnosti, ki so posredovani
prek spleta in drugih novih sredstev posredovanja vsebin (družbena omrežja).
Prepoved sovražnega govora je kot prekršek opredeljena tudi v
zakonodaji o medijih. ZMed v 8. in Zakon o avdiovizualnih medijskih storitvah
(Uradni list RS, št. 87/11 in 84/15) v 9. členu določata, da je z
razširjanjem programskih vsebin oziroma z avdiovizualnimi medijskimi storitvami
prepovedano spodbujati k narodni, rasni, verski, spolni ali drugi
neenakopravnosti, nasilju in vojni ter izzivati narodno, rasno, versko, spolno
ali drugo sovraštvo in nestrpnost. Pri omenjenih določbah, ki veljata le za
medije in avdiovizualne medijske storitve, ne pa tudi za druge spletne
platforme in družbena omrežja, gre sicer le za tako imenovani usmeritveni
normi, saj zanje ni predpisana sankcija globe (lex imperfecta). Enako
velja tudi pri prepovedi sovražnega govora po Zakonu o verski svobodi (Uradni
list RS, št. 14/07, 46/10 – odl. US, 40/12 – ZUJF in 100/13), ki v
3. členu prepoveduje vsakršno spodbujanje k verski diskriminaciji,
razpihovanje verskega sovraštva in nestrpnosti ter diskriminacijo zaradi
verskega prepričanja, izražanja ali uresničevanja tega prepričanja.
ZVarD v 7. členu kot obliko diskriminacije določa tudi
pozivanje k diskriminaciji. Sovražni govor je tako v zakonu definiran kot
pozivanje k diskriminaciji, ki pomeni vsako spodbujanje drugih oseb k dejanjem
diskriminacije. K hujšim prepovedanim ravnanjem šteje zlasti podajanje ali
širjenje rasističnih, versko, narodnostno in spolno razlikovalnih pozivov,
napeljevanje, ščuvanje, hujskanje k sovraštvu in diskriminaciji ter širše javno
pozivanje, ki spodbuja k diskriminaciji.
Poleg pravno opredeljenega sovražnega govora pa poznamo tudi
tako imenovano sociološko opredelitev sovražnega govora, ki zajema še druge, za
normalno oziroma kulturno družbo nesprejemljive oblike in načine javnega
govora, kot so grožnje ali žalitve posameznikov in uporaba neprimernih,
žaljivih, poniževalnih ali vulgarnih izrazov. Tovrstno sovražno oziroma žaljivo
javno izražanje ni podvrženo kaznovalnim sankcijam in zaradi načela
sorazmernosti pri omejevanju svobode izražanja in načela ultima ratio pri
izvrševanju kazenskega pregona tudi ne sme biti. Kljub temu pa si je treba prizadevati
tudi za zmanjšanje nekaznive sovražne retorike, ki je lahko škodljiva tudi za
družbo, saj lahko spodbuja in vpliva na pojave kaznivega in nedopustnega
sovražnega govora, in sicer s preventivnimi izobraževalnimi in promocijskimi
aktivnostmi. Kot namreč prikazujejo letna poročila Varuha človekovih pravic in
statistični podatki samoregulatornih nevladnih teles (Spletno oko, Svet za
odziv na sovražni govor idr.), razširjenost sovražnega govora v vseh segmentih
družbe, njegova relativna družbena sprejetost in odsotnost sankcioniranja sicer
nekaznive, vendar nestrpne, ksenofobne in diskriminatorne javne retorike na
družbo vplivajo izrazito razdiralno in konfliktno. Sovražni govor utrjuje
diskriminacijo, izključevanje in neenakost v družbi. Škodljiv in nevaren pojav
je zlasti sovražni govor, usmerjen proti družbenimmanjšinam in ranljivim
skupinam, katerega namen je zatiranje in podrejanje teh skupin ter ustvarjanje
zastrašujočega in ponižujočega okolja. Skrb vzbuja tudi dejstvo, da je sovražni
govor vse pogostejši pojav v političnih razpravah in javnosti, vključno z
internetom, družbenimi omrežji, forumi in komentarji pod spletnimi medijskimi
prispevki.10
6.3.2 Vzroki
Po ugotovitvah Varuha človekovih pravic je mogoče zaznati
močno povezanost aktualnih družbenih dogodkov in sovražnega izražanja. Tako se
je s pojavom migrantske oziroma begunske problematike že konec avgusta 2015
močno povečalo število prijav sovražnega govora na verski in narodnostni
podlagi oziroma sovražnega govora, usmerjenega proti beguncem. Podobno se je
povečalo število prijav sovražnih izjav na podlagi spolne usmerjenosti med
referendumsko kampanjo o noveli Zakona o zakonski zvezi in družinskih
razmerjih.11
Vzroke za pogostejši sovražni govor v digitalnem okolju, na
družbenih omrežjih, forumih in v komentarjih pod spletnimi medijskimi prispevki
je mogoče pripisati dejstvu, da je internet relativno nereguliran, vsebine so
večinoma brez pravega (uredniškega) nadzora, uporabniki pa se zaradi
anonimnosti počutijo varne pred morebitnim pravnim sankcioniranjem.
Ker je sovražni govor tudi odraz, simptom družbenih
neenakosti, je razloge zanj mogoče najti tudi v družbeni in socialni
neenakosti, diskriminaciji in izključevanju ranljivih skupin.12
6.3.3 Rešitve
-       
Priprava poglobljene študije o prisotnosti, obsegu, pojavnih oblikah ter
prihodnjih trendih sovražnega govora in dejavnikih, ki ga spodbujajo v
Sloveniji.
-       
Vzpostaviti je treba metodologijo za enoten in konsistenten zajem
podatkov o pojavu sovražnega govora.
-       
Priprava akcijskega načrta ali drugega strateškega dokumenta, ki bo
celovito urejal problematiko omejevanja sovražnega govora na sistemski ravni.
-       
Izvajanje koordinacije preventivnih izobraževalnih in promocijskih
aktivnosti glede sovražnega govora na institucionalni ravni (znotraj
pristojnosti Varuha človekovih pravic).
-       
Zagotavljati je treba večje povezovanje in sodelovanje med vsemi
pristojnimi in relevantnimi deležniki glede sovražnega govora, tako državnih
organov in institucij kot tudi nevladnega sektorja, civilnih iniciativ,
interesnih združenj, izobraževalnega, znanstvenega in raziskovalnega sektorja,
ponudnikov interneta in medijev – posebna vloga naj bo namenjena praktikom na
lokalni ravni.
-       
Podpirati je treba preventivne izobraževalne in promocijske aktivnosti
glede sovražnega govora, začenjati javne razprave o tej problematiki in
izvajati akcije ozaveščanja javnosti o sovražnem in diskriminatornem javnem
diskurzu, ki spodbuja sovražni govor.
-       
Zagotavljati je treba redna izobraževanja otrok znotraj učnih programov
ali posebnih delavnic o toleranci, nastanku stereotipov in predsodkov v družbi
ter sovražnem govoru, o pomenu razumevanja in sprejemanja različnosti v družbi,
konfliktnosti družbe ter o konstruktivnih načinih odzivanja na sovražni govor.
-       
Zagotavljati je treba ustrezna usposabljanja zaposlenih v vzgoji in
izobraževanju o učnih vsebinah glede obravnave sovražnega govora.
-       
Zagotavljati je treba ustrezna redna usposabljanja policistov in drugih
pristojnih oseb v organih odkrivanja in pregona ter inšpekcijskih organih, in
sicer z vsebinami o človekovih pravicah in etiki, ki omogočajo prepoznavanje,
razumevanje in pravilno odzivanje na primere sovražnega govora.
-       
Pripraviti je treba program za izboljšanje ozaveščenosti o sovražnem
govoru med funkcionarji in uslužbenci državnih organov.
-       
Prizadevati si je treba za ničelno toleranco do vsakršne nestrpne,
ksenofobne in diskriminatorne javne retorike – s tem namenom morajo izraziti
odklonilno stališče do vseh oblik sovražnega govora predvsem predstavniki
oblasti in politike.
-       
Spodbujati je treba sprejetje kodeksov etičnega ravnanja in vzpostavitve
mehanizmov samoregulacije, in sicer zlasti v medijskem in digitalnem okolju,
Državnem zboru Republike Slovenije, športnih organizacijah ter vseh javnih
institucijah in drugih organizacijah.
-       
Spodbujati je treba izhajanje strokovne periodike in spletnih medijskih
portalov, ki kritično evidentirajo in analizirajo medijske politike in medijske
prakse, vključno s pojavnimi oblikami nestrpnosti v slovenskih medijih.
-       
Nujna je nadaljnja proučitev predpisov o preprečevanju, odkrivanju,
preiskovanju ter opredelitvi kaznivih dejanj in prekrškov z znaki sovražnosti,
in to z namenom priprave morebitnih ustreznejših zakonskih rešitev.
6.3.4 Cilji
-       
Zmanjšati je treba obseg vseh oblik in pojavov sovražnega govora oziroma
javnega spodbujanja sovraštva in nestrpnosti.
-       
Zagotoviti in okrepiti je treba izobraževalne, promocijske in druge
preventivne dejavnosti za zmanjševanje sovražnega govora in izboljšanje kulture
javnega dialoga.
6.3.4.1 Strategija/program – oblikovanje programov
za zmanjševanje javnega spodbujanja sovraštva in nestrpnosti
Ključne dejavnosti/ukrepi
Pripraviti je treba programe in akcijske načrte za
zmanjševanje vseh oblik sovražnega govora oziroma javnega spodbujanja sovraštva
in nestrpnosti. Za uresničitev tega je treba predvsem podpirati izobraževalne,
promocijske in druge preventivne dejavnosti glede sovražnega govora, začenjati
javne razprave o tej problematiki in izvajati akcije ozaveščanja javnosti o
sovražnem in diskriminatornem javnem diskurzu. Treba je spodbujati sprejem
kodeksov etičnega ravnanja in vzpostavitve mehanizmov samoregulacije ter
zagotoviti večje povezovanje in sodelovanje med vsemi pristojnimi in
relevantnimi deležniki na področju sovražnega govora, tako državnih organov in
institucij kot tudi nevladnega sektorja, civilnih iniciativ, interesnih
združenj, izobraževalnega, znanstvenega in raziskovalnega sektorja ter
ponudnikov interneta in medijev. Nadaljevati je treba proučevanje predpisov o
odkrivanju, preprečevanju, preiskovanju ter opredelitvi kaznivih dejanj in
prekrškov z obeležjem sovražnosti, in to z namenom priprave morebitnih
ustreznejših zakonskih rešitev.
Nosilec:
-       
Ministrstvo za kulturo.
Sodelujoči:
-       
Ministrstvo za izobraževanje, znanost in šport;
-       
Ministrstvo za notranje zadeve – Policija;
-       
Ministrstvo za delo, družino, socialne zadeve in enake možnosti;
-       
Ministrstvo za pravosodje;
-       
Ministrstvo za javno upravo;
-       
Vrhovno državno tožilstvo;
-       
Zbornica za razvoj slovenskega zasebnega varovanja;
-       
Skupnost občin Slovenije;
-       
Združenje občin Slovenije;
-       
Združenje mestnih občin Slovenije;
-       
Varuh človekovih pravic.
Rok za izvedbo:
-       
stalna naloga.
Kazalniki za merjenje uspešnosti:
-       
število izvedenih izobraževalnih, promocijskih in drugih preventivnih
dejavnosti;
-       
število sprejetih kodeksov etičnega ravnanja in vzpostavljenih
mehanizmov samoregulacije;
-       
število obravnavanih kaznivih dejanj in prekrškov z obeležjem
sovražnosti (cilj je zmanjšanje kriminalitete ter povečanje preiskanosti
kaznivih dejanj in prekrškov).
6.4 Gospodarska kriminaliteta pri varovanju finančnih
interesov v Republiki Sloveniji in EU
6.4.1 Opis problema
Za storilce gospodarskih kaznivih dejanj je vse značilnejša
organizirana oblika delovanja z mednarodnim elementom. Tovrstno delovanje ni
omejeno le na teritorij države, ampak ima tudi mednarodne razsežnosti v smislu,
da je delovanje subjektov na območju Republike Slovenije le del mednarodne
verige; glavni akterji so tuji državljani, subjekti v Republiki Sloveniji pa
imajo le vlogo tako imenovanih slamnatih pomočnikov, lahko pa delovanje glavnih
organizatorjev sega čez meje teritorija države.
Organiziranje mreže gospodarskih družb in poslovanje prek
slamnatih zastopnikov z namenom utajevanja davčnih obveznosti in povzročitve
drugih gospodarskih kaznivih dejanj (lažni stečaji, oškodovanje upnikov,
zloraba položaja) ne povzročata le finančne škode državnemu proračunu oziroma
proračunu EU, ampak hkrati izkrivljata konkurenčnost gospodarskih subjektov na
trgu pod krinko svobodne gospodarske pobude.
Pri organiziranih mrežah gospodarskih družb govorimo o
najširšem pomenu organizacije, pri kateri gre za združevanje oseb, katerih
način delovanja je zlorabljen za pridobitne namene, pri tem pa niso še nujno
izpolnjeni elementi kaznivega dejanja hudodelskega združevanja oziroma podani
pogoji za odgovornost članov in vodij hudodelske združbe.
Organizirane družbe pogosto delujejo tako, da pravno osebo
zastopa tako imenovani slamnati zastopnik, dejanski organizator posla pa je
neznan. Pri tem so slamnati zastopniki osebe z družbenega dna, tujci brez
stalnega prebivališča v Republiki Sloveniji ali pa osebe, ki so v odvisnem
položaju z organizatorjem (njegovi zaposleni).
Takšen način delovanja je povezan tudi z nezakonitimi
migracijami v smislu različnih oblik zlorab zakonitih institutov, predvsem s
fiktivnimi zaposlitvami v gospodarskih družbah ali ustanavljanjem novih družb.
Plačilna nedisciplina med gospodarskimi subjekti in tudi v
razmerju do države je razvejana. Še posebno skrb vzbujajoče je neplačevanje
prispevkov delavcem in ogrožanje njihove eksistence, v najskrajnejših primerih
pa tudi pojav trgovine z ljudmi.
Opaziti je mogoče trend ustanavljanja družb na zalogo in nato
prodajo poslovnih deležev (že ustanovljenih družb) po ceni, nižji od zakonsko
zahtevanega osnovnega kapitala. Financiranje poteka tako, da se zahtevani
osnovni kapital vloži v družbo, nato novoustanovljena družba da posojilo tretji
družbi v višini osnovnega kapitala (s tem se izogne pravilu 495. člena
ZGD-1), ta družba pa je tako brez osnovnega kapitala (le terjatev do tretje
družbe) in se proda po zelo nizki ceni (na primer 300 evrov). Pridobitelj dobi
družbo brez učinkovitega osnovnega kapitala, takšno družbo pa lahko zlorabi za
oškodovanje upnikov (proračunov Republike Slovenije ali EU oziroma drugih
poslovnih subjektov). Pogosto je veliko takšnih družb registriranih na istem
naslovu, tam pa je v najboljšem primeru le njihov poštni nabiralnik.
Povpraševanje za nakup deležev v že ustanovljenih družbah z urejenim statusom
zavezanca za DDV se je izkazalo za poslovno priložnost gospodarskih subjektov,
ki sicer opravljajo podporne dejavnosti, kot so računovodstvo in svetovanje. Za
to predvsem številni računovodski servisi izvajajo in oglašujejo kot dejavnost
prodajo podjetij, po prodaji pa opravljajo tudi vse podporne funkcije
(omogočajo svoj naslov kot sedež, sprejemajo pošto, vodijo računovodstvo in
nastopajo kot pooblaščenci). Pod krinko davčne optimizacije omogočajo različne
sheme agresivnega davčnega izogibanja.
Družbe so pogosto izrabljene za ekonomsko neupravičene
finančne transakcije, ki med drugim kažejo tudi sum pranja denarja, kar je
razvidno iz številnih in visokih gotovinskih dvigov pooblaščenih oseb brez
kakršne koli podlage v poslu.
Ukrepanje zoper takšne načine poslovanja je zelo oteženo.
Takšnemu zavezancu se sicer lahko naloži plačilo obveznosti (davkov,
prispevkov) ali se oseba celo sankcionira v prekrškovnem postopku, izterjava pa
ni mogoča. Tako upravni in kazenski ukrepi so velikokrat izvedeni le zoper
slamnate osebe (fizične osebe in gospodarske družbe), kar pa omogoča dejanskim
izvajalcem oziroma organizatorjem nadaljevanje izvedbe protipravnih dejanj z
drugimi slamnatimi osebami in gospodarskimi družbami. Posle iz ozadja
neformalno vodijo iste osebe, državni organi pa v istih procesih na različnih
ravneh vrsto let izvajajo ukrepe ter odkrivajo in preganjajo slamnate osebe
istih organizatorjev, ne pa dejanskih storilcev.
6.4.2 Vzroki
Država je zaradi spodbujanja gospodarske rasti in tujih
investicij, uresničevanja svobodne gospodarske pobude in zmanjševanja
administrativnih ovir za gospodarstvo ustvarila razmere, ki niso pripomogle le
k uresničevanju navedenih ciljev, ampak tudi k ustanovitvi številnih
gospodarskih družb, katerih namen ni bilo doseganje dobička v smislu Zakona o
gospodarskih družbah (Uradni list RS, št. 65/09 – uradno prečiščeno
besedilo, 33/11, 91/11, 32/12, 57/12, 44/13 – odl. US, 82/13, 55/15 in 15/17).
Prost pretok kapitala in oseb ter hiter prenos finančnih sredstev med
različnimi računi tudi zunaj ozemlja države sta še pripomogla k hitremu
doseganju protipravnih ciljev organizatorjev različnih mrež gospodarskih
subjektov in k različnim modelom, ki brišejo sledi transparentnosti poslovanja.
Gospodarska kriza in socialna stiska številnih, ob hkratni sprostitvi pretoka
oseb/delovne sile znotraj EU, sta olajšali in hkrati omogočili širšo izbiro
subjektov, ki so tudi zaradi neizobraženosti/neukosti pripravljeni sprejeti
vlogo slamnatih zastopnikov v mreži subjektov. Republika Slovenija je obenem
tranzitna in ciljna država za ilegalne migracije, za zlorabo delovne sile iz
tretjih držav ter za izkoriščanje državljanov tretjih držav pri ustanovitvi in
poslovanju gospodarskih družb.
Zakonodaja je v skladu z načelom svobodne gospodarske pobude
omogočila preprosto ustanavljanje, preprodajo in prenehanje gospodarskih družb,
obenem pa je s tem posameznikom omogočila, da poslujejo brez izpolnjevanja
obveznosti do delavcev, poslovnih partnerjev in države.
Ob tem so se zaradi zmanjševanja obsega sredstev za krepitev
nadzornih organov in obsega izobraževanja v državi zmanjšali obseg, kakovost in
učinkovitost nadzorov.
Številnost in nadaljnje večanje števila spornih praks organov
na tem področju sta tako posledica več dejavnikov.
6.4.3 Rešitve
Rešitev je odpravljanje vzrokov. Zakonodaja mora biti takšna,
da bo po eni strani omogočena svobodna gospodarska pobuda subjektom, ki
poslujejo v skladu z zakonom, ter hkrati onemogočena zloraba gospodarskih družb
za namene davčnih utaj, pranja denarja in drugih gospodarskih kaznivih dejanj.
Hkrati se morajo pristojni organi v čim krajšem možnem času odzvati na
morebitne anomalije pri gospodarskem poslovanju, jih zaustaviti in storilce
ustrezno sankcionirati, kar je mogoče ob ustrezni zakonodaji ter
usposobljenosti pristojnih organov. Prav tako je pomembno ozaveščanje širše
javnosti o problematiki ter škodljivosti tovrstnih pojavov.
6.4.4 Cilji
-       
Priprava in analiza problematike organizatorjev oziroma dejanskih
storilcev gospodarskih kaznivih dejanj v povezavi s slamnatimi osebami in
neplačujočimi subjekti.
-       
Priprava predlogov za spremembo zakonodaje.
-       
Krepitev plačilne discipline.
-       
Zagotovitev spoštovanja pravic delavcev.
-       
Identifikacija glavnih organizatorjev oziroma dejanskih storilcev.
-       
Povečanje števila odkritih organiziranih mrež.
-       
Onemogočanje zlorab pri gospodarskem poslovanju.
-       
Okrepitev zavesti glede škodljivosti tovrstnih pojavov ter povečanje
znanja splošnega zaznavanja protipravnosti sodelovanja v tovrstnih
organiziranih združbah.
6.4.4.1 Strategija/program – analiza problematike
organizatorjev oziroma dejanskih storilcev gospodarskih kaznivih dejanj v
povezavi s slamnatimi osebami in neplačujočimi subjekti
Ključne dejavnosti/ukrepi
Problematika dejanskih storilcev je kompleksna in zahtevna.
Za sistemski in strokovni pristop je potrebno predvsem poznavanje vsebine in
celotne širine problema, še prej pa je treba izdelati analizo poslovanja
subjektov v Republiki Sloveniji s poudarkom na dejanskih storilcih, slamnatih
osebah, davčnih dolžnikih, osebah, ki se kot lastniki ali zakoniti zastopniki
pojavljajo v velikem številu družb, ter družbah, ki se ukvarjajo s prodajo
družb.
Nosilec:
-       
Finančna uprava Republike Slovenije.
Sodelujoči:
-       
Ministrstvo za notranje zadeve – Policija;
-       
Urad Republike Slovenije za preprečevanje pranja denarja;
-       
Ministrstvo za gospodarski razvoj in tehnologijo;
-       
Vrhovno državno tožilstvo.
Rok za izvedbo:
-       
31. december 2019.
Kazalniki za merjenje uspešnosti:
-       
izdelana analiza.
6.4.4.2 Strategija/program – priprava predlogov za
spremembo zakonodaje na podlagi izdelane analize o škodljivih praksah pri
gospodarskem poslovanju
Ključne dejavnosti/ukrepi
Na podlagi izdelane analize poslovanja se preuči obstoječa
zakonodaja in po potrebi predlagajo ustrezne spremembe, ki ne bodo posegale v
svobodno gospodarsko pobudo, omejile pa bodo škodljive prakse pri poslovanju
gospodarskih družb. Preučiti je treba zakonodajo glede ustanavljanja in
prenehanja gospodarskih družb, davčno zakonodajo, zakonodajo glede preprečevanja
pranja denarja, nalog in pooblastil pristojnih organov ter prekrškovno in
kazensko zakonodajo.
Nosilci:
-       
Ministrstvo za finance;
-       
Ministrstvo za pravosodje;
-       
Ministrstvo za gospodarski razvoj in tehnologijo.
Sodelujoči:
-       
Finančna uprava Republike Slovenije;
-       
Ministrstvo za notranje zadeve – Policija;
-       
Urad Republike Slovenije za preprečevanje pranja denarja.
Rok za izvedbo:
-       
31. december 2020.
Kazalniki za merjenje uspešnosti:
-       
opredelitev do potrebe po zakonskih spremembah in priprava predlogov za
spremembo zakonodaje.
6.5 Korupcija in zaščita javnih sredstev
6.5.1 Opis problema
Sistemska korupcija in okoliščine, ki pomenijo korupcijska
tveganja, ne morejo biti odpravljene le s kazenskim pregonom v primerih, ko gre
za sume storitve kaznivih dejanj (in je škoda torej praviloma že nastala),
ampak je treba identificirati okoliščine, ki so omogočile navedena korupcijska
dejanja, ter uvesti ukrepe za njihovo pravočasno identifikacijo in odpravo,
predvsem pa usposobiti vse, ki so deležniki v teh procesih za prepoznavanje teh
okoliščin in pravilnega odzivanja nanje. Znotraj te resolucije se v povezavi z
navedenim osredotočamo na korupcijo in zaščito javnih sredstev s poudarkom tudi
na preventivnih aktivnostih v štirih sklopih, ki so medsebojno povezani in
sovplivajo drug na drugega. Obravnavamo problematiko korupcijskih tveganj,
gospodarskega in drugih oblik kriminala na naslednjih področjih: v povezavi z
velikimi projekti državnega pomena, še posebno glede okolja in prostora oziroma
infrastrukture, zdravstva in javnih naročil, javnih razpisov za dodeljevanje
javnih sredstev, uprav in nadzornih organov ter imenovanj in zaposlovanj na
vodilne položaje v gospodarskih družbah v lasti države. Posledice neskladnih
ravnanj in opustitev dolžnih ravnanj ter pomanjkljivega nadzora na omenjenih
področjih so breme javnih sredstev, zaradi česar se dražijo javne storitve,
krči njihov obseg in omejuje dostop do njih. S tem se uničujeta zaupanje v
pravno in socialno državo ter občutek pravne in siceršnje varnosti državljanov.
Kot ugotavlja Komisija za preprečevanje korupcije, je zmanjševanje zaupanja
državljanov v institucije pravne države in nosilce javnih funkcij ter njihovo
verodostojnost kljub podobnemu trendu v mnogo drugih državah članicah EU v
Sloveniji med najizrazitejšimi.13
Veliki projekti državnega pomena – nesorazmerna povišanja
vrednosti investicij in posledično obremenjevanje davkoplačevalcev 
V Republiki Sloveniji se med drugimi projekti pričakujejo
projekti oziroma investicije tudi v novi finančni perspektivi EU. Različni
državni organi pri reviziji, nadzoru in analizah velikih državnih projektov
ugotavljajo, da se neobvladovanje tveganj, opustitve dolžnih ravnanj pri
načrtovanju, izvajanju, nadzoru in poročanju o velikih projektih državnega
pomena oziroma investicijah kažejo v nesorazmernem povečanju vrednosti
projektov oziroma investicij v škodo javnega interesa in javnih sredstev ter
nazadnje v breme davkoplačevalcev.14 Zaradi navedenega je treba
analizirati dejansko stanje pravnih okvirov, postopkov za načrtovanje in
izvajanje projektov državnega pomena in projektov državne uprave ter podlag za
uveljavljanje osebne odgovornosti vpletenih. Ena od nalog je, da je projekte
državnega pomena in projekte državne uprave treba tudi definirati ter urediti
ustrezne pravne podlage v povezavi s pristojnostmi posameznih subjektov
projektne organizacijske strukture.
Preplačila istovrstnih zdravil in medicinskih pripomočkov
v primerjavi z drugimi državami
Slovensko javno zdravstvo ni dovolj učinkovito pri naročanju
zdravil, medicinskih pripomočkov in opreme za potrebe zdravstva. Kot ugotavlja
Komisija za preprečevanje korupcije, se pri mnogo nabavnih odločitvah v
zdravstvu pojavlja nasprotje interesov, analiza podatkov finančnih tokov pa
kaže, da je tudi trg dobave zdravil najverjetneje kartelno razdeljen.15
Odgovornost za vodenje in odločanje ni določena oziroma se
v odškodninskih in kazenskih postopkih ne da določiti individualne odgovornosti
v javnih zavodih in gospodarskih družbah
Komisija za preprečevanje korupcije zaznava, da se ob
ugotovljenih kršitvah sicer sprožajo ustrezni kazenskopravni oziroma
civilnopravni (odškodninski) postopki, vendar pa se pojavljajo težave z
določanjem in dokazovanjem individualne odgovornosti oseb, katerih odločitve so
pomembno prispevale h kršitvi oziroma nastanku prepovedane posledice ali škode.
Slednje je še posebno opazno v primerih, ko je do kršitve prišlo v večfaznih
postopkih odločanja, pri katerih je v nizu dejanj odločalo več posameznikov, in
pri odločanju kolegijskih organov, pri katerem prihaja do (navidezne)
razpršitve odgovornosti.
Kadrovanje na položaje upravljanja in nadzora v
gospodarskih družbah v neposrednem in posrednem lastništvu države 
Pri kadrovanju v gospodarskih družbah v neposrednem in
posrednem lastništvu države je Komisija za preprečevanje korupcije nemalokrat
ugotovila nespoštovanje načela transparentnosti postopka (pomanjkljivo
dokumentiranje posameznih faz kadrovanja), nejasno določena merila za zasedbo
vodilnih delovnih mest, sprejemanje odločitve o izpolnjevanju razpisnih
pogojev, čeprav posamezni kandidat vlogi ni predložil ustreznih dokazil, idr.
Javni razpisi – znotraj javnih razpisov se sredstva iz
državnega oziroma občinskih proračunov podeljujejo po neenotnih postopkih in
nepregledno
Pri javnih razpisih, ki jih izvajajo ministrstva oziroma
lokalne skupnosti, se transparentnosti in sledljivosti učinkovitosti porabe teh
sredstev ne namenja dovolj pozornosti, zato so ta javna sredstva izpostavljena
tveganjem negospodarne rabe, korupcijskim tveganjem in tveganjem kršitve integritete.
6.5.2 Vzroki
-       
Dosedanje ugotovitve glede velikih projektov državnega pomena kažejo, da
je del vzrokov v prepletenosti lastniške, vodstvene in nadzorne strukture v
slovenskem gospodarskem oziroma korporativnem prostoru, glede na posledice pa
je razloge zagotovo treba iskati tudi v normativni, organizacijski,
upravljavski in izvajalski urejenosti oziroma neurejenosti tega področja, kar
bo predmet preverjanja med aktivnostmi za dosego cilja.
-       
V zdravstvu Komisija za preprečevanje korupcije ugotavlja, da se v več
nabavnih odločitvah pojavlja nasprotje interesov, analiza podatkov finančnih
tokov pa kaže, da je tudi trg dobave zdravil najverjetneje kartelno razdeljen.
Poleg tega je v sistem nabave zdravil in medicinskih pripomočkov vključenih
veliko zaporednih posrednikov, kar povečuje nabavne cene.
-       
Pomanjkljiva zakonodaja ali nespoštovanje določil pri ugotavljanju
individualne odgovornosti uprave in nadzornikov v javnih zavodih in
gospodarskih družbah.
-       
V postopkih kadrovanja na položaje upravljanja in nadzora v gospodarskih
družbah v neposrednem in posrednem lastništvu države se še vedno ne sledi
načelom integritete, transparentnosti in strokovnosti.
-       
Težava javnih razpisov, pri katerih se podeljujejo javna sredstva iz
državnega oziroma občinskih proračunov, so predvsem neenotni postopki in
sektorsko različni pristopi, ki povzročajo breme tistim, ki se na razpise
prijavljajo, ter tudi večja korupcijska tveganja na ravni države in občin.
Dodatna težava je ustrezna evalvacija učinkov javnih razpisov – pristopi so
pogosto nedodelani in posledično ne omogočajo ustrezne evalvacije.
6.5.3 Rešitve
-       
Uvesti je treba mehanizme, ki bodo poleg preprečevanja nepravilne in
negospodarne porabe javnih sredstev ter nesmotrnih javnih investicij prispevali
tudi h krepitvi notranjih in zunanjih nadzornih mehanizmov, identifikaciji
sistemskih pomanjkljivosti in slabosti ter njihovi odpravi ali omejevanju
njihovih negativnih učinkov. Pri upravljanju investicijskih naložb oziroma
projektov državnega pomena je potrebno učinkovito upravljanje vseh tveganj v
vseh fazah izvedbe projekta.
-       
Izboljšati je treba učinkovitost izvajanja naročanja in nabave zdravil
ter medicinskih pripomočkov, ki bo zagotavljal doseganje primerljivih nabavnih
cen z drugimi državami, nujna pa je tudi vzpostavitev registra medicinskih
pripomočkov za vse javne zdravstvene zavode.
-       
Ugotoviti in odpraviti je treba pomanjkljivosti glede ugotavljanja in
uveljavljanja individualne odgovornosti uprave in nadzornikov v javnih zavodih
in gospodarskih družbah.
-       
V postopkih kadrovanja na položaje upravljanja in nadzora v gospodarskih
družbah v neposrednem in posrednem lastništvu države je treba zagotoviti
transparentnost postopkov ter vnaprej določiti pogoje in merila, ki bodo enaki
za vse v kandidacijskem postopku ali postopku imenovanja.
-       
Treba je uvesti mehanizme, ki bodo zagotavljali transparentnost in
sledljivost učinkovitosti porabe sredstev dodeljenih v okviru javnih razpisov.
6.5.4 Cilji
-       
Pošteno, vestno in odgovorno korporativno upravljanje ter gospodarno
vodenje velikih projektov državnega pomena, omejevanje, preprečevanje in
sankcioniranje konflikta interesov ter nedovoljenega vplivanja.
-       
Odprava kartelnih dogovorov in nedovoljenih vplivov ter nasprotja
interesov v procesu nabave v zdravstvu in s tem odprava preplačil zdravil in
medicinskih pripomočkov in opreme ter prelaganje stroškov na paciente.
Zagotoviti je treba javni interes, to pa je mogoče le z zagotavljanjem poštene
konkurence in gospodarne porabe javnih sredstev.
-       
Dosledno je treba uveljavljati individualne odškodninske odgovornosti
uprav in nadzornikov v javnih zavodih in gospodarskih družbah.
-       
Etično, transparentno in očitkov nasprotja interesov, klientelizma,
nepotizma in korupcije neobremenjeno kadrovanje na položaje članov,
predsednikov uprav in nadzornih organov družb v neposrednem in posrednem
lastništvu države.
-       
Uveljaviti je treba poenotenje prakse in popolno transparentnost vodenja
postopkov javnih razpisov prek dosledne spletne objave informacij iz javnih
razpisov za razdeljevanje proračunskih sredstev in poročil o opravljenem delu
na enotnem spletnem portalu ter izvajanje evalvacije porabe sredstev znotraj
posameznih razpisov.
6.5.4.1 Strategija/program –
vzpostavitev in/ali okrepitev pravnih, nadzornih in institucionalnih mehanizmov
za identifikacijo, preprečevanje in omejevanje tveganj
nepravilnosti, negospodarnosti oziroma stroškovne neupravičenosti in
neučinkovitosti velikih projektov državnega pomena
Ključne dejavnosti/ukrepi
Oblikovanje medinstitucionalne strokovne delovne skupine (v
nadaljnjem besedilu: MDS), ki bo izvedla analizo normativne, organizacijske in
institucionalne ureditve načrtovanja, priprave in vodenja velikih projektov
državnega pomena z namenom identifikacije sistemskih pomanjkljivosti. Po
opravljeni analizi MDS pripravi poročilo stanja s predlogi izhodišč za
sistemsko ureditev opredelitve projektne organizacijske strukture, določitve
pristojnosti in nalog te strukture ter ureditev postopkov načrtovanja,
priprave, potrjevanja, izvajanja, spremljanja in nadzorovanja ter poročanja v
povezavi z velikimi projekti državnega pomena.
Nosilec:
-       
Ministrstvo za infrastrukturo.
Sodelujoči:
-       
Ministrstvo za okolje in prostor;
-       
Ministrstvo za finance;
-       
Računsko sodišče Republike Slovenije;
-       
Ministrstvo za gospodarski razvoj in tehnologijo;
-       
Urad Republike Slovenije za nadzor proračuna;
-       
Služba Vlade Republike Slovenije za razvoj in evropsko kohezijsko
politiko.
Rok za izvedbo:
-       
MDS pripravi terminski načrt o izvedbi posameznih ukrepov v enem mesecu
po prejemu sklepov o imenovanju.
Kazalniki za merjenje uspešnosti:
-       
izdelana analiza normativne, organizacijske in institucionalne ureditve
načrtovanja, priprave in vodenja velikih projektov;
-       
identificirane sistemske pomanjkljivosti;
-       
pripravljeno poročilo MDS s predlogi izhodišč za sistemsko ureditev
področja;
-       
izdelan terminski načrt aktivnosti priprave sistemske ureditve na
podlagi predlaganih izhodišč.
6.5.4.2 Strategija/program – ureditev javnega naročanja
v javnem zdravstvu z vključitvijo centralizacije in informatizacije (ter s tem
izboljšanje njegove transparentnosti)
Ključne dejavnosti/ukrepi
V zdravstvu je javno naročanje še bolj izpostavljeno, saj je
to področje, ki je neposredno povezano z interesi tako družbe kot celote kot
tudi posameznikov. Poleg dejanske vrednosti nabav, ki je relativno visoka,
vendar bistveno manjša kot na drugih področjih, na primer v energetiki ali
obrambi, je ravno človeški dejavnik tisti, ki vpliva na veliko pozornost nabave
v zdravstvu: kakšne so dosežene cene za posamezno zdravilo ali medicinski
pripomoček, kakšna je kakovost, kako potekajo postopki javnega naročanja,
kakšne so morebitne anomalije ali katera so tveganja oziroma pojavi morebitne
korupcije.
Pregled stanja na tem področju izkazuje, da je treba nekatere
elemente dodatno urediti. Aktivnosti vključujejo izvedbo ukrepov za vzpostavitev
preglednejšega in učinkovitejšega izvajanja javnega naročanja:
-       
z delujočo bazo podatkov o cenah zdravil in medicinskih pripomočkov, ki
mora biti upravljana tako, da se podatki ves čas posodabljajo;
-       
z nadaljevanjem izvajanja skupnega javnega naročanja za tiste predmete,
za katere je to strokovno in ekonomsko utemeljeno;
-       
z uvajanjem standardizacije medicinskih pripomočkov, tako da se
pripravijo tehnične specifikacije in enotni tehnični opisi za posamezne skupine
medicinskih pripomočkov, ki bodo veljali za vse slovenske bolnišnice;
-       
s striktnim izvajanjem preverjanja trga pred izvedbo postopkov javnega
naročanja, predvsem z namenom zagotovitve objektivnosti in transparentnosti;
-       
z vzpostavitvijo sistemskih rešitev izvajanja skupnih javnih naročil bolnišnic.
Skupno javno naročanje naj bi bilo oblika javnega naročanja,
ki ni nujno na ravni celotne države, ampak je treba spodbuditi bolnišnice, da
se povezujejo pri nabavah med seboj glede na dejavnost, ki jo izvajajo,
sposobnost nabavnih služb, zahtevnost in ceno posamezne skupine medicinskih
pripomočkov.
Nosilec:
-       
Ministrstvo za zdravje.
Sodelujoči:
-       
Ministrstvo za javno upravo;
-       
Komisija za preprečevanje korupcije;
-       
Zavod za zdravstveno zavarovanje;
-       
Javna agencija Republike Slovenije za zdravila in medicinske pripomočke;
-       
raziskovalne institucije;
-       
Ministrstvo za notranje zadeve – Policija;
-       
Javna agencija Republike Slovenije za varstvo konkurence.
Rok za izvedbo:
-       
31. december 2019.
Kazalniki za merjenje uspešnosti:
-       
izdelana analiza;
-       
izdelan predlog sprememb;
-       
register standardov medicinskotehničnih pripomočkov in opreme;
-       
centralizacija za tiste predmete, za katere je to potrebno;
-       
nižje cene.
6.5.4.3 Strategija/program – priprava in uveljavitev
sistema usposabljanja zdravstvenega osebja in njegovega financiranja tako, da
ne bo tveganj odvisnosti od dobaviteljev, posrednikov in ponudnikov
farmacevtskih izdelkov in medicinske opreme
Ključne dejavnosti/ukrepi
Opraviti analizo izobraževanj in strokovnih izpopolnjevanj
zdravstvenih poklicev v javnih zavodih z ugotovitvijo vira financiranja ter
morebitnih finančnih transakcij prek različnih društev, ki delujejo v
zdravstvu.
Nosilec:
-       
Ministrstvo za zdravje.
Sodelujoči:
-       
Komisija za preprečevanje korupcije;
-       
Javna agencija Republike Slovenije za zdravila in medicinske pripomočke;
-       
Ministrstvo za notranje zadeve – Policija.
Rok za izvedbo:
-       
31. december 2019.
Kazalniki za merjenje uspešnosti:
-       
izdelana analiza;
-       
izdelan predlog sprememb.
6.5.4.4 Strategija/program – identifikacija razlogov in
okoliščin, ki preprečujejo uveljavljanje odškodninske odgovornosti nadzornikov
in uprav javnih in zasebnih gospodarskih družb
Ključne dejavnosti/ukrepi
Pripraviti je treba analizo zakonskih določil, analizo
vloženih odškodninskih tožb in očitanih kršitev ter zlasti analizo sodb, ki
niso potrdile očitkov tožb. Na podlagi analize je treba predlagati spremembo
zakonskih določil o odgovornosti. Ugotovljeni so primeri, da se z vlaganjem
odškodninskih tožb proti posameznikom, ki so v preteklosti odločali o kreditih
znotraj svojega članstva v kreditnih odborih, čaka do zaključka kazenske zadeve
glede istih primerov. V primerih odločanja več oseb, naj bo to uprava družbe,
kreditni odbori v bankah ali nadzorni sveti družb, se pojavlja tudi
problematika odgovornosti kolektivnih organov. V povezavi s tem obstaja Sklep o
skrbnosti članov uprave in članov nadzornega sveta družbe za upravljanje in
dokumentaciji o izpolnjevanju pogojev za opravljanje funkcije člana uprave
družbe za upravljanje (Uradni list RS, št. 11/16), ki daje članom v
primeru glasovanja pravico in obveznost, da zahtevajo vpis nasprotovanja
sprejeti odločitvi v zapisnik seje (četrti in šesti odstavek 6. člena
navedenega sklepa), s čimer se lahko ugotavlja odgovornost posameznega člana.
Nosilec:
-       
Ministrstvo za gospodarski razvoj in tehnologijo.
Sodelujoči:
-       
Ministrstvo za finance;
-       
Ministrstvo za pravosodje;
-       
Ministrstvo za notranje zadeve – Policija;
-       
Ministrstvo za javno upravo.
Rok za izvedbo:
-       
31. december 2019.
Kazalniki za merjenje uspešnosti:
-       
izdelana analiza;
-       
izdelan predlog ukrepov;
-       
realizacija načrtovanih ukrepov.
6.5.4.5 Strategija/program – vzpostavitev enotnega
spletnega mesta za objavo javnih razpisov
Ključne dejavnosti/ukrepi
V skladu z veljavno zakonodajo glede spletne objave
dokumentacije iz javnih razpisov (Zakon o dostopu do informacij javnega značaja
(Uradni list RS, št. 51/06 – uradno prečiščeno besedilo, 117/06 – ZDavP-2,
23/14, 50/14, 19/15 – odl. US, 102/15 in 7/18), Uredba o posredovanju in
ponovni uporabi informacij javnega značaja (Uradni list RS, št. 24/16)) je
potrebna vzpostavitev enotnega spletnega portala, prek katerega bi se lahko
javnost in zainteresirani subjekti pregledno seznanili z javnimi razpisi ter
finančnimi sredstvi in aktivnostmi, opravljenimi znotraj financiranih razpisov.
V začetni fazi razvijanja enotnega portala za objavo podatkov iz javnih
razpisov bo oblikovan skupni portal v smislu centraliziranega dostopa do
dokumentacije iz javnih razpisov organov državne uprave, nato bo nabor
postopoma razširjen na celoten javni sektor, z dodajanjem funkcionalnosti portala
in enotnimi postopkovnimi pravili. Ministrstvo za javno upravo prevzema
koordinacijo vzpostavitve enotnega spletnega mesta za objavo javnih razpisov.
Nosilec:
-       
Ministrstvo za javno upravo.
Sodelujoči:
-       
Ministrstvo za finance;
-       
preostala ministrstva;
-       
Uradni list Republike Slovenije.
Rok za izvedbo:
-       
v 18 mesecih od sprejetja resolucije.
Kazalniki za merjenje uspešnosti:
-       
vzpostavljen enoten portal za javno objavo informacij o javnih razpisih;
-       
delež ministrstev, ki objavljajo dokumentacijo iz javnih razpisov na
enotnem portalu.
6.6 Ogrožanje javnega zdravja
6.6.1 Opis problema
Javno zdravje je javni interes. Poudarjen je populacijski
pristop z namenom izboljšanja zdravja prebivalstva z uporabo različnih
družbenih strategij varovanja in krepitve zdravja, odzivanja na različne
grožnje zdravju, izvajanja preventivnih programov ali pa usklajevanja
medsektorskih politik za izboljšanje zdravja, zmanjševanje neenakosti v zdravju
in zmanjševanje tveganja za ogroženost za zdravje. Zdravje je splošna vrednota
in glavni vir za produktivno in kakovostno življenje slehernega posameznika in
skupnosti kot celote. Je temelj socialnega in gospodarskega razvoja ter odsev
razmer v družbi, preteklih in sedanjih dogajanj, učinkov dednosti in okolja ter
človekovega ravnanja in odzivanja. Nanj vplivajo biološke, socialne, kulturne,
tehnološke, psihološke, demografske, politične in civilizacijske razmere ter
odzivanje zdravstvenega in preostalih sistemov na zdravstvene potrebe ljudi.16
Resolucija o nacionalnem planu zdravstvenega varstva
2016–2025 »Skupaj za družbo zdravja« je dokument, v katerem so navedene ključne
težave zdravja in sistema zdravstvenega varstva v Sloveniji ter so določeni
temelji za zdravje v vseh politikah. Z vlaganji v zdravje in zdravstvo, ki jih
predvideva resolucija, naj bi v prihodnje tudi učinkoviteje prispevali k
trajnostnemu razvoju Slovenije. Pri obvladovanju dejavnikov tveganja smo v
Sloveniji v preteklih letih dosegli napredek, obstaja pa še veliko priložnosti
za izboljšanje stanja, in sicer predvsem v uveljavljanju dokazano učinkovitih
javnozdravstvenih ukrepov, kot so zvišanje cen za zdravju škodljive izdelke,
zmanjšanje njihove dostopnosti in prepoved oglaševanja. Pri tem se oblikuje
novo področje preventivnega delovanja preprečevanja in zatiranja kriminalitete
z vidika ogrožanja javnega zdravja, kar vključuje preprečevanje in ponarejanje
medicinskih izdelkov ter trgovanje z ljudmi in človeškimi organi ipd.
V državah članicah EU, kakor tudi v tretjih državah, so vdor
ponarejenih zdravil in medicinskih pripomočkov (v nadaljnjem besedilu:
medicinski izdelki) v legalno distribucijsko verigo, kraja medicinskih izdelkov
iz legalne distribucijske verige ter njihova nadaljnja nelegalna prodaja (tako
imenovana ulična prodaja) vse resnejše težave. Z namenom poenotenega pristopa
preprečevanja vdora ponarejenih zdravil v legalno distribucijsko verigo je
Komisija EU izdala Direktivo 2011/62/EU Evropskega parlamenta in sveta z dne
8. junija 2011 o spremembi Direktive 2001/83/ES o zakoniku Skupnosti o
zdravilih za uporabo v humani medicini glede preprečevanja vstopa ponarejenih
zdravil v zakonito dobavno verigo. Dodatno je bila sprejeta tudi Delegirana
uredba Komisije (EU) 2016/161 z dne 2. oktobra 2015 o dopolnitvi Direktive
2001/83/ES Evropskega parlamenta in Sveta z določitvijo podrobnih pravil za
zaščitne elemente na ovojnini zdravil za uporabo v humani medicini, ki se mora
v EU začeti izvajati 9. februarja 2019.
Zaradi dolgih čakalnih dob za presaditev organov in velikega
povpraševanja po organih se ta oblika trgovine v svetu krepi. Organi so pogosto
odstranjeni tudi s prevaro in brez pristanka žrtve. Prodajajo se vsi organi, ki
so primerni za presaditev. Organi potujejo od revnih k bogatim, z globalnega
juga proti severu.17 Naša država je kot članica EU podvržena podobnim
varnostnim grožnjam na tem področju kot celotno območje EU. Povečanje števila
vseh oblik kriminalitete nas obvezuje, da poiščemo učinkovite rešitve za njeno
zmanjšanje, med katerimi so tudi preventivne aktivnosti za zmanjševanje
ogrožanja javnega zdravja.
6.6.2 Vzroki
Omenjena direktiva ne daje ustrezne pravne podlage za
učinkovito ukrepanje na ravni EU, ker ureja le področje zdravil znotraj legalne
distribucijske verige; enako velja na nacionalni ravni, kjer je omenjeno
področje urejeno v Zakonu o zdravilih (Uradni list RS, št. 17/14). Poleg
navedenega je ugotovljeno, da kriminalne družbe pogosto izvajajo svoje
aktivnosti trgovanja s ponarejenimi medicinskimi izdelki v več državah članicah
EU hkrati ali celo zunaj EU, kar pomeni, da so njihove aktivnosti grožnja za
zdravje ljudi na območju EU in pogosto tudi v tretjih državah.
Presaditev organov in tkiv kot oblika metode zdravljenja je
pomembno napredovala, in sicer tako v stopnji preživelih pacientov po
presaditvi kot tudi v razvijanju novih presaditvenih metod. Uspešnost
presaditve kot metode zdravljenja pa poraja veliko nesorazmerje med številom
organov, ki so na voljo za presaditev, in številom ljudi, ki čakajo na
presaditev. Metoda presaditve lahko doseže svoj potencial šele, ko jo družba
odprto sprejme in je število ljudi, ki so pripravljeni darovati svoje organe po
smrti, v skladu s povpraševanjem po organih za presaditev. Povpraševanje po
vitalnih organih se je v zadnjih desetletjih eksponentno povečalo, saj je za
veliko kroničnih srčnih in pljučnih bolnikov ter oseb, ki so zbolele na jetrih,
presaditev edina možnost za preživetje. V Sloveniji je trenutno na čakalnem
seznamu za presaditev 245 pacientov, ki jim bo presaditev podaljšala
življenjsko dobo in znatno izboljšala kakovost življenja; samo v letu 2013 je
med čakanjem na presaditev v Sloveniji umrlo deset ljudi, ker je njihova
bolezen tako napredovala, da presaditev ni bila več mogoča.18
Trgovina za namen nezakonite presaditve človeških organov je
v mednarodnih dokumentih vključena v opredelitev trgovine z ljudmi tako kot vse
druge oblike ali nameni izkoriščanja. Dogajanje na tem področju spremlja tudi
Zavod Republike Slovenije za presaditve organov in tkiv Slovenija Transplant.
6.6.3 Rešitve
Učinkovito preprečevanje kriminalitete z vidika ogrožanja
javnega zdravje je odvisno od številnih dejavnikov, zato je treba v preventivne
aktivnosti vključiti različne družbene dejavnike od lokalne do državne ravni,
zasebnega sektorja in civilne družbe. Nujno je ugotavljanje varnostnih
problemov ter iskanje rešitev, metod in oblik dela, ki so potrebni za rešitev
varnostnih problemov v povezavi s tveganjem za zdravje, pa tudi izvedba
celovitega in sistematičnega usposabljanja oziroma ozaveščanja.
Slovenska kazenska zakonodaja že inkriminira kazniva dejanja
s področja proizvodnje in prometa škodljivih sredstev za zdravljenje, vendar ne
nudi ustrezne pravne podpore za reševanje dejanskega obsega problematike na
področju ponarejanja zdravil ter vdora ponarejenih zdravil v legalno
distribucijsko verigo. Za učinkovito preprečevanje ponarejanja medicinskih
izdelkov in podobnih dejanj, ki ogrožajo javno zdravje tako na nacionalni ravni
kakor tudi na ravni EU, je treba ustrezno dopolniti kazenskopravne določbe ter
sinhronizirati druge predpise s področja zdravil, carinske službe, odgovornosti
pravnih oseb za kazniva dejanja, itd., ki bodo v medsebojni povezavi omogočali
jasno opredelitev nezakonitega prometa z medicinskimi izdelki tudi na področjih
v katere navedena direktiva in Zakon o zdravilih ne moreta posegati, ter omogočali
učinkovito ukrepanje tako z vidika preprečevanja kakor tudi pregona in
sankcioniranja trgovanja s ponarejenimi medicinskimi izdelki. Urediti je treba
tudi pravne podlage za učinkovito sodelovanje med državami članicami EU ter
posameznimi pristojnimi institucijami na ravni EU.
Pri preprečevanju trgovine z organi je ključno približati
javnosti vsebine za ozaveščanje o nevarnostih pri trgovini s človeškimi organi
v povezavi z obveščanjem o javnem sistemu v transplantacijski dejavnosti ter
prizadevanji za kakovost delovanja celotnega sistema in posameznih elementov
(uvrstitev na čakalni seznam, vodenje seznama, pridobivanje in transport
organov, presaditev in kakovost življenja po njej ter po darovanju organa).
Aktivnosti je treba usmeriti v ozaveščanje javnosti o
družbenih vidikih darovanja organov in tkiv v Sloveniji, pravicah in dolžnostih
ljudi v povezavi z darovanjem in prejemanjem organov ter nevarnostih, ki
izhajajo iz tega. Prav tako so nujne zdravstvenovzgojne aktivnosti, usmerjene v
varen način življenja, tudi v povezavi s potovanji v okolja s povečanim
tveganjem za tovrstna kazniva dejanja, in v ukrepe v primerih nespoštovanja
osebnega dostojanstva, nevarnosti za zdravje oziroma življenje v povezavi s
trgovanjem s človeškimi organi.
Nujni so medsektorski nadzor in preprečevanje kakršnih koli
kartelnih dogovorov in nedovoljenih vplivov ter nasprotja interesov v procesu
transplantacijske dejavnosti, nabave v zdravstvu in s tem odprava preplačil
zdravil, medicinskih pripomočkov in opreme ter prelaganje stroškov na paciente.
6.6.4 Cilji
-       
Opredeliti je treba področja in predpise na nacionalni ravni, ki bi jih
bilo treba dopolniti in spremeniti tako, da bo možno izvajati cilje Konvencije
Sveta Evrope o ponarejanju medicinskih izdelkov in podobnih kaznivih dejanjih,
ki ogrožajo javno zdravje.
-       
Zagotoviti je treba ustrezno povezovanje pristojnih institucij ter
njihovo učinkovito ukrepanje glede ponarejanja medicinskih izdelkov.
-       
Čim širšo skupnost je treba ozavestiti o pomenu spoštovanja človekovih
pravic v povezavi z varovanjem zdravja in prepoznavanjem vseh oblik tveganj in
kršitev ter o ukrepanju zoper njih.
-       
Javnost je treba ozavestiti o nevarnostih trgovine s človeškimi organi v
povezavi z obveščanjem o javnem sistemu v transplantacijski dejavnosti ter prizadevanjih
za kakovost delovanja celotnega sistema in posameznih elementov (uvrstitev na
čakalni seznam, vodenje seznama, pridobivanje in transport organov, presaditev
in kakovost življenja po njej ter po darovanju organa).
-       
Izboljšati je treba sistem ozaveščanja javnosti o družbenih vidikih
darovanja organov in tkiv v Sloveniji, pravicah in dolžnostih ljudi v povezavi
z darovanjem in prejemanjem organov ter nevarnostih, ki izhajajo iz tega.
-       
Implementirati je treba zdravstvenovzgojne aktivnosti, usmerjene v varen
način življenja, tudi v povezavi s potovanji v okolja s povečanim tveganjem za
tovrstna kazniva dejanja, in v ukrepe v primerih nespoštovanja osebnega
dostojanstva, nevarnosti za zdravje oziroma življenje v povezavi s trgovanjem s
človeškimi organi.
-       
Podpirati je treba integriran medsektorski trajnostno zasnovan sistem
sistematičnega zmanjševanja tveganj za zdravje pri preprečevanju trgovine s
človeškimi organi.
6.6.4.1 Strategija/program – preprečevanje ponarejanja
medicinskih izdelkov in podobnih dejanj, ki ogrožajo javno zdravje
Ključne dejavnosti/ukrepi
Aktivnosti bodo usmerjene najprej v dopolnitev pravnih podlag
za učinkovito preprečevanje in pregon kaznivih dejanj ponarejanja medicinskih
izdelkov in podobnih kaznivih dejanj, ki ogrožajo javno zdravje. Za uresničitev
tega je v Sloveniji treba podpisati, ratificirati in implementirati Konvencijo
Sveta Evrope o ponarejanju medicinskih izdelkov in podobnih kaznivih dejanjih,
ki ogrožajo javno zdravje (Konvencija Medicrime), ter ustrezno dopolniti kazenskopravno
zakonodajo z določbami, ki bodo omogočale pregon in sankcioniranje ponarejanja
medicinskih izdelkov in sinhronizirati nekatere druge predpise, ki urejajo
področje zdravil, carinske službe in odgovornost pravnih oseb za kazniva
dejanja itd.
V nadaljevanju bo vzpostavljena medresorska koordinacijska
skupina za izvajanje konvencije in predpisov na podlagi nje.
Po podatkih Evropske komisije se je na območju EU močno
povečalo število odkritih zdravil, ki so ponarejena, kar zadeva njihovo
istovetnost, zgodovino ali vir. Ta zdravila ponavadi vsebujejo sestavine slabše
kakovosti ali ponarejene sestavine, ne vsebujejo zdravilnih učinkovin ali
vsebujejo sestavine, vključno z zdravilnimi učinkovinami, v napačnih odmerkih,
zaradi česar zelo ogrožajo javno zdravje, seveda pa pristojni organi niso
preverili njihove kakovosti, varnosti in učinkovitosti. Izkušnje kažejo, da
taka ponarejena zdravila do bolnikov ne pridejo samo po nezakonitih poteh,
ampak tudi po zakoniti dobavni verigi. To še zlasti ogroža zdravje ljudi in
lahko povzroči, da bolniki izgubijo zaupanje tudi v zakonito dobavno verigo.
Pristojni organ v Sloveniji je pri svojem delu z mednarodnim
sodelovanjem že odkril nelegalno trgovino z izdelki, predstavljenimi kot
prehranska dopolnila, ki so jim bile namerno dodane nedeklarirane zdravilne
učinkovine, kar poveča tveganje za uporabnika, ki je tako zaveden, posledično
pa je zaradi tega ogroženo njegovo zdravje.
Tovrstno kriminaliteto je treba zatreti, preden se tako
razširi, da bo število teh dejanj začelo ogrožati javno zdravje in s tem tudi
življenje kot kazenskopravno varovano dobrino.
Preprečevanje in pregon teh kaznivih dejanj sta izrazito
medresorska in zahtevata dobro sodelovanje med pristojnimi organi. Zahtevata
tudi programe izobraževanja, ozaveščanja in opolnomočenja vseh deležnikov.
Nosilec:
-       
Ministrstvo za zdravje.
Sodelujoči:
-       
Ministrstvo za pravosodje;
-       
Javna agencija Republike Slovenije za zdravila in medicinske pripomočke;
-       
Ministrstvo za notranje zadeve – Policija;
-       
Finančna uprava Republike Slovenije;
-       
Državno odvetništvo Republike Slovenije.
Rok za izvedbo:
-       
podpis konvencije v letu 2019,
-       
konvencija mora biti ratificirana v letu 2019;
-       
dopolnitev zakonodaje mora biti izvedena v letu 2019;
-       
preprečevanje in pregon kaznivih dejanj sta stalna naloga.
Kazalniki za merjenje uspešnosti:
-       
ratifikacija konvencije, prilagoditev zakonodaje, preventivni program za
preprečevanje tovrstnih kaznivih dejanj;
-       
vzpostavitev medresorske koordinacije in število srečanj;
-       
število uspešno izvedenih pregonov tovrstnih kaznivih dejanj;
-       
število izvedenih izobraževanj in posvetov o tem.
6.6.4.2 Strategija/program – preprečevanje trgovine s
človeškimi organi
Za usklajen mednarodni pristop in učinkovito preprečevanje in
pregon kaznivih dejanj trgovanja s človeškimi organi je v Sloveniji treba
podpisati in ratificirati Konvencijo Sveta Evrope proti trgovini s človeškimi
organi in ustrezno dopolniti kazenskopravno zakonodajo z določbami, ki bodo
inkriminirala vsa dejanja iz te konvencije in sinhronizirati nekatere druge
predpise, ki urejajo področje zdravil, carinske službe, odgovornost pravnih
oseb za kazniva dejanja, itd., ter izobraževati in ozaveščati vse deležnike.
Sprejetje te konvencije pomeni zgodovinski mejnik v boju
proti enemu od zavržnih dejanj. Konvencija je prvi pravni dokument, ki
uveljavlja mednarodno dogovorjeno definicijo trgovine s človeškimi organi ter
opredeljuje dejavnosti, ki pomenijo trgovanje s človeškimi organi. Z
ratifikacijo konvencije se države podpisnice vključijo v boj proti tovrstnemu
kriminalu. Konvencija vsebuje določbe za pregon in preprečevanje teh praks ter
za zaščito žrtev. Ta instrument dopolnjuje druge pravne okvire, ki že urejajo
nekatere vrste trgovine z ljudmi in organi, ter dodatno pokriva nekaj vrzeli,
ki obstajajo in so povezane z zločini v dejavnosti transplantacijske medicine.
Trgovanje z organi in trgovina z ljudmi za namen pridobivanja organov za
presaditve sta pogosto mednarodni, to pa zahteva usklajen pristop in usklajene
nacionalne zakonodaje. Konvencija ponuja edinstveno priložnost, da dosežemo ta
cilj z vzpostavitvijo jasnih pravnih norm glede dejanj, ki jih je kot kriminal
treba definirati na mednarodni ravni. Da bi se ta pravni instrument izkazal kot
resnično učinkovit, sta potrebna skupni pristop h konvenciji in trdno skupno stališče,
da se te prakse nikakor ne nadaljujejo in da se izkoreninijo.
Vsebine za ozaveščanje vsebujejo informacije o nevarnostih
pri trgovini s človeškimi organi v povezavi z obveščanjem o javnem sistemu
v transplantacijski dejavnosti ter prizadevanjih za kakovost delovanja
celotnega sistema in posameznih elementov (uvrstitev na čakalni seznam, vodenje
seznama, pridobivanje in transport organov, transplantacija in kakovost
življenja po njej ter po darovanju organa). Aktivnosti bodo usmerjenje v
ozaveščanje javnosti o družbenih vidikih darovanja organov in tkiv v Sloveniji,
pravicah in dolžnostih ljudi v povezavi z darovanjem in prejemanjem organov ter
nevarnostih, ki izhajajo iz tega. Usmerjene bodo tudi v zdravstvenovzgojne
aktivnosti o varnem načinu življenja, tudi v povezavi s potovanji v okolja s
povečanim tveganjem za tovrstna kazniva dejanja, in ukrepe v primerih
nespoštovanja osebnega dostojanstva, nevarnosti za zdravje/življenje v povezavi
s trgovanjem s človeškimi organi.
Nosilec:
-       
Ministrstvo za zdravje.
Sodelujoči:
-       
Ministrstvo za pravosodje;
-       
Javna agencija Republike Slovenije za zdravila in medicinske pripomočke;
-       
Zavod Republike Slovenije za presaditve organov in tkiv Slovenija
Transplant;
-       
Ministrstvo za notranje zadeve – Policija;
-       
Finančna uprava Republike Slovenije;
-       
Državno odvetništvo Republike Slovenije;
-       
Ministrstvo za izobraževanje, znanost in šport;
-       
nevladne organizacije.
Rok za izvedbo:
-       
podpis konvencije leta 2019,
-       
konvencija mora biti ratificirana v letu 2019;
-       
dopolnitev zakonodaje v letu 2019;
-       
preprečevanje in pregon kaznivih dejanj je stalna naloga.
Kazalniki za merjenje uspešnosti:
-       
ratifikacija konvencije, prilagoditev zakonodaje, preventivni program za
preprečevanje tovrstnih kaznivih dejanj;
-       
vzpostavitev medresorske koordinacije in število srečanj;
-       
število uspešno izvedenih pregonov tovrstnih kaznivih dejanj;
-       
število izvedenih izobraževanj, posvetov in publikacij o tem.
6.7 Informacijska varnost
6.7.1 Opis problema
Vse hitrejši razvoj informacijsko-komunikacijskih tehnologij
prinaša koristi za moderno družbo, a obenem vpliva na pojav novih in tehnološko
vse bolj dovršenih kibernetskih groženj. V zadnjih letih se povečuje uporaba
informacijsko-komunikacijskih sistemov in omrežij, zato se povečujeta tudi
pomen in vrednost, ki jih ti sistemi pomenijo za javni in zasebni sektor,
uspešen razvoj gospodarstva, nevladne organizacije in individualne uporabnike.
Odvisnost od teh sistemov je čedalje večja, saj ne omogočajo le stabilnega in
učinkovitega delovanja gospodarstva ter domače in mednarodne trgovine, temveč
tudi tekoče delovanje družbenega, kulturnega in političnega življenja ter
nemoteno in zanesljivo delovanje kritične infrastrukture. Varnost omrežij in
informacij v njih prispeva k spoštovanju pomembnih vrednot in ciljev v družbi,
kot so demokracija, spoštovanje zasebnosti, gospodarska rast, prost pretok idej
ter gospodarska in politična stabilnost.
Vzporedno s tem se vsak dan porajajo nove in tehnološko vse
bolj izpopolnjene kibernetske grožnje, ki so pogosto odraz globalnih
geopolitičnih razmer. Vse izrazitejše so težnje po uporabi
informacijsko-komunikacijskih tehnologij za politično, gospodarsko in vojaško
prevlado. Kibernetski napadi in posledično s tem povezana kibernetska
kriminaliteta so ena izmed najpomembnejših varnostnih groženj sodobnemu
razvitemu svetu.
Podobno kot v fizičnem svetu tudi do kibernetske
kriminalitete ne smemo biti strpni in jo je treba preganjati. Težava, ki se
pojavlja pri spopadanju z njo, je veliko temno polje, ki onemogoča presojo
njenega dejanskega stanja. Gre za obliko kriminalitete, ki je žrtve pogosto ne
zaznajo ali pa za zaznavo potrebujejo ogromno časa, kar posledično onemogoča
učinkovite reakcije in preiskovanje.
Prijave informacijskih incidentov in kibernetskih napadov
uradnim organom so zelo redke, zato večina uresničenih groženj ni ustrezno
obravnavana, nizka stopnja verjetnosti odkritja in kaznovanja pa je zagotovo
spodbujevalna okoliščina za motivacijo storilcev. Pri tem so zelo pomembne
vloga organov odkrivanja, pregona in sojenja, njihova učinkovita organiziranost,
mednarodna povezanost ter strokovna usposobljenost. To pomeni, da se morajo
poleg kriminalistov tudi tožilci in sodniki čim prej seznaniti vsaj z osnovami
komunikacijsko-informacijskih sistemov, spoznati najpomembnejše gradnike teh
sistemov in načine komunikacije ter v postopke priprave zakonodaje s tega
področja vključevati ustrezne tehnične strokovnjake. Še pomembnejše je dobro
poznavanje postopkov za preiskovanje omrežnih varnostnih incidentov, torej
digitalne forenzike. Vse to znanje je pomembno tudi za uspešen pregon
»običajnih« vrst kaznivih dejanj, saj se tudi za njihovo izvedbo vedno bolj
uporabljajo storitve, ki jih omogočajo internet in druge vrste omrežij. Poleg
tega je vse bolj pomembno tudi povezovanje organov pregona z drugimi deležniki.
To pomeni, da se morajo poleg kriminalistov tudi tožilci in sodniki čim prej
seznaniti vsaj z osnovami komunikacijsko-informacijskih sistemov, spoznati
najpomembnejše gradnike teh sistemov in načine komunikacije, v postopke
priprave zakonodaje s tega področja pa je potrebno vključevati tudi ustrezne
tehnične strokovnjake. Še pomembnejše je dobro poznavanje postopkov za
preiskovanje omrežnih varnostnih incidentov, torej digitalne forenzike. Vse to
znanje je pomembno tudi za uspešen pregon »običajnih« vrst kaznivih dejanj, saj
se tudi za njihovo izvedbo vedno bolj uporabljajo storitve, ki jih omogočajo
internet in druge vrste omrežij. Poleg tega je vse bolj pomembno tudi
povezovanje organov pregona z drugimi deležniki.
Vrednost črnega elektronskega trga se ocenjuje na tisoče
milijard evrov. Sestavljajo ga manjše elektronske goljufije, ponarejanje
elektronske identitete, vdori v računalnike, kraja podatkov, kibernetsko
izsiljevanje, kibernetski terorizem in distribucija nelegalnih vsebin – od
piratstva in prepovedanih izdelkov do fotografij in posnetkov spolnih zlorab
otrok.
6.7.2 Vzroki
Evropska agenda za varnost (The European Agenda on Security –
COM (2015) 185 final) iz leta 2015 kibernetsko kriminaliteto navaja kot eno od
treh groženj za evropsko varnost (poleg terorizma in organiziranega kriminala).
V skladu s to agendo je kibernetska kriminaliteta vedno večja grožnja temeljnim
državljanskim pravicam in gospodarstvu, pa tudi razvoju uspešnega enotnega
digitalnega trga. Ker se vedno več aktivnosti opravlja po svetovnem spletu
(trgovina, bančništvo …), je to ogromen potencialni dobiček za storilce
kaznivih dejanj. Kibernetski kriminalci lahko kriminalna dejanja izvajajo iz
tretjih držav, ob minimalni izpostavljenosti zaradi uporabe tehnik
anonimiziranja in izkoriščanja anonimnih plačilnih mehanizmov za nedovoljeno
spletno trgovino z drogami in orožjem, pranjem denarja itd. V naslednjih letih
se bodo verjetno okrepili tudi kibernetski terorizem in hibridne grožnje.
Kibernetska kriminaliteta je tesno povezana tudi s spolnim izkoriščanjem otrok.
Za posameznike in organizirane kriminalne združbe je
kibernetska kriminaliteta zelo privlačna, saj z majhnim tveganjem omogoča
velike zaslužke. Kazni za tovrstne prestopke so običajno nižje od tistih, ki so
zagrožene za, denimo, oborožene rope. Zaradi globalnosti in tehnične
dovršenosti je kibernetsko kriminaliteto težko preganjati, osebni računalniki
in pametni telefoni pa ostajajo za večino uporabnikov le črne škatle. Med
glavne ovire, ki otežujejo učinkovito odzivanje na kibernetsko kriminaliteto,
spadajo: anonimnost in geografska oddaljenost med žrtvijo in storilcem, stalen
razvoj novih tehnologij in vrst ranljivosti, različni pravni redi med državami,
ki so vpletene v primere, in počasnejše zaznavanje oškodovanosti, predvsem na
ravni individualnih uporabnikov.
Uspešne strategije za preganjanje kibernetskega kriminala še
ni. Ponudniki digitalnih storitev se bojijo, da bi prestroge varnostne zahteve
uporabnike odvrnile od elektronskega poslovanja, na katerem temelji celotna
digitalna ekonomija, zato prevzemajo stroške prevar ali jih skupaj z
zavarovalnicami neopazno povrnejo z višjimi premijami. Številne države, ki so
znane po razširjenosti elektronskega kriminala (Nigerija, Rusija, Kitajska...),
domačih kriminalcev ne preganjajo, dokler so njihove žrtve v drugih državah.
6.7.3 Rešitve
-       
Vlada Republike Slovenije je sprejela sklep št. 38600-2/2016/8, s
katerim je Uradu Vlade Republike Slovenije za varovanje tajnih podatkov (v
nadaljnjem besedilu: UVTP) naložila, naj pripravi pravne podlage, ki bodo
osnova za prevzem pristojnosti Nacionalnega organa za kibernetsko varnost, ter
jih pošlje v potrditev Vladi Republike Slovenije. Potrebo po vzpostavitvi
osrednje koordinacije nacionalnega sistema zagotavljanja kibernetske varnosti
opredeljujeta Strategija kibernetske varnosti, ki jo je Vlada Republike
Slovenije sprejela 25. februarja 2016, in Resolucija o strategiji
nacionalne varnosti Republike Slovenije (Uradni list RS, št. 27/10).
-       
Skladno z navedenim je Vlada Republike Slovenije sprejela Sklep o
dopolnitvi Sklepa o ustanovitvi, nalogah in organizaciji Urada Vlade Republike
Slovenije za varovanje tajnih podatkov (Uradni list RS, št. 17/17), ki
določa, strokovne naloge in organizacijo UVTP na področju kibernetske varnosti.
UVTP tako v skladu z navedenim sklepom koordinira zmogljivosti za zagotavljanje
informacijske varnosti na vseh ravneh v državi ter pomeni enotno kontaktno
točko znotraj mednarodnega sodelovanja. S to dopolnitvijo ustanovitvenega akta
UVTP je Republika Slovenija začela izpolnjevati tudi dano zavezo zvezi NATO o
prioritetni krepitvi državnih zmogljivosti kibernetske varnosti (obrambe).
-       
Zakon o informacijski varnosti (Uradni list RS, št. 30/18, v
nadaljnjem besedilu: ZInfV), v pravni red Republike Slovenije prenaša Direktivo
(EU) 2016/1148/ES Evropskega parlamenta in Sveta z dne 6. julija 2016 o
ukrepih za visoko skupno raven varnosti omrežij in informacijskih sistemov v
Uniji (UL L št. 194 z dne 19. 7. 2016, str. 1). ZInfV sistemsko
ureja področje informacijske varnosti in ukrepe za doseganje visoke ravni
varnosti omrežij in informacijskih sistemov v Republiki Sloveniji.
-       
Za učinkovito zagotavljanje informacijske/kibernetske varnosti je
ključnega pomena sodelovanje vseh relevantnih deležnikov.
ZInfV v posebnem poglavju predvideva organizacijo
nacionalnega sistema informacijske varnosti (sprejem strategije informacijske
varnosti, delovanje pristojnega nacionalnega organa, nacionalnega CSIRT in
CSIRT organov državne uprave).
-       
ZInfV kot zavezance po zakonu predvideva izvajalce bistvenih storitev,
ponudnike digitalnih storitev in organe državne uprave, ki upravljajo z
informacijskimi sistemi in deli omrežja oziroma izvajajo informacijske
storitve, nujne za nemoteno delovanje države ali za zagotavljanje nacionalne
varnosti. Tako izvajalce bistvenih storitev kot prej omenjene organe državne
uprave bo še potrebno določiti.
-       
V perspektivi bo treba na ravni države in procesov, ki potekajo v njej,
tesneje povezati dve področji, ki se pogosto obravnavata ločeno, a sta dejansko
pomembno prepleteni. To sta informacijska/kibernetska varnost in zaščita
kritične informacijske infrastrukture. Obe področji sta seveda tudi povezani s
kibernetsko kriminaliteto, saj ta nanju škodljivo vpliva. Morda se zdi, da
kibernetska kriminaliteta na kritično informacijsko infrastrukturo nima
opaznega ali pomembnega vpliva, vendar se je treba zavedati, da je ta, če do
njega pride, lahko izjemno uničujoč. Vsekakor pa je zaščita kritične
informacijske infrastrukture v očitni povezavi s kibernetsko obrambo države, ki
je prav tako povezana z vsemi do zdaj omenjenimi področji.
-       
Za boljše razumevanje kibernetske kriminalitete je treba okrepiti in
spodbuditi znanstvenoraziskovalne aktivnosti na domenskem področju, predvsem pa
študije, s katerimi bomo bolje razumeli značilnosti viktimizacije, vedenje
uporabnikov, (splošne in specifične) značilnosti kibernetskih groženj med
uporabniki in organizacijami v Sloveniji (zasebno in pri delu) ter učinkovitost
posameznih varnostnih rešitev. S tovrstnim znanjem lahko izboljšamo (preventivno)
delovanje organov pregona in uporabnikov.
-       
Vse državljane/uporabnike je treba stalno ozaveščati o pomenu
informacijske/kibernetske varnosti, saj to prispeva k oblikovanju oziroma
izboljšanju kulture informacijske varnosti. Nadaljevati je treba izvajanje že
obstoječih programov ozaveščanja ter vzpostavljati nove na področjih, ki še
niso ustrezno pokrita. V te aktivnosti je treba vključiti tudi civilno družbo.
Vsebine informacijske/kibernetske varnosti je treba vključiti v učne programe
izobraževalnih ustanov na vseh ravneh izobraževalnega sistema.
6.7.4 Cilji
-       
Vzpostavitev in sistemska ureditev nacionalnega sistema
informacijske/kibernetske varnosti.
-       
Varnost državljanov v kibernetskem prostoru.
-       
Izboljšanje informacijske/kibernetske varnosti v gospodarstvu.
-       
Zatiranje kibernetske kriminalitete.
6.7.4.1 Strategija/program – vzpostavitev nacionalnega
sistema informacijske varnosti
Ključne dejavnosti/ukrepi
Razvijati je treba kibernetske zmogljivosti, ki bodo sposobne
samostojno in v sodelovanju z drugimi državami varovati
komunikacijsko-informacijske sisteme. Vzpostaviti je potrebno celovit
nacionalni sistem informacijske/kibernetske varnosti ter deležnike v tem
sistemu kadrovsko, finančno, strokovno in tehnološko ustrezno okrepiti.
Nosilec:
-       
Urad Vlade Republike Slovenije za varovanje tajnih podatkov.
Sodelujoči:
-       
Ministrstvo za javno upravo;
-       
Ministrstvo za notranje zadeve – Policija;
-       
Ministrstvo za zunanje zadeve;
-       
Ministrstvo za obrambo;
-       
Slovenska obveščevalno-varnostna agencija.
Rok za izvedbo:
-       
pristojni nacionalni organa za informacijsko varnost začne z delovanjem
najkasneje do 1. januarja 2020;
-       
stalna dejavnost.
Kazalniki za merjenje uspešnosti:
-       
vzpostavitev delovanja deležnikov (organov) v nacionalnem sistemu
informacijske varnosti.
6.7.4.2 Strategija/program – varnost državljanov v
kibernetskem prostoru
Ključne dejavnosti/ukrepi
Državljane je treba seznaniti z nevarnostmi in tveganji v
kibernetskem prostoru, načini za njihovo obvladovanje ter s tem povezano
odgovornostjo vsakega posameznika za lastno varnost. Ozaveščanje in
izobraževanje sta izredno pomembna, saj prispevata k oblikovanju oziroma
izboljšanju varnostne kulture uporabnikov kibernetskega prostora. Še naprej je
treba zagotavljati izvajanje že obstoječih nacionalnih programov ozaveščanja in
izobraževanja (Varni na internetu, Center za varnejši internet (SAFE.SI, TOM
telefon, Spletno oko)), jih nadgrajevati, razširiti ter z njimi nagovarjati
nove ciljne skupine uporabnikov. Vsebine informacijske/kibernetske varnosti je
nujno treba sistemsko vključiti v šolski prostor oziroma učno okolje
izobraževalnih ustanov na vseh, še prav posebno pa na nižjih (osnovnošolska in
srednješolska) ravneh izobraževalnega sistema.
Nosilec:
-       
Ministrstvo za izobraževanje, znanost in šport.
Sodelujoči:
-       
Ministrstvo za javno upravo;
-       
Ministrstvo za notranje zadeve – Policija;
-       
Ministrstvo za obrambo;
-       
Urad Vlade Republike Slovenije za varovanje tajnih podatkov.
Rok za izvedbo:
-       
stalna dejavnost.
Kazalniki za merjenje uspešnosti:
-       
število izobraževanj glede informacijske/kibernetske varnosti in
kriminalitete;
-       
število preventivnih programov za preprečevanje kibernetske
kriminalitete;
-       
nadgradnja in širitev obstoječih nacionalnih programov ozaveščanja in
izobraževanja;
-       
vnos vsebin informacijske/kibernetske varnosti v šolski prostor in učno
okolje izobraževalnih ustanov.
6.7.4.3 Strategija/program – izboljšanje ravni
informacijske/kibernetske varnosti v gospodarstvu
Ključne dejavnosti/ukrepi
Zagotavljanje informacijske/kibernetske varnosti v
gospodarstvu je posebno pomembno v okolju digitalnega podjetništva in
industrije, ko so praktično že vsi procesi vsaj informacijsko podprti oziroma
vse bolj tudi utemeljeni. Poleg tega je treba spodbujati razvoj, raziskave in
inovacije pri informacijski/kibernetski varnosti ter vpeljavo novih tehnologij,
ki so potrebne za dodaten preboj na tem področju. Država mora spodbujati
povezovanje akademsko-raziskovalnih institucij in gospodarstva tako na
nacionalni kot tudi na mednarodni ravni. Vzporedno je treba izvajati programe
ozaveščanja podjetij o tveganjih kibernetskega prostora in varni uporabi
informacijsko-telekomunikacijskih tehnologij.
Nosilec:
-       
Urad Vlade Republike Slovenije za varovanje tajnih podatkov.
Sodelujoči:
-       
Ministrstvo za gospodarski razvoj in tehnologijo;
-       
Ministrstvo za javno upravo;
-       
Ministrstvo za notranje zadeve – Policija;
-       
Ministrstvo za izobraževanje, znanost in šport.
Rok za izvedbo:
-       
stalna dejavnost.
Kazalniki za merjenje uspešnosti:
-       
število izobraževanj/ozaveščanj glede informacijske/kibernetske varnosti
in kriminalitete;
-       
število vpeljanih novih tehnologij;
-       
število inovacij v informacijski/kibernetski varnosti.
6.7.4.4 Strategija/program – zatiranje kibernetske
kriminalitete
Ključne dejavnosti/ukrepi
Pri zatiranju kibernetske kriminalitete je treba razvijati
dodatne zmogljivosti policije in pravosodnih organov. Večjo pozornost je treba
nameniti razvoju digitalne forenzike in ustrezni usposobljenosti organov
odkrivanja in pregona. Zagotoviti je treba ustrezne zmogljivosti organov
odkrivanja in pregona za odkrivanje, preiskovanje in pregon kibernetske
kriminalitete ter redno usposabljanje o informacijskih tehnologijah in
kibernetski kriminaliteti za organe odkrivanja in pregona.
Nosilec:
-       
Ministrstvo za notranje zadeve – Policija.
Sodelujoči:
-       
Urad Vlade Republike Slovenije za varovanje tajnih podatkov;
-       
Urad Republike Slovenije za preprečevanje pranja denarja;
-       
Ministrstvo za pravosodje;
-       
Vrhovno državno tožilstvo.
Rok za izvedbo:
-       
stalna dejavnost.
Kazalniki za merjenje uspešnosti:
-       
število preventivnih programov glede informacijske/kibernetske varnosti;
-       
število preiskanih kaznivih dejanja kibernetske kriminalitete;
-       
število mednarodnih kriminalističnih preiskav kibernetske kriminalitete;
-       
dopolnitev ustrezne zakonodaje.
6.8 Ogroženost Republike Slovenije zaradi
radikalizacije, ekstremnega nasilja in terorizma
6.8.1 Opis problema
Republika Slovenija z izrazom terorizem razume sistematično
uporabo nasilja ali grožnjo z nasiljem kot sredstvom za dosego političnih,
verskih, ideoloških ali drugih ciljev v skladu z opredelitvami OZN (Resolucija
Generalne skupščine Združenih narodov A/RES/49/60 o ukrepih za uničenje
terorizma iz leta 1994) in EU (Okvirni sklep Sveta EU 2002/475/PNZ o boju proti
terorizmu iz leta 2002).
Teroristične aktivnosti zadnjih dveh let kažejo, da prihaja
do izrazite spremembe trendov, ki jih zaznamujeta močna dinamika in
kompleksnost. Vlogo dobro uveljavljenih večjih terorističnih organizacij, kot
sta Islamska država (IS) oziroma Daesh in Al Kaida, prevzemajo manjše, slabo
strukturirane skupine ali posamezniki, ki delujejo pod njihovim
pokroviteljstvom ali pa jih te organizacije novačijo za samostojno teroristično
delovanje.
Tako pri versko podprtem terorizmu kot tudi pri levo in desno
usmerjenem nasilnem ekstremizmu ter drugih oblikah kriminalitete prihaja do vse
večje individualizacije. Za Slovenijo je skrb vzbujajoč zlasti versko podprt
nasilni ekstremizem v regiji zahodnega Balkana, Avstriji in Italiji.
Posebno tveganje pomenijo vplivni verski in ideološki
voditelji, ki so pogosto odgovorni za krepitev radikalizacije in novačenje za
namen terorizma. Povezava s Slovenijo se kaže predvsem v logistični podpori, ki
jo zagotavljajo posamezniki ali skupine pri novačenju tako imenovanih tujih
terorističnih borcev. Pri tem pomenijo posebno varnostno tveganje tako
imenovani povratniki, ki se po daljši izpostavljenosti indoktrinaciji in
nasilju – ter obenem dodatno usposobljeni za uporabo vojaškega orožja in taktik
– v slabem psihofizičnem stanju vračajo v svoje domovine. Tveganje so tudi
samoradikalizirani posamezniki, ki živijo v Evropi, pa jim je bil odhod na
bojišča preprečen in so zato pripravljeni izvajati osebni džihad v državi
svojega izvora, pa tudi posamezniki, ki jih Daesh usmerjeno pošilja na
opravljanje operacij zunaj svojega ozemlja.
Republika Slovenija je zaradi specifičnega geostrateškega
položaja in vloge pri zagotavljanju miru ter stabilnosti na kriznih območjih in
v regiji jugovzhodne Evrope izpostavljena različnim vplivom od drugod, ki bi
lahko posredno ali neposredno ogrozili njeno nacionalno varnost. Članstvo naše
države v EU in NATO ter prisotnost ali dejavnost vojaških struktur NATO na
našem ozemlju pomenita potencialno možnost terorističnih napadov.
Republika Slovenija v terorističnih napadih v preteklih letih
ni bila neposredno prizadeta, vendar pa teroristična dejanja posredno vplivajo
na varnostne razmere v državi. Po oceni pristojnih organov terorizem naše
države trenutno ne ogroža neposredno, ni pa mogoče izključiti morebitnih
terorističnih aktivnosti, predvsem na tuja predstavništva pri nas
(diplomatsko-konzularna in trgovska predstavništva, kulturne centre ipd. zlasti
najaktivnejših držav članic tako imenovane protiteroristične koalicije in
drugih mednarodnih organizacij oziroma agencij). Čez Republiko Slovenijo poteka
zahodnobalkanska pot, ki jo teroristične skupine in posamezniki uporabljajo za
tranzit med EU in kriznimi območji. Novi varnostni izzivi, kot so migrantski
val in drugi, lahko vplivajo na dodatno destabilizacijo bližnje regije.
Pomembno je upoštevati tveganje, ki ga prinaša ogroženost javnih krajev ali
prireditvenih prostorov, tj. mehkih tarč.
Ker terorizem v Sloveniji doslej ni bil prisoten v obsegu in
obliki kot v nekaterih drugih državah članicah EU, javnost, laični strokovni
krogi pa tudi mediji nimajo ustreznega razumevanja značilnosti in obsega radikalizacije,
ki vodi v nasilni ekstremizem, ekstremnega nasilja in terorizma. Celotna družba
ne prepoznava varnosti kot sprejemljive komponente zagotavljanja temeljnih
človekovih pravic in svoboščin, ki se lahko v polni meri uresničujejo le z
vzajemnostjo varnosti in svobode. Zato na nacionalni ravni ni enotne strategije
komuniciranja, s katero bi se lahko ustrezno obračali na posamezne ciljne
skupine.
6.8.2 Vzroki
Varnost je v precejšnjem številu držav na kriznih območjih
ogrožena zaradi slabega gospodarskega stanja, revščine, kršenja človekovih
pravic in vse hujših podnebnih sprememb. V upanju na boljšo prihodnost ljudje
zapuščajo ta območja, vendar jih le manjši del dejansko doseže pričakovanja.
Neuresničena pričakovanja vodijo v frustracije in pogosto v še večje stiske,
zato so takšne osebe posebno ranljive, da zapadejo v proces radikalizacije, ki
lahko vodi v nasilni ekstremizem. Na stiske posameznikov dodatno vplivajo še
pomanjkanje politične stabilnosti na Bližnjem vzhodu in v severni Afriki ter s
tem povezana trgovina z ljudmi, tihotapstvo, spreminjanje verskih meja ter
sposobnost teroristov za pripravo, organizacijo in izvedbo uporabe nasilja
zoper civiliste v ogroženi regiji in tudi v EU.
Terorizem se krepi tako na globalni kot tudi regionalni ravni,
kar posledično vpliva na varnostno stanje na nacionalni ravni, kjer je
primarnega pomena krepitev drugih oblik varnostnih tveganj, kot je na primer
radikalizacija, ki s polarizacijo družbe pogosto vodi v nasilje.
Povečane zaznave sovražnega govora, vse večje število
radikalnih skupin, kršitve javnega reda, uporaba nasilja med posameznimi
skupinami pa tudi do tujcev, drugačnih in deprivilegiranih skupin kažejo na
krepitev tveganj, ki vodijo v nasilni ekstremizem oziroma terorizem. Za
precejšen del povratnikov ni znano, kje so, nekateri pa so že v zaporih.
Ocenjujemo, da imajo lahko v procesu radikalizacije, novačenja za terorizem in
izvajanja terorizma zelo pomembno vlogo. Republika Slovenija pri tem ni imuna
proti tem tveganjem, kar kažejo posamezni primeri.
Grožnjo je povečal begunski val v Evropo, ki ima tudi
sekundarni učinek. Poleg tveganja, da se med begunci v EU pretihotapijo
teroristi, lahko ta posebno ranljiva ciljna skupina pomeni tudi druga tveganja:
-       
so primerna tarča nasprotnikov drugačnih;
-       
ker so sestavljeni iz različnih skupin, so lahko vir nasilja;
-       
razlika med pričakovanji in dejanskim stanjem lahko pri posameznikih
povzroči frustracije, ki lahko vodijo v sovražnost in nasilje.
Begunski val se je med drugim odrazil v krepitvi različnih
gibanj, ki bolj ali manj organizirano izkazujejo sovražnost do beguncev.
Takšne oblike sovražnosti so praviloma del procesa
radikalizacije, ki vodi v nasilni ekstremizem. Obenem se kot protiutež
pojavljajo vse bolj radikalne skupine, ki nasprotujejo prvim pa tudi vladni
politiki, ki ureja tujsko problematiko.
6.8.3 Rešitve
-       
Terorizem je treba obravnavati celovito, načrtno in sistemsko urejeno.
Za to je treba predvsem zagotoviti ustrezne nacionalne kapacitete in
zmogljivosti. Nacionalne strukture so, ob navidezni odsotnosti grožnje,
podhranjene in nezadostne, kar vzbuja dvom o njihovi učinkovitosti, ki je
ključnega pomena za varnost državljanov in samo nacionalno varnost.
-       
Pri omejevanju terorizma je pomemben enoten nastop predvsem na
nacionalni, pa tudi na regionalni in globalni ravni. Ob upoštevanju temeljnih
načel solidarnosti, vzajemnosti in zaupanja je treba zagotoviti ustrezno
komunikacijo, koordinacijo in sodelovanje vseh, ki lahko kakor koli prispevajo
k omejevanju grožnje terorizma.
-       
Zagotovljen mora biti celovit sistemski pristop, ki temelji na
mednarodnih pravnih aktih19. Ti ob opredeljevanju prioritet med
drugim predvsem pozivajo države, naj vzpostavijo ustrezne kapacitete in
zmogljivosti na nacionalni ravni, ki bodo poleg na nacionalni ravni
vzpostavljene komunikacije sposobne učinkovitega mednarodnega sodelovanja. Ob
obveznostih, ki izhajajo iz članstva v mednarodnih organizacijah (OZN, NATO,
OVSE, Svet Evrope in EU), je treba nadaljevati uresničevanje ciljev, zajetih v
sklopu različnih regionalnih formatov sodelovanja, in s tem omejevanje grožnje
pri neposrednem izvoru.
-       
Pravočasen, celovit, dopolnjujoč in učinkovit odziv na s terorizmom
povezana tveganja zahteva ustrezne normativne, organizacijske in funkcionalne
spremembe, pa tudi prilagoditve v delovanju kriminalistične policije in
slovenskih obveščevalno-varnostnih organov, s poudarkom na proaktivnem
pristopu, ki bi temeljil na obveščevalno vodeni policijski dejavnosti. Z
načrtnim in sistematičnim spremljanjem in preiskovanjem, še zlasti v tako
imenovani zgodnji fazi nastanka grožnje, se lahko bistveno oslabi možnost
uresničitve terorističnega dejanja. Tako in z uporabo novih tehnoloških
dosežkov ter prikritih preiskovalnih metod in ukrepov bodo zagotovljene
možnosti za pravočasno preprečitev in odkrivanje pripravljalnih terorističnih
dejanj.
-       
Doktrina boja zoper terorizem se je premaknila iz represivnega v
izrazito preventivno področje, k splošnim prevencijam. Terorizem zaradi svoje
kompleksnosti zahteva horizontalen pristop, ki vključuje vse na nacionalni ravni
pristojne deležnike, s posebnim poudarkom na sodelovanju vladnega sektorja z
nevladnim, civilnimi iniciativami, lokalnimi oblastmi in zasebnim sektorjem.
Posebno vlogo imata pri tem raziskovalno in akademsko področje. Horizontalen
pristop zahteva, poleg vloge policije in obveščevalnega sektorja, tudi nujno
vključevanje in sodelovanje vseh na nacionalni ravni pristojnih deležnikov.
-       
Vlada Republike Slovenije je v letu 2017 ustanovila Medresorsko delovno
skupino za protiterorizem (MDS PTR). Medresorska delovna skupina je bila
ustanovljena z namenom oblikovanja mnenj in predlogov za usklajeno delovanje
državnih organov na področju protiterorizma ter za pripravo poročil in ocen
ogroženosti Republike Slovenije z vidika mednarodnega terorizma, po potrebi pa
naj bi pripravila tudi preostale dokumente s področja terorizma in drugih oblik
ekstremnega nasilja, ki vodi v terorizem. Vsa ta gradiva naj bi pripravila za
Svet za nacionalno varnost ali njegov sekretariat. Delovno skupino sestavljajo
predstavniki in strokovnjaki za protiterorizem iz državnih organov in agencij
(Slovenska obveščevalno-varnostna agencija, Uprava kriminalistične policije,
Finančna uprava Republike Slovenije, Generalštab Slovenske vojske, Ministrstvo
za pravosodje, Ministrstvo za zunanje zadeve, Obveščevalno-varnostna služba
Ministrstva za obrambo, Služba za varnostno načrtovanje Ministrstva za notranje
zadeve in Urad Republike Slovenije za preprečevanje pranja denarja).
-       
V Republiki Sloveniji je še vedno premalo zavedanja in prepoznavanja
lastne vloge večine resorjev, katerih operativa se na terenu prva srečuje s
pojavnimi oblikami radikalizacije, ki lahko vodi v ekstremno nasilje in
terorizem. Primarne ciljne skupine so družina, socialno delo, šolstvo,
zdravstvo in zapori, zato bi morali poiskati način za njihovo postopno
vključevanje, da bi lahko prispevali k učinkovitejšemu preprečevanju.
6.8.4 Cilji
-       
Trajna naloga Vlade Republike Slovenije je zaščita njene ustavne
ureditve in varnosti ter zaščita posameznika in skupnosti pred grožnjo terorizma
z upoštevanjem temeljnih vrednot in interesov. Zaščita pred terorizmom se
zagotavlja v tako imenovanem štiristebrnem modelu: preprečevanje, zaščita,
pregon in odzivanje. Primarnega pomena pri tem so:
-       
zgodnje prepoznavanje;
-       
odkrivanje in preprečevanje nastanka pogojev v družbi, ki spodbujajo
posameznika, da bi podlegel procesu radikalizacije, ki vodi v nasilni
ekstremizem.
-       
S to resolucijo se želi spodbuditi državne, zasebne in vse druge oblike
institucionalnega delovanja družbe ter vsakega posameznika k povezovanju,
sodelovanju, razmišljanju in uresničevanju zagotavljanja varnosti na vseh
ravneh z ukrepi, ki kar najbolj izhajajo iz realno zaznanih in ovrednotenih
groženj. Konkretno to predstavlja naslednje:
-       
nadaljevanje vzpostavitve celovitega sistemskega pristopa za omejevanje
grožnje terorizma na nacionalni ravni in postopno zagotavljanje zadostno
usposobljenih človeških virov;
-       
priprava in dokončanje nacionalne strategije za preprečevanje terorizma;
-       
nadgradnja enotne metodologije za izdelavo ocene tveganj in ranljivosti
ter teroristične ogroženosti;
-       
v sklopu že vzpostavljene nacionalne mreže strokovnjakov za ozaveščanje
o radikalizaciji, ki vodi v nasilni ekstremizem (Radicalisation Awareness
Network – RAN), je treba nadaljevati napore krepitve medsebojne komunikacije in
koordinacije, potrebne za učinkovito omejevanje s terorizmom povezanih tveganj,
dokončanje njene formalizacije in umestitve ter uresničitev njenih prioritetnih
ciljev; nujna sta tudi identifikacija in postopno vključevanje vseh na nacionalni
ravni pristojnih deležnikov;
-       
nadaljevanje aktivnosti za radikalizacijo, družbene medije in odzive na
grožnje ekstremistov znotraj NATO-vega panela Človeški dejavniki in medicina
(Human Factors and Medicine-HFM);
-       
uveljavitev interesov Republike Slovenije v sklopu Protiteroristične
pobude držav zahodnega Balkana (Western Balkan Counter Terrorism Initiative –
WBCTi);
-       
podpora obveščevalno-varnostnim in policijskim organom ter sodelovanje
in usklajevanje z drugimi državami članicami EU in NATA, Europolom, Interpolom,
CTG (Skupina za boj proti terorizmu) ipd. ter tretjimi državami, prioritetno
zahodnim Balkanom, kjer Republika Slovenija nadaljuje vodenje operativne mreže
za boj proti terorizmu (Counter Terrorism Inititative CTi);
-       
krepitev operativnih zmogljivosti (razvoj prikritih preiskovalnih
ukrepov in skupnih čezmejnih policijskih dejavnosti) za preprečevanje,
odkrivanje, prepoznavanje in preiskovanje organiziranih kriminalnih skupin in
mrež;
-       
učinkovito črpanje EU-sredstev iz Sklada za notranjo varnost (ISF-P) v
obdobju 2018–2020.
6.8.4.1 Strategija/program – vzpostavitev celovitega
sistemskega pristopa omejevanja grožnje terorizma
Ključne dejavnosti/ukrepi
Nadaljuje se celovita ocena ustreznosti nacionalnih
protiterorističnih zmogljivosti tako na sistemsko strateški kot tudi na
operativni ravni, vključujoč zakonodajni, sistemski, kadrovski kot tudi
tehnološki vidik. Zagotovijo se pogoji za delovanje Medresorske delovne skupine
za protiterorizem ((v nadaljnjem besedilu: MDS PTR) ter vzpostavi ustrezen
sistem, ki bo omogočal učinkovito komunikacijo, koordinacijo in sodelovanje
vseh na nacionalni ravni pristojnih deležnikov. Zaradi kompleksnosti
teroristične grožnje in obremenjenosti posameznih nosilcev, povezanih z
mednarodnimi in domačimi obveznostmi, je kot možna prihodnja oblika delovanja
predlagano prihodnje preoblikovanje MDS PTR v (analitični) protiteroristični
center, ki bi na enem mestu združeval strokovnjake nosilnih organov.
Nosilec:
-       
Medresorska delovna skupina za protiterorizem.
Sodelujoči:
-       
Ministrstvo za notranje zadeve;
-       
Ministrstvo za pravosodje;
-       
Ministrstvo za zunanje zadeve;
-       
Ministrstvo za obrambo;
-       
Finančna uprava Republike Slovenije;
-       
Urad Republike Slovenije za preprečevanje pranja denarja;
-       
Slovenska obveščevalno-varnostna agencija;
-       
Obveščevalno-varnostna služba;
-       
drugi zainteresirani nacionalni/mednarodni organi ter raziskovalni
sektor.
Rok za izvedbo:
-       
stalna naloga.
Kazalniki za merjenje uspešnosti:
-       
število razprav, predlogov in sistemsko strateških rešitev na ravni MDS
PTR;
-       
izdelana enotna strategija komuniciranja glede terorizma;
-       
sistemska umestitev protiterorističnega koordinatorja.
6.8.4.2 Strategija/program – priprava prve
nacionalne strategije za preprečevanje terorizma
Ključne dejavnosti/ukrepi
Na nacionalni ravni se nadaljuje razprava o ustrezni obliki
nacionalne strategije. V sodelovanju z drugimi nacionalnimi in tujimi
organizacijami se identificirajo ključna področja oziroma tveganja, ki bodo
zajeta v strategiji. Sledi priprava strategije in akcijskega načrta.
Nosilec:
-       
Medresorska delovna skupina za protiterorizem.
Sodelujoči:
-       
Ministrstvo za notranje zadeve;
-       
Ministrstvo za pravosodje;
-       
Ministrstvo za zunanje zadeve;
-       
Ministrstvo za obrambo;
-       
Finančna uprava Republike Slovenije;
-       
Urad Republike Slovenije za preprečevanje pranja denarja;
-       
Slovenska obveščevalno-varnostna agencija;
-       
Obveščevalno-varnostna služba;
-       
Vrhovno državno tožilstvo.
Rok za izvedbo:
-       
31. december 2019.
Kazalniki za merjenje uspešnosti:
-       
oblikovana nacionalna strategija in akcijski načrt.
6.8.4.3 Strategija/program – okrepitev delovanja
Nacionalne platforme za preprečevanje radikalizacije – RAN
Ključne dejavnosti/ukrepi
Nadaljujeta se identifikacija in postopno vključevanje vseh
za preprečevanje radikalizacije, ki vodi v nasilni ekstremizem pristojnih
deležnikov na nacionalni ravni. Okrepijo se komunikacija, koordinacija in
sodelovanje sodelujočih deležnikov, zagotovita se ustrezna ozaveščenost in
prepoznavanje vloge posameznih deležnikov ter nadaljujeta oblikovanje in prenos
na nacionalni in mednarodni ravni prepoznanih dobrih praks za pravočasno in
učinkovito preprečevanje radikalizacije, ki vodi v nasilni ekstremizem. Okrepi
se sodelovanje in zastopanje interesov Slovenije v različnih mednarodnih
sestavih ter zagotovita ažurno oblikovanje lastnih in implementacija tujih
dobrih praks ter obveznosti.
Nosilec:
-       
Ministrstvo za notranje zadeve – Policija.
Sodelujoči:
-       
Ministrstvo za notranje zadeve;
-       
Ministrstvo za pravosodje;
-       
Ministrstvo za zunanje zadeve;
-       
Ministrstvo za obrambo;
-       
Ministrstvo za delo, družino, socialne zadeve in enake možnosti;
-       
Ministrstvo za zdravje;
-       
Ministrstvo za izobraževanje, znanost in šport;
-       
Slovenska obveščevalno-varnostna agencija;
-       
Obveščevalno-varnostna služba,
-       
zainteresirane nevladne organizacije;
-       
Univerza v Mariboru, Fakulteta za varnostne vede;
-       
Univerza v Ljubljani, Fakulteta za družbene vede.
Rok za izvedbo:
-       
stalna naloga.
Kazalniki za merjenje uspešnosti:
-       
število plenarnih, dvo- in večstranskih zasedanj, ki jih omogoča
nacionalna platforma;
-       
število predlogov in sistemskih rešitev SNAV/SSNAVm;
-       
število udeležb v relevantnih mednarodnih sestavih.
6.8.4.4 Strategija/program – priprava enotne
metodologije za izdelavo ocene tveganj in ranljivosti ter teroristične
ogroženosti
Ključne dejavnosti/ukrepi
Izdelujejo in zagotavljajo se periodične ocene ogroženosti,
pripravi se enotna metodologija za izdelavo ocene teroristične ogroženosti
Republike Slovenije, vključno z oceno tveganja in ranljivosti. Poleg tega se
pripravi ocena pregleda ukrepov državnih organov ob spremembi stopnje
ogroženosti, pripravijo pa se tudi smernice in priporočila glede ukrepov za
odzivanje glede na stopnjo ogroženosti.
Nosilec:
-       
Medresorska delovna skupina za protiterorizem.
Sodelujoči:
-       
Ministrstvo za notranje zadeve – Policija;
-       
Ministrstvo za pravosodje;
-       
Ministrstvo za zunanje zadeve;
-       
Ministrstvo za obrambo;
-       
Finančna uprava Republike Slovenije;
-       
Urad Republike Slovenije za preprečevanje pranja denarja;
-       
Slovenska obveščevalno-varnostna agencija;
-       
Obveščevalno-varnostna služba.
Rok za izvedbo:
-       
stalna naloga.
Kazalniki za merjenje uspešnosti:
-       
število razprav o neki temi;
-       
oblikovana enotna metodologija;
-       
priprava smernic in priporočil glede ukrepov za odzivanje na stopnjo
ogroženosti.
6.8.4.5 Strategija/program – uveljavitev interesov
Republike Slovenije v sklopu Protiteroristične iniciative držav zahodnega Balkana
(Western Balkan Counter Terrorism Initiative – (WBCTi)
Ključne dejavnosti/ukrepi
Gostitev sestankov Odbora za integrativno upravljanje
notranje varnosti v regiji Zahodni Balkan (WB IISG Board) v okviru Brdo procesa
ter predstavljanje načrtov in rezultatov dela IISG procesa v Svetu EU in na
njegovih delovnih telesih. Sovodenje WBCTi stebra Integrativnega upravljanja
notranje varnosti skupaj z Ženevskim centrom za nadzor nad oboroženimi silami
(DCAF Ljubljana) in Avstrijo. Sodelovanje pri pripravi večletnih načrtov
aktivnosti stebra WBCTi, pri pripravi poročil, spremljanju in evalvaciji
aktivnosti ter potrebni koordinaciji mednarodnih partnerjev pri izvajanju
načrtovanih aktivnosti. Predsedovanje Neformalni delovni skupini WBCTi, ki
deluje v okviru Delovne skupine za boj proti terorizmu pri Svetu EU in je
namenjena koordinaciji skupine EU partnerjev v WBCTi stebru IISG strukture.
Aktivna udeležba na sestankih IISG Podporne skupine s partnerji WBCTi, ki bo
vključevala predvidoma 4 sestanke letno z vsemi WBCTi partnerji, redne
koordinativne sestanke vodilnih partnerjev v stebru WBCTi in sestanke
horizontalne koordinacije z vodilnimi partnerji drugih dveh stebrov IISG.
Vodenje in organizacija CTI sestankov ter sodelovanje pri izvajanju operativnih
aktivnosti CTI, kjer bo udeležena slovenska policija. Promocija WBCTi in vloge
Slovenije oziroma slovenske policije na relevantnih mednarodnih dogodkih.
Nosilec:
-       
Ministrstvo za notranje zadeve.
Sodelujoči:
-       
Ministrstvo za zunanje zadeve;
-       
Ministrstvo za pravosodje;
-       
Vrhovno državno tožilstvo;
-       
Specializirano državno tožilstvo;
-       
Urad Republike Slovenije za preprečevanje pranja denarja.
Rok za izvedbo:
-       
stalna naloga.
Kazalniki za merjenje uspešnosti:
-       
število sestankov procesa Brdo v sestavi Usmerjevalnega odbora na visoki
ravni za integrativno upravljanje notranje varnosti
-       
IISG HL SC;
-       
število mednarodnih dogodkov, na katerih je slovenska policija
predstavljala WBCTi;
-       
število razprav, predlogov in sistemsko strateških odločitev oblikovanih
na sestankih CTI; število razprav, predlogov in sistemsko strateških rešitev
oblikovanih na sestankih WBCTi;
-       
izvajanje aktivnosti v projektu First Line, ki predstavlja preventivno
komponentno WBCTi stebra ter nadaljevanje teh aktivnosti v okviru procesa
izgradnje Prevent-Refer-Address (P-R-A) mehanizmov v državah regije zahodni
Balkan.
6.8.4.6 Strategija/program – vodenje regionalne mreže
nacionalnih protiterorističnih enot držav zahodnega Balkana (Counter Terrorism
Inititative (CTi))
Ključne dejavnosti/ukrepi
Okrepi in poveča se operativno sodelovanje protiterorističnih
enot držav zahodnega Balkana, Avstrije, Češke, Hrvaške, Europola in Interpola.
Pripravi se načrt aktivnosti CTi 2018–2020 in njegovo uresničevanje. Izvede se
uveljavljanje interesov CTi v sodelovanju z drugimi mednarodnimi in
regionalnimi skupinami. Zagotavljajo se operativne aktivnosti za pravočasno
odkrivanje novih s terorizmom povezanih tveganj.
Nosilec:
-       
Ministrstvo za notranje zadeve – Policija.
Sodelujoči:
-       
Ministrstvo za pravosodje;
-       
Vrhovno državno tožilstvo;
-       
Specializirano državno tožilstvo;
-       
Finančna uprava Republike Slovenije;
-       
Urad Republike Slovenije za preprečevanje pranja denarja;
-       
Ministrstvo za zunanje zadeve;
-       
Slovenska obveščevalno-varnostna agencija.
Rok za izvedbo:
-       
stalna naloga.
Kazalniki za merjenje uspešnosti:
-       
število operativnih srečanj;
-       
priprava načrta aktivnosti CTi za obdobje 2018–2020;
-       
uresničene aktivnosti, opredeljene v načrtu aktivnosti CTi za obdobje
2018–2020;
-       
identificirane nove potrebe na operativni ravni ter število predlogov,
posredovanih v sklopu uresničevanja WBCTi aktivnosti.
Uradni list Republike Slovenije Št. 43 / 28. 6. 2019 / Stran
5335
6.8.4.7 Strategija/program – učinkovito črpanje
EU-sredstev iz Sklada za notranjo varnost – Policijsko sodelovanje, tveganje in
krize (ISF-P) v obdobju 2018–2020
Ključne dejavnosti/ukrepi
Načrtovanje, upravljanje in izvajanje operativnih in
sistemskih projektov za učinkovitejše omejevanje in preprečevanje
radikalizacije, ki vodita v nasilni ekstremizem na nacionalni ter mednarodni
ravni. Podpora mednarodnemu policijskemu sodelovanju v boju zoper terorizem,
priprava posvetov, delavnic in strokovnih srečanj z udeležbo EU in tretjih
držav na temo preprečevanja radikalizacije, ki vodi v nasilni ekstremizem.
Priprava in izvedba ukrepov za učinkovito preprečevanje radikalizacije, ki vodi
v nasilni ekstremizem na nacionalni ravni.
Nosilec:
-       
Ministrstvo za notranje zadeve – Policija.
Sodelujoči:
-       
Vrhovno državno tožilstvo;
-       
Specializirano državno tožilstvo;
-       
Finančna uprava Republike Slovenije;
-       
Urad Republike Slovenije za preprečevanje pranja denarja.
Rok za izvedbo:
-       
stalna naloga.
Kazalniki za merjenje uspešnosti:
-       
število delavnic, posvetov, delovnih in operativnih srečanj;
-       
višina in vrsta EU-sredstev iz sklada za notranjo varnost;
-       
število in vrsta ukrepov.
6.8.4.8 Strategija/program – znanstvenoraziskovalno
proučevanje radikalizacije, terorizma ter hudih in organiziranih oblik
kriminalitete
Ključne dejavnosti/ukrepi
Vključitev univerz in drugih raziskovalnih institucij v
znanstvenoraziskovalno spoznavanje pojavnih oblik, vzrokov, dejavnikov, možnih
odzivov in dobrih praks pri radikalizaciji, ki vodi v nasilni ekstremizem,
terorizmu ter hudih in organiziranih oblikah kriminalitete.
Zagotovitev podlage za skupno kandidiranje ene ali več
slovenskih raziskovalnih institucij z drugimi državami pri evropskih projektih
s tega področja. Spoznavanje pojavnih oblik, vzrokov, dejavnikov, možnih
odzivov in dobrih praks. Skupno kandidiranje za evropske projekte.
Nosilec:
-       
Univerza v Mariboru, Fakulteta za varnostne vede.
Sodelujoči:
-       
univerze in raziskovalne institucije;
-       
Ministrstvo za notranje zadeve;
-       
Ministrstvo za pravosodje;
-       
Ministrstvo za zunanje zadeve;
-       
Ministrstvo za obrambo;
-       
Ministrstvo za delo, družino, socialne zadeve in enake možnosti;
-       
Ministrstvo za zdravje;
-       
Ministrstvo za izobraževanje, znanost in šport;
-       
Slovenska obveščevalno-varnostna agencija;
-       
Obveščevalno-varnostna služba;
-       
zainteresirane nevladne organizacije.
Rok za izvedbo:
-       
stalna naloga.
Kazalniki za merjenje uspešnosti:
-       
število uspešno izvedenih projektov.
6.9 Ogroženost Republike Slovenije zaradi hudih in
organiziranih oblik kriminalitete
6.9.1 Opis problema
V Republiki Sloveniji je zagotovljena visoka stopnja
varnosti, saj spada med deset najvarnejših držav na svetu20. Kljub
temu njeno nacionalno varnost ogrožajo hude in organizirane21 oblike
kriminalitete, ki povzročajo škodo žrtvam in tudi družbi kot celoti. Glavna s
kriminalom povezana tveganja in grožnje so gospodarska kriminaliteta s
korupcijo, čezmejna kriminaliteta v povezavi s tihotapstvom prepovedanih drog
in strelnega orožja, nezakonitimi migracijami in trgovino z ljudmi ter
kibernetska kriminaliteta in zloraba informacijskih tehnologij. Nobena država
se s tovrstnimi varnostnimi izzivi ne more spopadati sama, zato je nujno skupno
ukrepanje na ravni EU in v sodelovanju s tretjimi državami.
Finančno ovrednotena škoda, ki jo državi povzroča gospodarska
kriminaliteta, je velika. V zadnjih petih letih je znašala skupno 3.294,7
milijona evrov22 in obsegala 89 odstotkov vse zaznane materialne
škode, ki jo je v Sloveniji povzročila kriminaliteta. Zato policija posebno
skrb namenja odkrivanju in preiskovanju kaznivih dejanj in njihovih storilcev s
področja korupcije in gospodarske kriminalitete, vključno s kaznivimi dejanji v
škodo bank. Pri tem se nenehno srečuje s potrebo po zagotavljanju ustreznega
števila visoko usposobljenih preiskovalcev, da bi bila še bolj uspešna in
učinkovita pri odkrivanju in preiskovanju kaznivih dejanj pranja denarja ter
finančnih malverzacij v škodo bank, javnih financ in finančnih sredstev EU.
Dogajanja v okviru organizirane kriminalitete v Sloveniji
zaznamuje njen geografski položaj z neposredno izpostavljenostjo balkanski
poti. Europolove analize opredeljujejo zahodni Balkan kot ključno kriminalno
žarišče, kjer je osredotočena logistika, ki olajšuje trgovino z nezakonitim
blagom (prepovedane droge, strelno orožje, visoko trošarinsko blago in
ponarejen denar, ogrožene živalske in rastlinske vrste ter odpadki), ustvarja
nove trge kriminalnih dejavnosti in zagotavlja priložnosti organiziranim kriminalnim
združbam, za katere je ozemlje naše države pomembno tranzitno območje za vstop
na trge EU. Najdejavnejše so albansko govoreče kriminalne združbe in
zahodnobalkanska kriminalna omrežja, ki močno izkoriščajo vezi in povezave,
vzpostavljene v nekdanji skupni državi, zato pri izvajanju različnih
kriminalnih aktivnosti zasledimo tudi slovenske državljane.
Tradicionalen trg prepovedanih drog v Republiki Sloveniji in
preostalih članicah EU še vedno vključuje največ organiziranih kriminalnih
združb (približno tretjino). Nacionalni trg prepovedanih drog se, odvisno od
vrste prepovedane droge, oskrbuje z različnih območij. Kokain in sintetične
droge predvsem iz Nizozemske, Belgije in Španije, heroin in kanabis pa z
zahodnega Balkana. Kriminalistične preiskave nezakonitega prometa in
proizvodnje prepovedanih drog postajajo vse kompleksnejše in so praviloma
mednarodne. Vedno večja povezanost domačih kriminalnih združb s tujimi zahteva
ustrezne prilagoditve pri delu kriminalistične policije. Ugotavlja se povečana
aktivnost kriminalnih združb z zahodnega Balkana. Njihove kriminalne aktivnosti
se nanašajo tudi na druge nezakonite dejavnosti. Posebno skrb vzbuja
eksponenten pojav novih psihoaktivnih snovi, ki se ponujajo na prodaj po
svetovnem spletu.
Mednarodni tokovi ilegalnih migracij potekajo čez ozemlje
Republike Slovenije. Pri tem je najbolj izpostavljena slovensko-hrvaška
schengenska meja, čez katero organizirane kriminalne skupine tihotapijo
ilegalne migrante v notranjost države in naprej čez notranje meje v sosednje
države članice EU. Še naprej posebno skrb vzbujajo različne oblike zlorab
zakonitih institutov vstopa na območje Slovenije, predvsem na podlagi
zaposlitev v fiktivnih gospodarskih družbah. Republika Slovenija je tranzitna
in tudi ciljna država za trgovino z ljudmi, predvsem z ženskami, z namenom
spolnega izkoriščanja. Žrtve izvirajo iz držav srednje in vhodne Evrope ter
zahodnega Balkana.
Interpol, Europol in varnostni organi držav članic EU
opozarjajo na nezakonito trgovino s strelnim orožjem, ki izvira z območja
zahodnega Balkana. Glede na močno povečano gostoto prometa različnih vozil iz
potencialno tveganih regij lahko domnevamo, da je problematika prisotna v
precej večjem obsegu, kot jo policija zaznava in obravnava. Za tihotapstvo
predhodnih sestavin za izdelavo prepovedanih drog, nevarnih snovi in odpadkov
je značilno, da poteka v obratni smeri, iz EU na zahodni Balkan.
Republika Slovenija je zaradi značilnega geografskega
položaja na balkanski poti pomembna tudi za nezakonito trgovino z ogroženimi
živalskimi in rastlinskimi vrstami ter nezakonito ravnanje z odpadki. V zadnjih
letih je zaradi spremenjenega povpraševanja
zaznati spremembe v delovanju posameznikov in organiziranih
kriminalnih skupin na tem področju (naša država je postala izvozna točka za
antično slonovino iz EU, več je tudi zasegov izdelkov tradicionalne kitajske
medicine ter poštnih pošiljk, ki vsebujejo dele zavarovanih vrst). K temu, med
drugim, prispevajo tudi povečano število priseljencev zlasti iz azijskih držav,
nesluten razmah spletne trgovine ter preprosta in cenena dostava tovrstnih
pošiljk.
Republika Slovenija je podobno kot druge članice EU deležna
hitrega razvoja informacijskih tehnologij in omrežij. Kibernetska kriminaliteta
postaja pomemben vir ogrožanja nacionalne varnosti, varnosti ljudi in njihovega
premoženja. Število kibernetskih kaznivih dejanj (napadi na informacijske
sistema, spolne zlorabe otrok prek spleta, spletne goljufije in zlorabe bančni
kartic) se bo v prihodnje povečalo, zato je treba povečati operativno
zmogljivost za boj proti kibernetskemu kriminalu.
Organizirana kriminaliteta deluje v obliki kompleksnih mrež,
ki delujejo funkcionalno in z organiziranim delovanjem diferenciranih skupin
posameznikov, ki se s kriminalno dejavnostjo preživljajo. Največja težava za
organe pregona je preboj do centrov teh omrežij, ki jih je zaradi pogosto
neučinkovitega mednarodnega sodelovanja težje odkriti. V takih primerih je eno
najučinkovitejših orodij sledenje premoženju (finančne preiskave), ki pa niso
dovolj, če ne vodijo do zavarovanja ter do končnega odvzema nezakonito
pridobljenega premoženja. Upoštevajoč, da je glavni motiv (čezmejnega)
organiziranega kriminala finančna korist, storilce tovrstnih kaznivih dejanj
najbolj prizadene, da se jim odvzame protipravno pridobljena premoženjska
korist. Z nevtraliziranjem premoženjske koristi pridobljene s kaznivim dejanjem
se deluje tudi preventivno, saj tega premoženja kasneje ni moč vložiti v
načrtovanje novih kaznivih dejanj in ga tudi ne prenesti v legalno sfero delovanja.
Republika Slovenija je sicer vzpostavila nekatere mehanizme za učinkovitejše
ukrepanje na tem področju, kot je uvedba možnosti civilne zaplembe, a zaenkrat
še ni vzpostavila učinkovite institucionalne strukture. Ker storilci tovrstnih
kaznivih dejanj praviloma delujejo čezmejno, se funkcionalno povezujejo s
tujimi omrežji ter s kaznivo dejavnostjo pridobljeno premoženje skrivajo izven
meja svojega prebivališča, je mednarodno sodelovanje pri tem ključnega pomena.
V okviru EU je mednarodno sodelovanje na tem področju
predvideno preko uradov za odvzem premoženjske koristi (Asset Recovery Office –
ARO) na podlagi Sklepa Sveta 2007/845/PNZ o sodelovanju med uradi za odvzem
premoženjske koristi, pridobljene s kaznivim dejanjem, ali drugega premoženja,
povezanega s kaznivimi dejanji. V skladu s tem sklepom je Republika Slovenija
dolžna vzpostaviti nacionalni urad, ki bo pristojen za sledenje in
identifikacijo premoženjske koristi, z namenom da se to premoženje učinkovito
identificira, sledi ter da o tem poteka čim hitrejša izmenjava podatkov med
državami članicami. Republika Slovenija je ta sklep zgolj delno implementirala,
tako da je na Vrhovnem državnem tožilstvu vzpostavila kontaktno točko, ki pa v
trenutni obliki ne more učinkovito in v predvidenih časovnih okvirih izvajati
opravil, ki jih predvideva navedeni sklep, zaradi česar je Republika Slovenija
že bila deležna kritike s strani EU.
Leta 2009 je bila ustanovljena medresorska delovna skupina, v
kateri so sodelovali predstavniki Ministrstva za pravosodje, Vrhovnega
državnega tožilstva, Ministrstva za notranje zadeve/Policije, Urada za
preprečevanje pranja denarja in današnje Finančne uprave Republike Slovenije,
ki je predlagala, da je v Republiki Sloveniji potrebno čimprej ustanoviti urad
oziroma drug funkcionalno samostojen organ za odvzem premoženjske koristi. Žal
se ta predlog kasneje iz različnih razlogov ni uresničil, kljub temu da je
pregon organizirane in gospodarske kriminalitete ves čas visoko na agendi vseh
dosedanjih vlad.
Prav tako v Republiki Sloveniji ni centralnega urada
zadolženega za upravljanje z zavarovanim in odvzetim premoženjem, ampak je
le-to razpršeno med različne organe oziroma institucije (Sklad kmetijskih
zemljišč in gozdov Republike Slovenije, Finančna uprava Republike Slovenije, Ministrstvo
za javno upravo, Ministrstvo za finance, Slovenski državni holding). V zvezi s
tem je bila ustanovljena medresorska delovna skupine za pripravo ukrepov za
bolj učinkovito hrambo in upravljanje z zaseženim premoženjem po Zakonu o
kazenskem postopku in Zakonu o odvzemu premoženja nezakonitega izvora, ki je
leta 2016 zavzela stališče, da je treba ustanoviti oziroma oblikovati centralni
organ za hrambo in upravljanje, ni pa bilo doseženo soglasje o umestitvi in
organizacijski obliki centralnega organa. Nakazane so bile tudi tri možne
umestitve centralnega organa.
6.9.2 Vzroki
Stanje gospodarske kriminalitete v Sloveniji je v zadnjem
obdobju močno zaznamovala ena izmed največjih gospodarskih kriz v zadnjem
stoletju, ki v nasprotju z nekaterimi prejšnjimi, ki so imele izvor v realni
ekonomiji, izvira iz finančne panoge, kjer je še posebno izstopala manjša
učinkovitost pristojnih nadzornih organov. V tako zaostrenih razmerah
gospodarskega poslovanja so se izkazale čezmerna zadolženost gospodarskih
subjektov, nezmožnost refinanciranja dolgov in posledično nezmožnost dokončanja
investicijskih in drugih začetih poslov, kar je povzročilo številna
oškodovanja, obenem pa priložnosti za pridobivanje protipravne premoženjske
koristi. Posledično je Republika Slovenija kot majhno, relativno odprto
gospodarstvo podlegla omenjenim vplivom, pri čemer je aktualno stanje
gospodarske kriminalitete nedvomno tudi posledica načina poteka gospodarske
tranzicije, lastninskega preoblikovanja in splošnega socialnega, družbeno-političnega
in gospodarskega stanja v državi.
Republika Slovenija je kot tranzitno-logistična in ciljna
država močno izpostavljena delovanju organiziranih kriminalnih združb, zlasti
tistih vzdolž balkanske poti. Geografski položaj, zgodovinska in jezikovna pogojenost
ter vpetost v kulturno-ekonomske odnose z republikami nekdanje Jugoslavije,
tudi članstvo v EU, zaznamujejo njen posebni položaj, ko gre za pomembne
čezmejne varnostne grožnje organiziranega kriminala, povezane s tihotapstvom
prepovedanih drog, strelnega orožja, nezakonitimi migracijami in trgovino z
ljudmi ter kibernetsko kriminaliteto. Kriminalna omrežja posameznikov, ki so
aktivna na slovenskem ozemlju, so zelo odvisna od mednarodnih tokov, da čeznje
kot posredniki oskrbujejo slovenski črni trg. Njihova posredniška vloga jih
postavlja v podrejen položaj do logističnih središč na zahodnem Balkanu in v
EU.
Nezakonita proizvodnja prepovedanih drog, promet z njimi ter
njihova zloraba so globalni problem. Povečano povpraševanje po prepovedanih
drogah prinaša mednarodnim kriminalnim združbam velik finančni dobiček in
bogastvo. Kriminaliteta, povezana s prepovedanimi drogami, je pojav, za
katerega so značilne množičnost, organiziranost, profesionalnost in prikritost.
Republika Slovenija zaradi svoje geografske lege spada med pomembne tranzitne
in tudi ciljne države za ilegalno distribucijo prepovedanih drog.
Vzrok nezakonitih migracij so tako krizni dogodki (oboroženi
konflikti, krizna žarišča, naravne katastrofe...) kakor tudi ekonomska
neenakost posameznih držav in s tem povezana revščina. Globalizacija in široka
dostopnost informacij po svetovnem spletu prav tako spodbujata migrante, ki
iščejo boljše življenjske razmere, kar organizirane kriminalne združbe
izkoriščajo za ustvarjanje dobička pri tihotapljenju slednjih. Migracij brez
širokih sistemskih ukrepov razvitih držav ne bo mogoče preprečiti ali omejiti.
Republika Slovenija je zaradi že omenjenih geografskih,
zgodovinskih, ekonomskih in etničnih povezav naravno tranzitno in vstopno
območje za tokove nezakonitega strelnega orožja z zahodnega Balkana.
Problematika trgovine z orožjem in eksplozivi se navezuje na kriminalne
aktivnosti posameznikov z dobrimi in razvejani osebnimi in/ali sorodstvenimi
povezavami tako v izvornih kot ciljnih državah EU. Trgovina z orožjem in
eksplozivi je večinoma dopolnilna dejavnost. Kriminalne združbe iz drugih
območij EU iščejo stik s posamezniki z namenom, da bi si zagotovile dostop do
orožja. Orožje se čez mejo tihotapi v zelo omejenih količinah, po posameznih
kosih ali razstavljeno na podlagi specifičnih naročil in vnaprejšnjih
dogovorov.
Kibernetska kriminaliteta, ki poteka v nam nevidnem oziroma
virtualnem prostoru, je zaradi nenehnega razvoja informacijsko-komunikacijske
tehnologije vedno večja varnostna grožnja. Ker se trgovanje in bančno
poslovanje selita na splet, kibernetska kriminaliteta storilcem kaznivih dejanj
prinaša ogromne dobičke, državljanom in družbi pa veliko škodo. Storilci
kaznivih dejanj izkoriščajo tehnike anonimizacije in mehanizme anonimnih plačil
za nezakonito trgovino s prepovedanimi drogami ali strelnim orožjem, kriminalne
transakcije in pranje denarja. Kibernetska kriminaliteta je tesno povezana s
spolnim izkoriščanjem otrok, pojavlja pa se vedno večji trend zlorabe otrok s
prenosom v živo po spletu v realnem času.
Trenutna organiziranost delovanja kriminalistične policije s
preveliko avtonomijo, samostojnostjo in razpršenostjo regionalnih enot
(sektorji kriminalistične policije na osmih policijskih upravah) zmanjšuje
učinkovitost in uspešnost odkrivanja ter preiskovanja hudih in organiziranih
oblik kriminalitete na državni in mednarodni ravni. Avtonomnost policijskih
uprav pri določanju prioritet pri preiskovanju kaznivih dejanj zmanjšuje
prožnost za preiskovanje kompleksnih nacionalnih in mednarodnih organiziranih
kriminalnih združb. Decentralizirano delovanje enot, prevlada regionalno
specifičnih prioritet, prepletanje upravnega in strokovnega odločanja,
prevladovanje partikularnih interesov, ne dovolj učinkovita izmenjava
informacij, reaktivno usmerjeno policijsko delovanje, oslabljene preiskovalne
kapacitete na nacionalni ravni – to so ovire in težave za načrtno, usmerjeno in
sistematično spremljanje in preiskovanje nacionalnih ter mednarodnih
hudodelskih združb na temelju obveščevalno vodene policijske dejavnosti.
Za učinkovit odvzem premoženja nezakonitega izvora in njegovo
upravljanje je pomembno, da ima država poleg sistematično določenega pravnega
okvira, ki omogoča čim širši nabor poti za odvzem (kazenski, civilni in
upravni), vzpostavljene tudi ustrezne organizacijske strukture za odvzem
premoženjske koristi kot je Asset Recovery Office – ARO in Asset Management
Office – AMO za upravljanje z zavarovanim in odvzetim premoženjem.
Zmanjšana učinkovitost pri odzivanju pristojnih organov na
izzive in težave v zvezi z odvzemom premoženja nezakonitega izvora je tudi v
dejstvu, da za naloge njegovega odkrivanja, odvzema in upravljanja ni
vzpostavljen celovit organizacijski in funkcionalni okvir v katerem bi bilo
povezano in usklajeno delovanje pristojnih organov na tem področju.
6.9.3 Rešitve
-       
Pri omejevanju mednarodnega organiziranega kriminala je vse pomembneje,
da se države članice EU in institucije, tudi v sodelovanju s tretjimi državami
in mednarodnimi organizacijami, skupaj uprejo grožnjam z ukrepi, ki omogočajo
organom odkrivanja in kazenskega pregona sistematično, celovito in usklajeno
delovanje.
-       
Politični cikel EU za boj proti hudim oblikam organiziranega
mednarodnega kriminala je metodologija, ki jo je leta 2010 določila EU in je
namenjena boju proti najpomembnejšim grožnjam v povezavi s kriminalom, s
katerimi se spopada EU. Vsak cikel traja štiri leta in prispeva k izboljšanju
usklajevanja določenih prednostnih nalog glede kriminala ter sodelovanja pri
teh nalogah. S kriminalom povezane grožnje se ugotavljajo na podlagi
kriminalističnoobveščevalnih informacij (Europolova ocena ogroženosti zaradi
hudih oblik organiziranega kriminala – SOCTA 2017), nato pa se opredelijo na
politični ravni kot Sklepi Sveta o določitvi prednostnih nalog EU v boju proti
hudim kaznivim dejanjem in organiziranemu kriminalu za politični cikel
(2018–2021). Evropska komisija, države članice in agencije pripravijo večletne
strateške načrte, ki se izvajajo z operativnimi akcijskimi načrti za posamezno
prednostno nalogo in leto. Ti načrti vključujejo skupne ukrepe držav članic, ki
se izvajajo kot projekti Evropske večdisciplinarne platforme proti grožnjam
kriminala (EMPACT). Večletne strateške načrte in operativne akcijske načrte za
tiste prednostne naloge, v katerih bo sodelovala Republika Slovenija, bo treba
upoštevati pri pripravi srednjeročnega načrta razvoja in dela policije v
obdobju 2018–2022 ter v letnih načrtih dela policije.
-       
EU zagotavlja ustrezno finančno podporo za delo pristojnih organov držav
članic in izvedbo ukrepov, s katerimi bo zagotovljena zaščita državljanov EU
pred vse bolj nadnacionalnimi grožnjami kriminala. Za uresničitev tega je
Evropska komisija vzpostavila instrument finančne podpore pri policijskem
sodelovanju, preprečevanju kriminala in boju proti hudim oblikam čezmejnega
kriminala znotraj Sklada za notranjo varnost (ISF-P). Na podlagi sklepa
Evropske komisije z dne 29. julija 2015 o odobritvi nacionalnega programa
Republike Slovenije za podporo iz Sklada za notranjo varnost za obdobje 2014–2020
in v skladu z Akcijskim načrtom za črpanje sredstev Sklada za azil, migracije
in vključevanje ter Sklada za notranjo varnost z dne 14. julija 2016
(različica 1.2) je kriminalistični policiji za obdobje od leta 2014 do 2020
dodeljenih slabih 9,9 milijona evrov. Predvideni projekti za črpanje odobrenih
EU-sredstev so usmerjeni v krepitev operativnih zmogljivosti za preprečevanje,
odkrivanje, prepoznavanje in preiskovanje organiziranih kriminalnih skupin in
mrež, podpori policijskemu sodelovanju in usklajevanju z drugimi državami
članicami, Europolom in tretjimi državami (zahodni Balkan) pri izvajanju
skupnih operacij, podpori in razvoju prikritih preiskovalnih ukrepov ter
skupnih čezmejnih policijskih dejavnosti in tudi pri izboljšanju
usposobljenosti preiskovalcev za odkrivanje in preiskovanje gospodarskega
kriminala in korupcije.
-       
Hiter, učinkovit in celovit odziv na sodobne grožnje mednarodnega
organiziranega in gospodarskega kriminala zahteva ustrezne normativne,
organizacijske in funkcionalne spremembe ter prilagoditve v delovanju slovenske
kriminalistične policije s poudarkom na proaktivnem pristopu na temelju
obveščevalno vodene policijske dejavnosti. Navedene okoliščine kriminalistični
policiji določajo načrtno in sistematično spremljanje in preiskovanje delovanja
hudodelskih združb ob upoštevanju Europolovih meril in subjektnega pristopa,
katerega namen je identifikacija celotne hudodelske združbe, in to ne glede na
vrsto kaznivih dejanj. Tako in z uporabo prikritih preiskovalnih metod in
ukrepov bo kriminalistična policija zagotovila možnosti za uspešno kazensko
procesiranje identificiranih združb in njihovih članov.
-       
Na uspešnost preiskovanja gospodarske kriminalitete vpliva več
dejavnikov, med katerimi je treba izpostaviti izobrazbeno strukturo zaposlenih,
njihovo usposobljenost, motiviranost, organizacijo dela in zadostno število
usposobljenih preiskovalcev. Odkrivanje in preiskovanje gospodarske
kriminalitete je kompleksno, strokovno zahtevno in odgovorno delo, ki zahteva
visoko usposobljene človeške vire z dolgoletnimi izkušnjami na tem področju.
Zaradi velike fluktuacije kriminalistov, ki odkrivajo in preiskujejo
gospodarsko kriminaliteto, kar povzroča pomanjkanje človeških virov s
primernimi izkušnjami in znanjem, bo treba z aktivnim zaposlovanjem vzdrževati
ustrezno število zaposlenih. Za izboljšanje strokovne usposobljenosti
preiskovalcev v enotah za gospodarsko kriminaliteto bo treba v sodelovanju z
drugimi državnimi organi in institucijami zagotoviti osnovne in specialistične
programe usposabljanja in izpopolnjevanja doma in v tujini.
-       
Ustanovi se medresorska delovna skupina pod vodstvom Ministrstva za
pravosodje, ki pripravi predlog zakonodajnih sprememb, na podlagi katerih se
ustanovi multidisciplinarni urad oziroma drug funkcionalno samostojen organ za
izvajanje nalog, s katerim se omogoča učinkovit odvzem premoženjske koristi,
pridobljene s kaznivim dejanjem ali zaradi njega, in premoženja nezakonitega
izvora (ARO) ter učinkovita hramba in upravljanje z zavarovanim in odvzetim
premoženjem (AMO). Ta delovna skupina tudi analizira možnosti za izboljšanje
zakonodaje na področju odvzema premoženjske koristi, pridobljene s kaznivim
dejanjem ali zaradi njega, in premoženja nezakonitega izvora.
6.9.4 Cilji
-       
Aktivno sodelovanje v EMPACT-projektih političnega cikla EU za boj proti
hudim oblikam organiziranega mednarodnega kriminala v obdobju od leta 2018 do
2021.
-       
Identificirati in omejiti nezakonite dejavnosti hudodelskih združb na
balkanski poti.
-       
Podpora policijskemu sodelovanju in usklajevanju z drugimi državami
članicami, Europolom, Interpolom in tretjimi državami (zlasti z zahodnega
Balkana) pri izvajanju skupnih operacij.
-       
Pravočasna mednarodna izmenjava varnostno pomembnih informacij in
kriminalističnoobveščevalnih informacij z Europolom,
UNODC ter policijami držav članic EU in zahodnega Balkana.
-       
Nadaljnji razvoj kriminalističnoobveščevalne dejavnosti za učinkovito
sodelovanje slovenske policije znotraj političnega cikla EU za boj proti hudim
oblikam organiziranega mednarodnega kriminala in Evropskega kriminalističnoobveščevalnega
modela.
-       
Izboljšanje sodelovanja na nacionalni ravni z drugimi organi, ki prav
tako zaznavajo kazniva dejanja, in zagotovitev pravočasne izmenjave informacij.
-       
Krepitev operativnih zmogljivosti (razvoj prikritih preiskovalnih
ukrepov in skupnih čezmejnih policijskih dejavnosti) za preprečevanje,
odkrivanje, prepoznavanje in preiskovanje organiziranih kriminalnih skupin in
mrež.
-       
Izboljšanje zmogljivosti za boj proti kibernetski kriminaliteti.
-       
Učinkovito črpanje EU-sredstev iz Sklada za notranjo varnost (ISF-P) v
obdobju 2018–2022.
-       
Priprava projekta konceptualnih sprememb organizacije in dela
kriminalistične policije na državni in regionalni ravni v smislu
organizacijske, normativne in kadrovske reforme.
-       
Reorganizacija kriminalistične policije v smeri centralizacije
odkrivanja in preiskovanja hudih in organiziranih oblik kriminalitete na
državni ravni po vzoru že obstoječega Nacionalnega preiskovalnega urada.
-       
Vzpostavitev enovite, pretežno centralizirane in avtonomne
kriminalistične policije.
-       
Ustanovitev centra mobilnih kriminalističnih enot po vstopu Hrvaške v
schengensko območje ter vzpostavitev ciljnega iskanja oseb na državni ravni.
-       
Trajnostni pristop pri načrtovanju in ohranjanju kadrov, ki preiskujejo
gospodarsko kriminaliteto in korupcijo.
-       
Izboljšanje usposobljenosti preiskovalcev za odkrivanje in preiskovanje
gospodarskega kriminala, korupcije in izvajanja finančnih preiskav.
-       
Učinkovitejše izvajanje in uveljavljanje zakonodaje ter boj proti
organiziranemu kriminalu, povezanemu z ogroženimi in zavarovanimi
prostoživečimi rastlinskimi in živalskimi vrstami.
-       
Izboljšanje zmogljivosti ter učinkovitejše izvajanje in uveljavljanje
zakonodaje ter boj proti organiziranemu kriminalu, povezanemu z nezakonitim
ravnanjem z odpadki.
-       
Vzpostavitev ustrezne organizacijske strukture ter razmislek o
izboljšanju pravnih podlag, z namenom da se zagotovi učinkovitejši odvzem
premoženja nezakonitega izvora in s tem zmanjšanje stopnje škode povzročene s
strani organizirane in gospodarske kriminalitete v družbi. Prav tako pa je
potrebno sprejeti ustrezne ukrepe za učinkovito upravljanje sredstev, zaseženih
oziroma začasno zavarovanih pred odvzemom, vse s ciljem učinkovitejše
organizacije upravljanja s tem premoženjem, da Republika Slovenija ne bo po
nepotrebnem plačevala visokih stroškov hranjenja ter da to premoženje ne bo
izgubljalo vrednosti.
6.9.4.1 Strategija/program – izvajanje ukrepov/projektov
Evropske večdisciplinarne platforme proti grožnjam kriminala (EMPACT) znotraj
političnega cikla EU za boj proti hudim oblikam organiziranega mednarodnega
kriminala v obdobju 2018–2021
Ključne dejavnosti/ukrepi
Skupno operativno ukrepanje ter policijsko sodelovanje z
državami članicami EU, Europolom in tretjimi državami pri izmenjavi informacij
in kriminalističnoobveščevalnih informacij. Načrtovanje in izvajanje skupnih
policijskih aktivnosti za odkrivanje in preprečevanje delovanja organiziranih
kriminalnih združb, ki se ukvarjajo s prepovedanimi drogami, strelnim orožjem,
nezakonitimi migracijami, trgovino z ljudmi, premoženjskimi kaznivimi dejanji,
goljufijami z udeležbo neplačujočih gospodarskih subjektov, davčnimi utajami
pri trošarinah, ponaredki, pranjem denarja in kibernetsko kriminaliteto.
Nosilec:
-       
Ministrstvo za notranje zadeve – Policija.
Sodelujoči:
-       
Vrhovno državno tožilstvo;
-       
Finančna uprava Republike Slovenije;
-       
Ministrstvo za pravosodje.
Rok za izvedbo:
-       
stalna naloga.
Kazalniki za merjenje uspešnosti:
-       
število EMPACT-projektov, v katerih sodeluje Republika Slovenija;
-       
število skupnih mednarodnih policijskih preiskav;
-       
število skupnih aktivnosti Policije in Finančne uprave Republike
Slovenije.
6.9.4.2 Strategija/program – učinkovito črpanje
evropskih sredstev iz Sklada za notranjo varnost (ISF-P) v obdobju 2018–2022
Ključne dejavnosti/ukrepi
Načrtovanje, upravljanje in izvajanje operativnih projektov
(izvajanje prikritih preiskovalnih ukrepov, podpora mednarodnemu policijskemu
sodelovanju v boju proti kriminalu in terorizmu), projektov za zagotovitev
informacijsko-telekomunikacijske in druge materialno-tehnične podpore enotam
kriminalistične policije ter usposabljanja in izpopolnjevanja, ki se
financirajo iz Sklada za notranjo varnost (ISF-P), ki je osredotočen na
policijsko sodelovanje, preprečevanje kriminala in boj proti hudim in
organiziranim oblikam čezmejnega kriminala.
Nosilec:
-       
Ministrstvo za notranje zadeve – Policija.
Sodelujoči:
-       
Ministrstvo za notranje zadeve;
-       
Vrhovno državno tožilstvo.
Rok za izvedbo:
-       
stalna naloga.
Kazalniki za merjenje uspešnosti:
-       
delež izvedenih projektov znotraj nacionalnega cilja »Preprečevanje
kriminala in boj proti njemu (ISF-P.SO5)« glede na število načrtovanih v
veljavnem Akcijskem načrtu za črpanje sredstev Sklada za azil, migracije in
vključevanje ter Sklada za notranjo varnost;
-       
delež porabljenih EU-sredstev za izvedbo projektov znotraj nacionalnega
cilja »Preprečevanje kriminala in boj proti njemu (ISF-P.SO5)« glede na
načrtovana sredstva v veljavnem Akcijskem načrtu za črpanje sredstev Sklada za
azil, migracije in vključevanje ter Sklada za notranjo varnost.
6.9.4.3 Strategija/program – reorganizacija
kriminalistične policije
Ključne dejavnosti/ukrepi
Organizacijsko strukturo in delovne procese kriminalistične
policije na državni in regionalni ravni je treba spremeniti na podlagi
organizacijske, normativne in kadrovske reforme, ki bo omogočila učinkovito in
uspešno preprečevanje, odkrivanje in preiskovanje hudih ter organiziranih oblik
kriminalitete.
Nosilec:
-       
Ministrstvo za notranje zadeve – Policija.
Sodelujoči:
-       
Ministrstvo za javno upravo;
-       
Ministrstvo za pravosodje;
-       
Vrhovno državno tožilstvo.
Rok za izvedbo:
-       
stalna naloga.
Kazalniki za merjenje uspešnosti:
-       
priprava projekta konceptualnih sprememb organizacije in dela
kriminalistične policije na državni in regionalni ravni;
-       
izvedena reorganizacija kriminalistične policije.
6.9.4.4 Strategija/program – izboljšanje strokovne
usposobljenosti preiskovalcev v enotah za odkrivanje in preiskovanje
gospodarske kriminalitete ter zmanjšanje fluktuacije človeških virov v teh
enotah
Ključne dejavnosti/ukrepi
Izvedba osnovnih in specialističnih usposabljanj (skupne
oblike) za izboljšanje strokovne usposobljenosti preiskovalcev na državni,
regionalni in lokalni ravni. Zagotoviti je treba udeležbo preiskovalcev na
usposabljanjih (individualne oblike) forenzičnega računovodstva, notranje revizije
in ocenjevanja vrednosti podjetij. Vzdrževanje ustreznega števila zaposlenih z
aktivnim zaposlovanjem.
Nosilec:
-       
Ministrstvo za notranje zadeve – Policija.
Sodelujoči:
-       
Ministrstvo za notranje zadeve;
-       
Ministrstvo za pravosodje;
-       
Finančna uprava Republike Slovenije;
-       
Vrhovno državno tožilstvo;
-       
Univerza v Ljubljani;
-       
Univerza v Mariboru.
Rok za izvedbo:
-       
stalna naloga.
Kazalniki za merjenje uspešnosti:
-       
število izvedenih usposabljanj in izpopolnjevanj;
-       
število usposobljenih preiskovalcev;
-       
število novozaposlenih v enotah za odkrivanje in preiskovanje
gospodarske kriminalitete.
6.9.4.5 Strategija/program – učinkovito izvajanje
akcijskega načrta EU za boj proti nezakoniti trgovini z ogroženimi živalskimi
in rastlinskimi vrstami
Ključne dejavnosti/ukrepi
Posebna oblika organiziranega okoljskega kriminala je
povezana s prostoživečimi vrstami. Nezakonita trgovina s prostoživečimi vrstami
je posebno privlačna, saj je zelo donosna. V večini držav je v primerjavi z
drugimi oblikami kriminala precej nizko na prednostni lestvici kaznivih dejanj,
zato je možnost, da bodo storilci odkriti in kaznovani, majhna. V Sloveniji od
leta 2002 deluje Medresorska delovna skupina za preprečevanje nezakonite
trgovine z ogroženimi prostoživečimi živalskimi in rastlinskimi vrstami, ki
vključuje predstavnike policije, carine, inšpekcije in upravne organe
Ministrstva za okolje in prostor. V skladu z akcijskim načrtom EU bo poudarek
na krepitvi zmogljivosti v državah članicah EU in tretjih državah za skupni boj
proti nezakoniti trgovini s prostoživečimi vrstami, predvsem na (1) boljši
uporabi obstoječih virov, izboljšanju sodelovanja med vsemi akterji,
učinkovitejši rabi obstoječih orodij in politik ter dobrem medsektorskem
povezovanju in usklajevanju, obveščanju in pretoku podatkov (izboljšati je treba
poznavanje primerov nezakonite trgovine s prostoživečimi vrstami in
usposabljanje nadzornih organov); (2) vključitvi širšega pomena ohranjanja
biotske raznovrstnosti, vlogi Konvencije o mednarodni trgovini z ogroženimi
prostoživečimi živalskimi in rastlinskimi vrstami (CITES) ter povezovanju z
drugimi biodiverzitetnimi konvencijami; (3) vključevanju držav članic pri
izvajanju aktivnosti na nacionalni ravni skladno z njihovimi kapacitetami,
vendar z doseganjem ciljev do leta 2020; (4) vključevanju pomena ohranjanja
prostoživečih vrst in problematike nezakonite trgovine z njimi v ozaveščanje in
seznanjanje tako strokovne kot širše javnosti; izboljšanju ozaveščenosti
strokovnjakov za organizirani kriminal, kibernetsko kriminaliteto in pranje
denarja; (5) zagotavljanju, da zakonodaja o organiziranem kriminalu zajema tudi
nezakonito trgovino s prostoživečimi vrstami, ter omogočanju primernega
kaznovanja kršiteljev.
Nosilec:
-       
Ministrstvo za okolje in prostor.
Sodelujoči:
-       
Ministrstvo za notranje zadeve – Policija;
-       
Finančna uprava Republike Slovenije;
-       
Ministrstvo za pravosodje;
-       
Inšpektorat Republike Slovenije za okolje in prostor;
-       
Agencija Republike Slovenije za okolje;
-       
Vrhovno državno tožilstvo.
Rok za izvedbo:
-       
stalna naloga.
Kazalniki za merjenje uspešnosti:
-       
število izvedenih usposabljanj in izpopolnjevanj/število usposobljenih;
-       
število mednarodnih akcij;
-       
število primerov v sodni obravnavi.
6.9.4.6 Strategija/program – učinkovito izvajanje
akcijskega načrta EU za boj proti nezakoniti trgovini z odpadki
Ključne dejavnosti/ukrepi
Krepitev zmogljivosti za skupni boj proti nezakoniti trgovini
z odpadki, še posebej odpadni električni in elektronski opremi ter drugimi
odpadki, ki vsebujejo okolju škodljive snovi kot tudi odpadkov iz plastike,
kjer je prišlo do prepovedi izvoza plastičnih odpadkov na Kitajsko. Kitajska je
tudi za naslednja leta napovedala še dodatne prepovedi uvoza odpadkov, ki se
bodo nanašale na mešanice kovinskih odpadkov, jekla, odpadkov, ki vsebujejo
titan in lesnih odpadkov. Po vzoru Kitajske se vse več držav jugovzhodne Azije
odloča za omejitev oziroma prepoved uvoza »zelenih« odpadkov, predvsem odpadne
plastike. Izboljšati je treba poznavanje vzrokov in primerov nezakonite
trgovine. V ta namen je na državni ravni treba določiti sodelujoče organe in
organizacije ter pripraviti ustrezno strategijo tega področja.
Nosilec:
-       
Ministrstvo za okolje in prostor.
Sodelujoči:
-       
Ministrstvo za notranje zadeve – Policija;
-       
Ministrstvo za pravosodje;
-       
Inšpektorat Republike Slovenije za okolje in prostor;
-       
Agencija Republike Slovenije za okolje;
-       
Vrhovno državno tožilstvo;
-       
univerze in raziskovalne institucije.
Rok za izvedbo:
-       
stalna naloga.
Kazalniki za merjenje uspešnosti:
-       
število izvedenih usposabljanj in izpopolnjevanj/število usposobljenih;
-       
število mednarodnih akcij;
-       
število primerov v sodni obravnavi.
6.9.4.7 Strategija/program – vzpostavitev učinkovitih
mehanizmov začasnega zavarovanja in odvzema premoženjske koristi, pridobljene s
kaznivim dejanjem ali zaradi njega, in premoženja nezakonitega izvora ter
njegove hrambe in upravljanja
Ključne dejavnosti/ukrepi
Ustanovi se medresorska delovna skupina pod vodstvom
Ministrstva za pravosodje, ki pripravi predlog zakonodajnih sprememb, na
podlagi katerih se ustanovi multidisciplinarni urad oziroma drug funkcionalno
samostojen organ za izvajanje opisanih nalog, s katerim se omogoča učinkovit
odvzem premoženjske koristi, pridobljene s kaznivim dejanjem ali zaradi njega,
in premoženja nezakonitega izvora (ARO) ter učinkovita hramba in upravljanje z
zavarovanim in odvzetim premoženjem (AMO). Ta delovna skupina tudi analizira
možnosti za izboljšanje zakonodaje na področju odvzema premoženjske koristi,
pridobljene s kaznivim dejanjem ali zaradi njega, in premoženja nezakonitega
izvora.
Nosilec:
-       
Ministrstvo za pravosodje.
Sodelujoči:
-       
Vrhovno državo tožilstvo;
-       
Vrhovno sodišče Republike Slovenije;
-       
Ministrstvo za notranje zadeve – Policija;
-       
Urad Republike Slovenije za preprečevanje pranja denarja;
-       
Komisija za preprečevanje korupcije;
-       
Finančna uprava Republike Slovenije;
-       
Sklad kmetijskih zemljišč in gozdov Republike Slovenije;
-       
Slovenski državni holding;
-       
Agencija za upravljanje kapitalskih naložb,
-       
Javni nepremičninski sklad Republike Slovenije.
Rok za izvedbo:
-       
pravne podlage za ustanovitev ARO in AMO, do 31. januarja 2021;
-       
predlog drugih sprememb, do 31. januarja 2022.
Kazalniki za merjenje uspešnosti:
-       
izdelana analiza izboljšanja zakonodaje;
-       
izdelan predlog zakonodajnih sprememb.
7. SPREMLJANJE IZVAJANJA RESOLUCIJE
Izvajanje resolucije nadzira Vlada Republike Slovenije, ki
zagotovi stalno medsebojno sodelovanje med ministrstvi in organi v njihovi
sestavi.
Za koordinacijo in nadzor nad izvajanjem resolucije Vlada
Republike Slovenije najpozneje v šestih mesecih po sprejetju resolucije
ustanovi medresorsko delovno skupino, in sicer iz skupine strokovnjakov, tako
da sodelujejo v njej predstavniki ministrstev in drugih organov, ki med svojimi
pristojnostmi in nalogami delujejo na področju preprečevanja in zatiranja
kriminalitete. Na seje medresorske delovne skupine se lahko vabijo tudi strokovnjaki
iz znanstvenoraziskovalnih institucij, organizacij civilne družbe in
predstavniki samoupravnih lokalnih skupnosti. Delovno skupino vodi predstavnik
ministrstva, pristojnega za notranje zadeve.
Delovna skupina opravlja zlasti naslednje naloge:
-       
usklajuje, usmerja in koordinira delo nosilcev in sodelujočih pri
pripravi in izvajanju strategij in programov;
-       
spremlja učinkovitost izvajanja programov in strategij iz resolucije;
-       
skrbi za promocijo resolucije in s svojimi dejavnostmi zagotavlja širšo
družbeno podporo;
-       
analizira stanje pri preprečevanju in zatiranju kriminalitete ter zbira
predloge za načrtovanje dodatnih programov, ki so utemeljeni na podlagi
izsledkov raziskav in strokovno utemeljenih predlogov.
Vlada Republike Slovenije najmanj enkrat letno obravnava
poročilo delovne skupine o izvajanju resolucije z vidika izvajanja strategij in
programov.
Obenem predloži letno poročilo o izvajanju resolucije
Državnemu zboru Republike Slovenije najpozneje do 1. julija v tekočem letu
za preteklo leto.
8. FINANCIRANJE STRATEGIJ/PROGRAMOV DOLOČENIH V
RESOLUCIJI
Za izvedbo resolucije kot strateškega dokumenta in doseganje
opredeljenih ciljev so potrebna finančna sredstva, ki bodo natančneje
opredeljena v področnih strategijah, programih in akcijskih načrtih nosilcev ter
preostalih sodelujočih. Finančne posledice za državni proračun so trenutno
ocenjene na 8,5 milijona evrov.
Poleg sredstev iz proračuna Republike Slovenije so in bodo v
pravosodju in notranjih zadevah na voljo tudi evropska sredstva. V aktualni
Finančni perspektivi EU 2014–2020 so tako v okviru naslova 3 Svoboda, varnost
in pravica na voljo različni instrumenti za pridobivanje evropskih sredstev.
V večletnem finančnem okviru EU za obdobje od leta 2014 do
2020 je uvedenih nekaj sprememb glede programov ter njihovega upravljanja. Pri
notranjih zadevah sta bila vzpostavljena tako imenovani Sklad za notranjo
varnost ter Sklad za azil, migracije in integracijo. Sklad za notranjo varnost
je v tej finančni perspektivi oblikovan kot nacionalna ovojnica, za katero prav
tako velja deljeno upravljanje, ter je razdeljen na dve zaokroženi vsebinski
področji, in sicer:
-       
policijsko sodelovanje, preprečevanje in boj proti kriminaliteti ter
krizno upravljanje;
-       
meje in vizumi.
Večji del sredstev notranjih zadev je državam članicam
podeljen v obliki nacionalnih ovojnic, za katere velja deljeno upravljanje med
državo članico in Evropsko komisijo. Manjši del sredstev Evropska komisija
upravlja s posebnimi programi, za katere na letni ravni pripravi ustrezne
delovne programe in razpise za sofinanciranje ukrepov skupnosti (Community
actions) oziroma projektov držav članic.
Kljub navedenim spremembam bo Evropska komisija delež
sredstev še vedno upravljala na centralni ravni, in sicer za posebne
transnacionalne projekte za zagotavljanje notranje varnosti na ravni EU.
Nov večletni finančni okvir je nekaj podobnih sprememb uvedel
v pravosodju. Trenutne programe bosta nadomestila program Pravosodje in program
Pravice in državljanstvo, pri katerih upravljanje sredstev ostaja pri Evropski komisiji
na centralni ravni.
Glede na to, da so v resoluciji navedena področja, ki so tudi
prioritetna področja EU, so na ravni EU in bodo v okviru posameznih programov
na voljo tudi ustrezna finančna sredstva.
V aktualni finančni perspektivi znaša višina subvencij
oziroma donacij, za katere lahko države članice zaprosijo, tudi do 90 odstotkov
upravičenih stroškov projekta. Slednje ob uspešni kandidaturi lahko znatno
razbremeni nacionalni proračun.
Sedanja finančna perspektiva in s tem tudi finančni instrumenti
bodo v takšni obliki ter načinom upravljanja veljavni do leta 2020.
Za implementacijo resolucije bi bilo tako treba pripraviti
načrt, ki bi upošteval aktualno Finančno perspektivo (2014–2020) in tudi nov
finančni okvir za obdobje po letu 2021 ter bo predvideval oziroma določal
ustrezne možne oblike pridobivanja evropskih sredstev.
Temeljni vir financiranja resolucije o nacionalnem programu
je določen delež rednih proračunskih sredstev za delovanje posameznih
ministrstev in vladnih služb. Določen je v deležih po vsebini in višini za
posamezna področja pri proračunskih uporabnikih, ki so nosilci ali sodelujoči
pri izvedbi posameznih strategij, programov ali akcijskih načrtov. Upoštevati
morajo prioritete, ki so opredeljene v tej resoluciji. Poleg javnih sredstev je
treba šteti tudi sredstva nevladnih organizacij in zasebna sredstva
zainteresiranih pravnih oseb ter posameznikov (ekonomski interes, kot na primer
zavarovalnice ipd.).
Na predlog nosilcev in sodelujočih organov se potrebna
finančna sredstva na podlagi konkretno ovrednotene strategije, programa ali
akcijskega načrta kot prioritete predvidijo že v fazi sprejemanja državnega
proračuna.
Št. 214-02/19-11/8
Ljubljana, dne 20. junija 2019
EPA 562-VIII
Državni zbor
Republike Slovenije
mag. Dejan Židan
predsednik
_______________
1 https://www.policija.si/index.php/sl/statistika.
2 Izrazi, zapisani v moški spolni slovnični obliki,
se štejejo kot nevtralni za ženske in za moške, razen če ni iz besedila
razvidno drugače.
3 Huda kriminaliteta za potrebe te analize vključuje
vse pojavne oblike kriminalitete, ki ne ustrezajo merilom organizirane
kriminalitete, imajo pa nekatere njene elemente ali nesorazmeren učinek v
primerjavi z (zaznanim) obsegom kaznivih dejanj.
4 Predstavljena spoznanja izhajajo iz Ocene ogroženosti
Republike Slovenije zaradi hudih in organiziranih oblik kriminalitete 2015
(vmesna SI SOCTA 2015), št. 230-319/2016/1 (2241-02), z dne 21. decembra
2016.
5 Medvrstniško nasilje v okviru omenjene resolucije
je nasilje, ki ga izvajajo mladostniki v starosti 12–19 let v šolskih okoliših
(okolica šol, javne površine v neposredni bližini ali javna prevozna sredstva
na poti v šolo in domov) in kibernetskem prostoru.
6 Vir: Leskošek et al. 2010. Nacionalna raziskava o
nasilju v zasebni sferi in v partnerskih odnosih. Ljubljana, Fakulteta za
socialno delo.
7 Vir: Violence againstwomen: an EU-widesurvey.
2014. Agencija EU za temeljne pravice.
8 Svet Evrope sovražni govor označuje kot »vsako
obliko izražanja, ki širi, razpihuje, spodbuja ali opravičuje rasno sovraštvo,
ksenofobijo, antisemitizem ali druge oblike sovraštva, ki temeljijo na
nestrpnosti, kar vključuje nestrpnost, izraženo z agresivnim nacionalizmom in
etnocentrizmom, diskriminacijo in sovraštvom proti manjšinam, migrantom ali
osebam z migrantskim ozadjem«.
9 Evropska komisija za boj proti rasizmu in
nestrpnosti (ECRI) sovražni govor označuje kot »zagovarjanje, spodbujanje ali
razpihovanje blatenja, sovraštva ali očrnitve osebe ali skupine oseb, kot
nadlegovanje, žaljenje, negativno stereotipiziranje, stigmatiziranje ali
grožnje osebi ali skupini oseb ter kot vsako upravičevanje navedenih oblik
izražanja, ki temelji na nedokončnem seznamu osebnih lastnosti ali statusov, ki
vključuje tako raso, barvo kože, jezik, versko pripadnost ali versko prepričanje,
narodnost ali narodni ali etnični izvor kot tudi poreklo, starost, invalidnost,
spol, spolno identiteto in spolno usmerjenost«.
10 Mirovni inštitut,
http://www.mirovni-institut.si/govor/#o-projektu.
11 Varuh človekovih pravic RS, http://www.varuh-rs.si/publikacije-gradiva-izjave/letna-porocila-priporocila-dz-odzivna-porocila-vlade/.
12 Mirovni inštitut, http://www.mirovni-institut.si/govor/#o-projektu.
13 Letna poročila KPK in ocene stanja –
https://www.kpk-rs.si/sl/komisija/letna-porocila
14 Revizijsko poročilo Računskega sodišča –
Obvladovanje denarnih tokov skupine HSE zaradi investicije v blok 6:
http://www.rs-rs.si/rsrs/rsrs.nsf/I/K6AD89899214CBCFCC1257EA60040D11B/$file/DenTok_HSE_web_OCR.pdf
Porevizijsko poročilo Računskega sodišča – Obvladovanje
denarnih tokov skupine HSE zaradi investicije v blok 6:
Mnenje Vlade Republike Slovenije o projektu TEŠ 6:
http://www.vlada.si/medijsko_sredisce/sporocila_za_javnost/sporocilo_za_javnost/article/vlada_sprejela_mnenje_glede_tes_6_40357/.
15 Poročilo o delu komisije 2016 (https://www.kpk-rs.si/sl/komisija/letna-porocila)
in mnenja s priporočili in ukrepi zdravstvu, ki jih je podala
KPK:
● https://www.kpk-rs.si/sl/nadzor-in-preiskave/odlocitve-in-mnenja-komisije/nacelna-mnenja/03/2014/sistemsko-nacelno-mnenje-glede-ocene-ugotovljenih-tveganj-v-zdravstvenem-sistemu-republike-slovenije-in-priporocila-za-ukrepanje;
● https://www.kpk-rs.si/sl/nadzor-in-preiskave/odlocitve-in-mnenja-komisije/nacelna-mnenja/12/2016/nacelno-mnenje-in-priporocilo-glede-vzpostavitve-registra-medicinskih-pripomockov-in-vigilancnih-zapletov.
16 Http://www.mz.gov.si/fileadmin/mz.gov.si/pageuploads/javna_razprava_2013/Strategija_javnega_zdravja-jr_24-6-2013.pdf.
17 Http://www.vlada.si/teme_in_projekti/boj_proti_trgovini_z_ljudmi/boj_proti_trgovini_z_ljudmi/trgovina_z_ljudmi/trgovanje_s_cloveskimi_organi_tkivi_in_krvjo/.
18 Http://www.slovenija-transplant.si/index.php?id=novica&tx_ttnews[tt_news]=147&cHash=595b3ee90b1160ba73e82042fdf051c9.
19 UN Comprehansive Counter Terrorism Strategy,
Konvencija Sveta Evrope o preprečevanju terorizma, EU Internal Strategy, EU
Counter Terrorism Strategy, EU Radicalisation and Recruitment Strategy idr.
20 Deseta objava globalnega mirovnega indeksa
(Global Peace Index-GPI) je 163 držav razvrstila glede na stopnjo varnosti.
21 Za opredelitev organizirane kriminalne dejavnosti
morajo biti izpolnjena štiri obvezna in najmanj dve od sedmih izbirnih meril.
Obvezna
merila so: obstoj skupine vsaj treh ljudi, delovanje v daljšem
časovnem obdobju, pridobivanje premoženjske koristi in/ali družbene moči ter
storitev kaznivih dejanj, katerih storilci se preganjajo po uradni dolžnosti.
Izbirna merila so: uporaba nasilja in/ali korupcije, delovanje na mednarodni
ravni, sodelovanje pri pranju denarja, notranja pravila ravnanja ter delitev
vlog in nalog med člani skupine, podjetniški način delovanja ter vplivanje na
medije, gospodarstvo, državno upravo in/ali politiko.
22 Vsota je seštevek podatkov iz poročil o delu
Policije za leta 2013, 2014, 2015, 2016 in 2017.