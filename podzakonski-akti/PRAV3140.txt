1. člen
(vsebina pravilnika)
Ta pravilnik določa normative in minimalne
tehnične pogoje za prostor in opremo vrtca.
2. člen
(pomen izrazov)
V tem pravilniku uporabljeni izrazi
pomenijo:
1.    
prostor vrtca je stavba vrtca in pripadajoče zemljišče;
2.    
vrtec je stavba in njen pripadajoči del, v katerem poteka predšolska
vzgoja;
3.    
igralne površine so notranje in zunanje; notranja je vsaka, ki je
namenjena vzgojnim dejavnostim v stavbi vrtca, zunanja je igrišče;
4.    
igralnica je prostor za vzgojne dejavnosti otrok enega oddelka (matična
igralnica);
5.    
osrednji prostor je večji prostor v osrednjem delu vrtca in je namenjen
skupnim dejavnostim otrok, strokovnih delavcev vrtca in staršev;
6.    
dodatni prostor za dejavnosti otrok je prostor za vzgojne dejavnosti
otrok različnih oddelkov;
7.    
športna igralnica je namensko opremljen prostor za gibalne dejavnosti
otrok vseh oddelkov vrtca;
8.    
zunanja igralna enota je namensko opremljen prostor z igrali, ki omogoča
dejavnost otrok. Igralne enote so enostavne, sestavljene in kompleksne:
-  
enostavna igralna enota omogoča le eno dejavnost (npr. prostor z
gugalnico...); sestavljena igralna enota poleg osnovne dejavnosti omogoča
dodatne dejavnosti in improvizacijo (npr. voda, peskovnik, igralna hiša z
opremo, prostor za likovno izražanje, miza s slikanicami...),
-  
kompleksna igralna enota omogoča še več dejavnosti hkrati (prostor z
materiali in orodji za oblikovanje, obsežna plezala);
9.    
potencialna igralna enota je neopremljen prostor igrišča, na katerem se
otroci igrajo (utrjene površine za kotalkanje, senčna površina pod drevesom...)
in mu je zlahka mogoče dodati sredstva za igro; potencialne enote omogočajo
večjo raznolikost vzgojnega dela na igrišču;
10.  igralno
mesto je prostor v igralni enoti, ki omogoča dejavnost enemu otroku;
11.  predelek
je z nizko, premično pregrado predeljen del igralnice.
3. člen
Stavba vrtca mora biti zgrajena v skladu z
vsemi tehničnimi predpisi o graditvi objektov.
I. NOVOGRADNJE
1. Zemljišče vrtca
4. člen
(zemljišče)
Zemljišče vrtca je gradbena parcela za
stavbo, parkirišče, dostope in dovoze na parkirišče, gospodarsko dvorišče ter
igrišče.
5. člen
(lokacija zemljišča)
Pri izbiri lokacije zemljišča se mora
upoštevati, da:
-      
je na otroka zagotovljenih najmanj 25 m2 zemljišča,
izjemoma tudi manj, če so v neposredni bližini vrtca zelene površine, ki jih je
mogoče uporabljati za igro, vendar ne manj kot 15 m2 na otroka,
-      
mora biti otrokom zagotovljena varnost tako na poti v vrtec, kakor tudi
na bližnje rekreacijske in parkovne površine ter na celotnem zemljišču vrtca,
-      
mora biti zemljišče na taki lokaciji, kjer hrup in koncentracija
škodljivih snovi v zraku ne presežeta maksimalno dovoljenih mej, predpisanih za
stanovanjska naselja, se vrtec zbližuje in, če je le mogoče, dopolnjuje s
podobnimi zavodi, šolami ali z rekreacijskimi površinami in parki.
6. člen
(parkirišče)
Za parkiranje avtomobilov je treba
predvideti dva parkirna prostora na oddelek vrtca.
7. člen
(gospodarsko dvorišče)
Na gospodarskem dvorišču morajo biti
površine za:
-      
dovoz in obračanje dostavnih vozil,
-      
parkiranje službenih vozil,
-      
zbirni in odjemalni prostor za smetnjake ali zabojnike za odpadke,
plinske postaje in skladišča (cisterne ipd.) za kotlovnico.
Gospodarsko dvorišče mora biti urejeno in
opremljeno po veljavnih predpisih.
8. člen
(igrišče in igrala)
Igrišče mora zagotavljati najmanj 15 m² površine na otroka, izjemoma lahko tudi manj, če so v neposredni bližini vrtca zelene površine,
ki jih je mogoče uporabljati za igro in do njih vodi varna pot. Presojo glede
varnih peš poti poda svet za preventivo in vzgojo v cestnem prometu v občini.
Igrišče mora biti urejeno tako, da otrokom
omogoča izbiro raznovrstnih dejavnosti, socialne stike in tudi umik v zasebnost
v skladu s kurikulom in programom vrtca.
Igrišče mora biti opremljeno z enostavnimi,
sestavljenimi in kompleksnimi igralnimi enotami, tako da je za vsakega otroka
na voljo najmanj 1,5 igralnega mesta in urejeno na način, da otrokom omogoča izbiro
različnih dejavnosti, socialne stike in tudi umik v zasebnost.
Razvrstitev igralnih enot na igrišču mora
omogočati nemoteno dejavnost otrok prvega in drugega starostnega obdobja.
Nameščena igrala morajo imeti
dokumentacijo, iz katere je razvidno, da je igralo proizvedeno in nameščeno v
skladu z veljavnimi slovenskimi standardi.
8.a člen
(vzdrževanje igral in igrišča)
Vrtec izvaja vzdrževanje igral in igrišča v
skladu s sprejetim programom pregledov igral in igrišča. Program pregledov mora
upoštevati garancijo, navodila in priporočila proizvajalca ter priporočila o
pregledovanju in vzdrževanju, ki jih vsebuje priročnik za skrbnike in lastnike
otroških igrišč Varno otroško igrišče, objavljen na spletni strani http://www.mss.gov.si/fileadmin/mss.gov.si/pageuploads/podrocje/vrtci/pdf/Varno_igrisce_publikacija.pdf.
Ravnatelj za pripravo programa pregledov
igral in igrišča ter organizacijo in izvajanje rutinskih in periodičnih
pregledov zadolži zaposlenega v vrtcu. Za izvajanje letnega pregleda igral in
igrišča ravnatelj določi posebno komisijo ali letni pregled poveri zunanjemu
izvajalcu.
Rutinski pregled pred uporabo igrišča je
namenjen preverjanju splošnega stanja igral in igrišča ter ugotavljanju
morebitnih poškodb, ki so posledica vandalizma, uporabe ali vremenskih vplivov.
Periodični pregled je namenjen
podrobnejšemu pregledu morebitne obrabe ali poškodbe igral in igrišča ter se
opravi najmanj enkrat na tri mesece.
Letni pregled igral vključuje preverjanje
dotrajanosti igral, stanje temeljev in podlage ter varnost igral.
Igrala, za katera se ugotovi, da niso več
varna, se mora zavarovati in onemogočiti njihovo uporabo, dokler napaka, obraba
oziroma okvara ni odpravljena ali pa se igralo odstrani z igrišča vrtca.
O opravljenih pregledih in o opravljenih
vzdrževalnih posegih na igralih in igrišču se vodi evidenca.
9. člen
(urejenost igrišča)
Igrišče mora imeti najmanj polovico prostih
površin in poti. Del prostih površin mora biti utrjenih in nedrsečih (npr.
asfalt, umetna masa...). Teren igrišča naj bo razgiban. Če so na igrišču
stopnice, morajo biti vidno označene. Če ima stopnišče več kot tri stopnice,
morajo imeti varovalno ograjo. Na igrišče mora biti napeljana pitna voda, ki
mora biti zdravstveno ustrezna.
10. člen
(lega igrišča)
Igrišče mora imeti sončno lego, zavarovano
pred vetrom, zagotovljeni morata biti naravna in umetna senca. Na igrišču ne
smejo biti posajeni strupeni grmi in rastline.
V topli polovici leta je potrebno v času od
10. do 16. ure zagotoviti primerno osenčenost, ki omogoča vsem otrokom, ki so
hkrati na igrišču, izvajanje dejavnosti v senci. Priporočena je naravna
osenčenost z zazelenitvijo.
11. člen
(ograja igrišča)
Igrišče mora biti ograjeno z ograjo, visoko
najmanj 1,20 m, po kateri otroci ne morejo plezati. Če vrtec meji na nevarno
območje (voda ipd.), mora biti ograja v zgornjem delu nagnjena navznoter. Priporočljivo
je, da se vrata ograje avtomatsko zapirajo. Kljuka naj bo takšna, da otrok ne
more sam odpreti vrat z notranje strani.
2. Stavba
12. člen
(zmogljivost stavbe)
Zmogljivost nove stavbe praviloma ne sme
biti večja od šestih oddelkov in ne manjša od dveh oddelkov. Prostor vrtca za
en oddelek otrok se uredi le v drugih stavbah. Zmogljivost stavbe je lahko tudi
večja, vendar samo, če je možno zagotoviti na otroka minimalno 15 m² za igrišče vrtca, pri čemer je osnova za izračun 22 otrok na oddelek. Stavba vrtca mora biti
oblikovana tako, da zagotavlja, da na igrišču in stavbi vrtca (v skupnih
prostorih za otroke, v spremljajočih prostorih in komunikacijskih poteh) ne bo
prihajalo do večjega hkratnega števila otrok, kot bi to bilo v vrtcu s šestimi
oddelki.
Stavba vrtca ima lahko največ eno etažo nad
pritličjem. Prostori za otroke prvega starostnega obdobja, razvojnega oddelka
in oddelkov, v katerih so gibalno ovirani otroci, so v pritličju.
13. člen
(lega)
Vrtec mora biti načrtovan in zgrajen tako,
da je zagotovljena čim boljša osvetlitev z upoštevanjem mikroklimatskih pogojev
lokacije. Bivalni prostori ne smejo biti orientirani v območju med 315 in 45
stopinjami odklona od severa, razen če so s tem zagotovljene posebne vrednote,
kot na primer razgled, mir, varnost pred negativnimi vplivi sosednjih objektov
in podobno.
3. Prostor vrtca
14. člen
(normirana zazidalna površina)
Normirana neto zazidalna površina stavbe je
odvisna od organiziranosti vrtca (samostojni, centralni, enota), števila
oddelkov ter starostne sestave otrok in je zapisana v tabeli, ki je priloga pravilnika.
15. člen
(prostori v vrtcu)
Prostori v vrtcu morajo biti funkcionalno
oblikovani glede na starost otrok. Otrokom in odraslim morajo tako v teku enega
dne kot skozi celo leto, omogočati različne dejavnosti, in sicer načrtovane,
spontane, skupne, skupinske in individualne. Prostori morajo biti oblikovani
tako, da je mogoča optimalna povezanost med njimi in preglednost nad
dejavnostmi otrok.
16. člen
(prostori vrtca)
V stavbi vrtca so:
A) prostori za otroke:
- prvega
starostnega obdobja,
- drugega
starostnega obdobja,
- skupni
prostori,
B) drugi prostori:
- prostori
za strokovne delavce,
- upravni
prostori,
- gospodarski
prostori,
- komunikacijske
poti.
A) Prostori za otroke
17. člen
(prostori za otroke)
Vsaka skupina otrok mora imeti svojo
igralnico, hkrati mora vrtec imeti najmanj en dodatni prostor za dejavnosti
otrok več oddelkov in osrednji prostor. Hodniki in garderobe se lahko po
potrebi spremenijo v del igralnega prostora.
18. člen
(vrsta
prostorov)
1.    
Prostori za otroke prvega in drugega starostnega obdobja so:
- 
garderoba,
- 
igralnica,
- 
sanitarije,
- 
terasa ob igralnici za otroke prvega starostnega obdobja in otroke
razvojnega oddelka.
2.    
Skupni prostori za otroke so:
- 
osrednji prostor, ki se lahko uporablja tudi za gibalne dejavnosti,
- 
dodatni prostor za dejavnosti otrok,
- 
prostor za individualno delo z otroki, ki potrebujejo svetovanje ali
pomoč,
- 
sanitarije na igrišču.
Prostori, namenjeni dejavnostim otrok,
morajo biti visoki najmanj 3 m svetle višine, merjene od gotovega poda do
gotovega stropa.
19. člen
(igralna površina)
Na otroka se zagotovijo praviloma 4 m2, vendar ne manj kot 3 m2 notranje igralne površine. V
notranjo igralno površino se šteje vsa površina namenjena vzgojnim dejavnostim
otrok v stavbi vrtca, npr. igralnica, dodatni prostor za dejavnosti otrok in
osrednji prostor. V igralno površino se ne vštevajo tla, na katerih je vgrajeno
oziroma pritrjeno pohištvo (npr. težke omare), stalni prostor za
fizioterapevtske vaje in počitek v razvojnem oddelku, ter površina tal,
namenjena garderobi otrok, določena v 20. členu tega pravilnika, če je le ta
del osrednjega prostora.
Dodatni prostor za dejavnosti otrok lahko
vrtec nameni za povečanje igralnic ali osrednjega prostora oziroma uredi več
manjših dodatnih prostorov za dejavnosti otrok.
Osnova za izračun igralne površine je 22
otrok na oddelek.
1. Prostori za otroke prvega in drugega
starostnega obdobja ter prostori razvojnega oddelka
20. člen
(garderoba)
Garderoba za otroke je praviloma umeščena v
osrednjem prostoru, tako da jo ima vsaka skupina poleg igralnice. Njena neto
površina za en oddelek je 8 m2. Osnovni izhodišči za dimenzioniranje prostora sta
dolžina garderobnih elementov in prosta talna površina za prehode. Prehodi med
elementi opreme morajo biti široki najmanj 100 cm oziroma 120 cm, če je garderoba namenjena otrokom razvojnega oddelka.
21. člen
(igralnica)
Igralnice so praviloma neposredno povezane
z osrednjim prostorom. Zasnovane morajo biti tako, da je v njih mogoče
oblikovati več kotičkov za igro otrok v manjših skupinah ali individualno.
Priporočljivo je, da so tlorisi razgibani.
Priporočena površina igralnice je 60 m², ne sme pa biti manjša od 50 m².
Prostor za nego otrok prvega starostnega
obdobja se lahko uredi kot predelek igralnice, lahko pa se prostor za nego
uredi v sanitarijah, če je iz njega zagotovljen pregled nad dogajanjem v
igralnici.
V razvojnem oddelku je del igralnice
namenjen opremi za fizioterapevtske vaje in del stalnemu kotičku za počitek.
22. člen
(sanitarije)
Sanitarije za otroke prvega in drugega
starostnega obdobja so urejene v prostoru, ki je razdeljen na dva sklopa:
prostor z umivalniki in prostor s straniščnimi kabinami. Če je za otroke prvega
starostnega obdobja prostor za nego del sanitarij, so razdeljene v tri sklope,
od katerih predstavlja tretji sklop prostor za nego. Prostor za nego naj bo
urejen čim bližje vhodu v sanitarije, v neposredni bližini je umivalnica z vgrajenimi
umivalniki, najbolj odmaknjene od vhoda v sanitarije pa so straniščne kabine z
vrati, ki se odpirajo navzven in so brez mehanizmov za zaklepanje ali
samozapiranje in pisoar s pregrado. Stranice kabin merijo najmanj 110 cm x 80
cm, višina pregrade straniščnih kabin in pisoarja pa mora omogočati preglednost
odraslim osebam. Prehod pred kabinami mora biti širok najmanj 120 cm, prehod
med dvostransko urejenimi kabinami pa mora biti širok najmanj160 cm.
Sanitarije za otroke prvega starostnega
obdobja in otroke razvojnega oddelka morajo biti dostopne iz igralnice. Prostor
za nego otrok razvojnega oddelka je del sanitarij.
Neto površina sanitarij ne sme biti manjša
od 11 m² na oddelek, oziroma 12 m² za razvojni oddelek in oddelek otrok prvega
starostnega obdobja, če je v sanitarijah urejen tudi prostor za nego. Če so
sanitarije skupne za dva oddelka, se zagotovi 18 m² oziroma 20 m² površine za
razvojni oddelek in oddelek otrok prvega starostnega obdobja, če je v
sanitarijah urejen tudi prostor za nego.
23. člen
(terasa)
Terasa meri najmanj 24 m² in mora biti z
nadstreškom zavarovana pred neugodnimi vremenskimi vplivi in dostopna iz
igralnice. Nadstrešek praviloma pokriva celotno površino terase. Omogočati mora
senčenje terase, tako da minimalno zmanjšuje naravno osvetljenost igralnice.
Svetla širina vrat med igralnico in teraso mora meriti najmanj 90 cm. Kadar je
terasa višja od terena ali je v nadstropju, mora biti ograjena s 120 cm visoko
ograjo, kadar je terasa del igrišča, je ograja visoka 60 cm. Ograja mora biti
izdelana tako, da onemogoča plezanje in prehod predmetov s premerom 8 cm in
več. Vsi elementi ograje morajo biti zaobljeni.
2. Skupni prostori za otroke
24. člen
(osrednji prostor)
Vrtec ima osrednji prostor. V njem se
srečujejo otroci in odrasli iz enega ali več oddelkov ob različnih dejavnostih.
Namenjen je tudi gibalnim dejavnostim. Priporočljivo je, da ima razgiban
tloris.
V osrednjem prostoru se uredi kotiček za
starše v katerem so jim na razpolago različne informacije o delu vrtca, kjer
lahko počaka otroka in se pogovori z drugimi starši. Če je za posamezno
starostno obdobje oblikovanih več oddelkov, se uredita dva kotička za starše.
Če ima vrtec poleg osrednjega prostora tudi
športno igralnico, meri talna površina najmanj 80 m2, praviloma dimenzij 8 m × 10 m. Krajša stena meri najmanj 6,5 m, prostor mora biti visok najmanj 3,6 m, če ima poševen strop, pa sme biti najnižji del visok 2 m svetle višine, merjene od gotovega
poda do gotovega stropa. Nosilni stebri ne smejo segati v prostor.
Če vrtec nima športne igralnice, se lahko
za gibalne dejavnosti otrok uporablja osrednji prostor. Del prostora namenjen
razgibavanju meri najmanj 56 m2, zanj pa veljajo, razen talne površine, pogoji navedeni v
tretjem odstavku tega člena. V tem delu prostora ne sme biti garderobne opreme
in podpornih stebrov.
Ob osrednjem prostoru mora biti shramba s
policami za igralne pripomočke in športne rekvizite; neto površina shrambe je 8
do 10 m2. Če ima vrtec športno igralnico, je ta
shramba ob njej.
Enote vrtca pri šoli uporabljajo
osnovnošolske telovadnice. Če je enota vrtca zunaj stavbe, v kateri je telovadnica,
ta ne sme biti oddaljena dlje kot 200 m oziroma 5 minut hoje. V takšnem primeru
mora biti oprema garderobe, športne dvorane in shrambe za športne pripomočke
prilagojena za predšolsko vzgojo. (črtan)
25. člen
(črtan)
26. člen
(prostor za individualno delo z otroki, ki
potrebujejo svetovanje ali pomoč)
Prostor za individualno delo z otroki, ki
potrebujejo svetovanje ali pomoč, mora biti v bližini igralnic in imeti najmanj
 8 m2 neto
površine. Imeti mora direktno, zadostno in naravno osvetlitev ter zračenje.
Prostor mora biti izoliran pred hrupom. V enoti vrtca se lahko za ta namen
uporablja prostor vodje enote.
27. člen
(sanitarije za otroke na igrišču)
Na vsakem igrišču vrtca morajo biti
sanitarije za otroke na igrišču. Praviloma so postavljene v stavbi vrtca in so
neposredno povezane z igriščem, lahko pa tudi v manjšem objektu na igrišču.
Merijo najmanj 2 m2 v
vrtcih s tremi oddelki in najmanj 4 m2 v vrtcih, ki imajo več kot tri oddelke.
B) Drugi prostori
28. člen
(prostori za strokovne delavce)
Prostori za strokovne delavce so:
-      
skupni prostor za strokovne delavce,
-      
kabinet za skupna vzgojna sredstva in pripomočke,
-      
prostor za vodjo enote,
-      
prostor za svetovalnega delavca,
-      
prostor za drugega strokovnega delavca (organizator
zdravstveno-higienskega režima, organizator prehrane),
-      
garderoba,
-      
sanitarije,
-      
shramba za prenosljiva igrala in materiale za igrišče.
Skupni prostor za strokovne delavce v
vrtcih mora biti tako velik, da ga je možno s premičnimi pregradami oblikovati
tako, da omogoča delo strokovnih delavcev v manjših in večjih skupinah.
Velikost je odvisna od števila oddelkov.
Kabinet za skupna vzgojna sredstva in
pripomočke mora biti neposredno povezan s skupnim prostorom za strokovne
delavce. Neto površina kabineta se določi glede na število oddelkov, imeti pa
mora 9 do 12 m2 neto
površine.
Prostor za svetovalnega oziroma drugega
strokovnega delavca imajo vrtci, v katerih ima ta delavec sedež.
Za prenosljivo opremo z igrišča, igralna
sredstva in materiale mora biti na igrišču, lahko ob stavbi, shramba za igrala.
Shramba za igrala se uporablja tudi za shranjevanje delovnega orodja za
vzdrževanje igrišča. Dostopna mora biti z igrišča in meri 5 do 10 m2 neto površine. Del shrambe,
namenjen orodju za vzdrževanje igrišča, ne sme biti dostopen otrokom.
29. člen
(upravni prostori)
Upravne prostore imajo stavbe vrtcev, v
katerih je sedež uprave.
Prostori uprave so:
-      
pisarna ravnatelja,
-      
pisarna za administracijo,
-      
pisarna za računovodstvo,
-      
prostor za arhiv,
-      
sanitarije.
30. člen
(gospodarski prostori)
Gospodarski prostori so kuhinja, shramba za
živila in kuhinjski inventar, pralnica, shramba za čistila, shramba za
preostalo opremo, delavnica za vzdrževalna dela, kotlovnica, garderoba in
sanitarije za tehnično osebje. Gospodarski prostori imajo ločen vhod v stavbo.
Za delavce v kuhinji je treba predvideti
lastne sanitarije in garderobo. Glede na velikost vrtca so lahko sanitarije za
tehnično osebje združene s sanitarijami uprave vrtca.
Kuhinje s pomožnimi prostori so centralne,
lastne in razdelilne. Če so v vrtec vpisani otroci iz prvega starostnega
obdobja, se v vrtcu praviloma zagotovi lastna kuhinja. Če ima centralna kuhinja
vrtca ali bližnje šole dovolj kapacitet in lahko zagotovi prehrano v skladu z
energijskimi in hranilnimi normativi za otroke od enega do tretjega leta
starosti, je lahko v posamezni enoti vrtca, v kateri so tudi otroci prvega
starostnega obdobja, razdelilna kuhinja. Razdelilna kuhinja mora zagotoviti
opremo za dodelavo obrokov in kuhinjske pripomočke za potrebno homogenizacijo
posameznih jedi.
Zagotovljeno mora biti ločeno shranjevanje
čistilnega pribora in čistilnih sredstev za kuhinjo ter za stranišča, bivalne
in druge prostore. Prostori za čistila otrokom ne smejo biti dostopni.
31. člen
(komunikacijske poti)
Komunikacijske poti so vhod z nadstreškom
in vetrolovom, hodniki, stopnice in podobno.
Komunikacijska povezava med kuhinjo in
igralnicami mora biti čim krajša in brez ovir za prevoz vozičkov s hrano. Če
obstaja med kuhinjo in igralnico, v kateri se otroci prehranjujejo, etažna
razlika, je potrebno za prevoz hrane zagotoviti dvigalo.
Vrtec s 4 oddelki in več mora imeti dva
vhoda z nadstreškom in vetrolovom.
Vsaka stavba mora imeti vsaj en vhod, ki
omogoča dostop z invalidskim vozičkom, in dovolj velik vetrolov za shranjevanje
invalidskih vozičkov ter vozičkov za otroke prvega starostnega obdobja.
3. Oprema
A) Prostori za otroke
32. člen
(prostori za dejavnosti otrok)
Prostori, v katerih potekajo vzgojne
dejavnosti za otroke, morajo biti urejeni tako, da dajejo otrokom dovolj
možnosti za načrtovane in spontane skupne, skupinske in individualne
dejavnosti. Vsak otrok mora imeti možnost za umik v zasebnost in za miren
počitek. Oprema mora omogočati hitro spreminjanje prostora v skladu z
izvedbenim kurikulom vrtca.
33. člen
(garderoba)
V garderobi mora biti prostor za oblačila
in obutev, dolg vsaj 20 cm na otroka, klop za preobuvanje, podstavki za obutev
in obešalniki. Otrokov prostor v garderobi mora biti jasno označen in opremljen
tako, da lahko otrok shrani svoje drobnarije.
V garderobi, ki je namenjena otrokom starim
od enega do dveh let in otrokom razvojnega oddelka, morata biti tudi previjalna
miza in umivalnik za starše.
34. člen
(igralnica, dodatni prostor za dejavnosti
otrok)
Igralnice in dodatni prostori za dejavnost
otrok so opremljeni tako, da jih je mogoče prilagoditi značilnostim otrok v
skupini in spreminjati glede na izvedbeni kurikulum vrtca. Prevladovati mora
prenosna oprema.
V igralnici morajo biti:
-      
mize in stoli ter lahki, naložljivi ležalniki oziroma druga oprema za
počitek najmanj za en oddelek otrok,
-      
odprte police za igrače, knjige in otroške izdelke v dosegu otrok,
-      
elementi za oblikovanje prostora (police, pregrade, elementi za
oblikovanje kotičkov),
-      
stenski panoji,
-      
ogledalo (veliko približno 120 cm × 50 cm), varno pritrjeno na steno 10 cm nad tlemi,
-      
miza in stol za vzgojiteljico,
-      
omara za vzgojna sredstva in material za sprotno uporabo ter
-      
priključek za tekočo vodo.
Enake zahteve veljajo za dodatni prostor za
dejavnosti otrok, le da ni ležalnikov, manjše pa je tudi število miz in stolov
za otroke, prav tako ni obvezen priključek za vodo.
Pohištvo naj bo premakljivo in združljivo z
drugo opremo.
V igralnici za otroke prvega starostnega
obdobja mora biti v predelku za nego previjalna miza (velika okoli 100 cm × 70 cm × 85 cm), omarica za perilo in umivalnik za vzgojiteljico.
V dodatnem prostoru za dejavnost otrok mora
biti priključek za tekočo vodo, če je namenjen prehranjevanju, pa tudi servirni
pult in omara za jedilni pribor.
Elementi za oblikovanje prostora morajo
strokovnim delavcem omogočiti preglednost celotnega prostora.
Vsi pohištveni robovi in vogali morajo biti
gladki, brez ostrih robov, stoli in mize za otroke morajo biti v skladu s
slovenskimi nacionalnimi standardi s področja pohištva v vrtcih oziroma
izobraževalnih zavodih. Težke omare in visoko pohištvo mora biti pričvrščeno na
tla in steno.
35. člen
(sanitarije za otroke)
V sanitarijah za otroke prvega starostnega
obdobja so:
-      
po dva umivalnika za vsak oddelek; rob umivalnika je 50 cm nad tlemi,
-      
stenska ogledala nad umivalniki,
-      
kad z ročno prho in z nedrsečo podlago, katere zgornji rob je 85 cm nad
tlemi ali kabina s prho,
-      
umivalnik za vzgojiteljico,
-      
dve straniščni školjki otroške velikosti,
-      
izlivna školjka z izplakovalnikom in prho na zvijavi cevi,
-      
polica za kahlice,
-      
držalo za papirnate brisače,
-      
milnik,
-      
previjalna miza in odlagalne površine za higienske pripomočke, če je v
sanitarijah urejen prostor za nego otrok.
V sanitarijah za otroke drugega starostnega
obdobja so:
-      
po dva umivalnika na oddelek, rob umivalnika je 60 cm nad tlemi, pipe  75 cm nad tlemi,
-      
stenska ogledala nad umivalniki,
-      
prostor za shranjevanje pribora za umivanje zob,
-      
kabina s prho (zadošča ena za vse oddelke vrtca),
-      
dve straniščni školjki na oddelek, ena mora biti otroške velikosti,
druga je lahko normalne velikosti, izplakovalni mehanizmi morajo biti
postavljeni tako, da jih otroci dosežejo,
-      
pisoar za fantke s foto celico,
-      
držalo za papirnate brisače,
-      
milnik.
V razvojnih oddelkih so:
-      
dva umivalnika za vsak oddelek; rob umivalnika je 55 cm nad tlemi,
-      
stenska ogledala nad umivalniki,
-      
sedežna kad z ročno prho in kovinskimi oprijemali na steni,
-      
miza za preoblačenje, velika približno 100 cm × 70 cm × 85 cm,
-      
omarica za perilo,
-      
umivalnik za osebje,
-      
dve straniščni školjki na oddelek, ena mora biti otroške velikosti,
druga je lahko normalne velikosti; ob vsaki školjki je na steni pritrjeno
kovinsko oprijemalo,
-      
izlivna školjka z izplakovalnikom in prho na zvijavi cevi,
-      
polica za kahlice,
-      
držalo za papirnate brisače,
-      
milnik.
Oprema sanitarnih prostorov mora biti iz
materialov, ki jih je mogoče čistiti s tekočimi čistili in razkuževati, vsi
kovinski deli morajo biti nerjaveči.
Kadar je število otrok v oddelku enako ali
manjše od polovice največjega števila določenega z normativom za oblikovanje
oddelkov, je v sanitarijah dovolj en umivalnik in ena straniščna školjka.
36. člen
Vrtci, ki na podlagi odločbe o usmeritvi
vključujejo otroke s posebnimi potrebami v program s prilagojenim izvajanjem in
dodatno strokovno pomočjo, morajo opremo v prostorih, ki je namenjena tem
otrokom, ustrezno prilagoditi oziroma dopolniti.
Skupni prostori za otroke
37. člen
(osrednji prostor)
V osrednjem prostoru je oprema, ki omogoča
oblikovanje kotičkov, ter oprema za skupne dejavnosti otrok in odraslih. Če se
prostor uporablja kot športna igralnica naj bo v njem tudi A-lestev, letvenik,
večnamensko plezalo, univerzalne in polivalentne blazine, deske različnih
širin, ki se kombinirajo z letvenikom in A-lestvijo in mini plezalna stena,
kanvas (mali) z zaščito, univerzalne blazine ter druga manjša športna oprema.
Če ima vrtec poleg osrednjega prostora tudi športno igralnico velja navedena
oprema zanjo.
V kotičku za starše je klubska miza s
sedeži, police in stenski pano za informativno in drugo gradivo.
38. člen
(prostor za individualno delo z otroki, ki
potrebujejo svetovanje ali pomoč)
V prostoru za individualno delo z otroki,
ki potrebujejo svetovanje ali pomoč, so miza z dvema stoloma za odrasle, miza
in stoli za delo z otroki, omara za vzgojne ter specialne pripomočke in
sredstva, odprte police za otroške knjige in igrače, blazina za vaje na tleh,
umivalnik za otroke, stenska omara za higienske pripomočke, ogledalo in dva
električna priključka.
39. člen
(sanitarije za otroke na igrišču)
Sanitarije za vrtce, v katerih je 4 do 6
oddelkov, morajo imeti predprostor z umivalnikom in dve straniščni kabini; v
eni je školjka otroške velikosti, v drugi školjka normalne velikosti. V vrtcih,
ki imajo do 4 oddelke, morajo imeti sanitarije predprostor in straniščno
kabino, v kateri je školjka normalne velikosti. Vsa vrata v sanitarijah se
odpirajo navzven.
B) Ostali prostori
a) Prostori za strokovne delavce
40. člen
(skupni prostor za strokovne delavce)
V skupnem prostoru za strokovne delavce
mora biti miza za skupne sestanke in toliko stolov, kot je strokovnih delavcev,
v knjižnem kotičku pa omara za strokovno knjižnico, klubska miza z vsaj tremi
sedeži in prostor za individualno pripravo na vzgojno delo. Miza za skupne
sestanke je lahko sestavljena iz več manjših, ki se uporabijo za individualno
delo. V kotičku, ki je namenjen izdelovanju vzgojnih pripomočkov, so delovna
miza, odprte police za odlaganje materialov in izdelkov, pult s koritom in
kotiček za pripravo toplih in hladnih napitkov.
41. člen
(kabinet za skupna vzgojna sredstva in
pripomočke)
V kabinetu za skupna vzgojna sredstva in
pripomočke so miza za odlaganje in odprte police do 2 m visoko.
42. člen
(shramba za vrtna igrala)
V shrambi za vrtna igrala je del prostora do
 2 m visoko opremljen z odprtimi policami, del je prosta talna površina za
shranjevanje večjih igral.
43. člen
(kombinirani oddelki)
Če je oddelek otrok kombiniran, se za
oblikovanje in opremo prostora smiselno uporabijo določbe tega pravilnika za
prvo oziroma drugo starostno obdobje.
4. Higienski in tehnični pogoji
44. člen
(črtan)
45. člen
(tla)
Tla v vrtcu morajo ustrezati naslednjim
zahtevam:
-      
materiali za končno oblogo tal morajo biti trdni, nedrseči in taki, da
jih je mogoče čistiti s tekočimi čistili;
-      
v igralnicah mora biti stik poda in stene izdelan tako, da ga je mogoče
preprosto in temeljito čistiti;
-      
vrhnje talne obloge v mokrih prostorih (kuhinja, pralnica, kotlovnica)
morajo biti nedrseče, nagnjene proti odtokom s talnimi sifoni;
-      
vrhnja talna obloga na terasi mora biti blago nagnjena od notranje stene
proti zunanjemu robu (odtekanje meteorne vode, pomivanje s tekočo vodo).
46. člen
(stene)
Stene v igralnicah in garderobah morajo
biti do 1,20 m obložene z gradbenim proizvodom, ki daje občutek toplote in je
odporen na mehansko obrabo, v sanitarijah pa z gradbenim proizvodom, ki je
trden in za vodo neprepusten.
Zasteklitve predelnih sten od tal do 1,20 m nad tlemi niso dovoljene.
V prostorih za otroke morajo biti vsi
vogali do 1,20 m zavarovani s kotnimi zaobljenimi profili.
Stene ob umivalnikih, koritih, kadeh itd.
morajo biti obložene s trdnim, obstojnim in za vodo neprepustnim gradbenim
proizvodom, ki ga je mogoče čistiti s tekočimi čistili in razkuževati.
Stene v prostorih, v katerih bodo shranjeni
vozički s hrano, morajo imeti 20 cm široko oblogo, približno od 68 cm do 88 cm nad tlemi. Obloga mora biti iz odpornega gradbenega proizvoda.
Stenske obloge morajo biti pralne.
Stenska ogledala morajo biti iz takega
materiala, da se otrok ne more poškodovati, če se razbijejo, oziroma zavarovana
s folijo, da se ob udarcu ne morejo razleteti.
V športni igralnici oziroma prostoru za
razgibavanje otrok morajo biti stene in vogali od tal do najmanj 120 cm nad
tlemi zavarovani z oblogo, ki blaži morebitne udarce.
47. člen
(okna)
Okenski parapeti v pritličnih igralnicah so
največ 60 cm nad tlemi, v nadstropju pa najmanj 90 cm.
Spodnji rob okenskih kril, ki se odpirajo v
prostor, mora biti vsaj 1,25 m nad tlemi.
Vsaj 30% oken v vsaki igralnici mora imeti
možnost pripiranja z nagibom (okrog spodnje osi).
Okensko steklo mora biti tako visoko, kot
dosežejo otroci, zavarovano, da se ne razbije.
V športni igralnici morajo biti okna
dodatno zavarovana pred različnimi udarci.
Vse odprtine za naravno osvetlitev morajo
imeti vgrajene elemente za preprečitev prekomernega vpliva sončnih žarkov in za
zatemnitev.
Če so prostori za otroke v nadstropju,
morajo biti okna zavarovana pred padci otrok.
48. člen
(vrata)
Vsa zunanja vhodna vrata morajo imeti
nadstrešek, dostop ob vhodu mora biti tlakovan z elementi iz nedrsečega
materiala.
Vsa vhodna vrata in vrata v vetrolovu
morajo biti opremljena z napravo za avtomatsko zapiranje. Kljuke na vseh
vhodnih vratih morajo biti takšne, da otrok ne more sam odpreti vrat z notranje
strani.
Vrata morajo imeti na strani, kjer so
nameščeni tečaji, zaščito pred poškodbo prstov na rokah.
Vsa vratna krila v prostorih za otroke se
morajo odpirati proti izhodu iz stavbe.
Nihajna vrata niso dovoljena.
Vsa vrata v stavbi so brez pragov.
Vhodna vrata in vrata v prostorih za otroke
do dveh let morajo biti široka 90 cm.
Vsa vrata, ki vodijo z gospodarskega
dvorišča v pralnico, kotlovnico ali kuhinjo, naj bodo dvokrilna ali pa mora
biti svetla širina vratne odprtine 120 cm (dostava opreme, popravila).
49. člen
(osvetlitev)
Vsi prostori, namenjeni vzgojni dejavnosti
otrok, ter prostori, v katerih opravljajo svoje delo zaposleni vrtca, morajo
biti osvetljeni z neposredno naravno osvetlitvijo.
Neposredna naravna osvetlitev je dosežena,
če skupna površina obdelanih zidarskih odprtin (pri tem se upošteva samo tisti
del odprtine, ki je več kakor 50 cm nad gotovim podom), namenjenih osvetlitvi,
dosega najmanj 20 odstotkov neto tlorisne površine prostora.
Globina prostora naj ne bo večja od dveh in
pol višin od tal do zgornjega roba okna ali pa mora biti prostor osvetljen z
dveh strani.
Umetna osvetlitev igralnic mora biti
enakomerna in razpršena. V posameznih prostorih naj bo naslednja osvetljenost:
-      
v igralnicah – 300 Lx,
-      
v prostoru za nego – 500 Lx,
-      
na delovnih površinah – 350 Lx,
-      
v drugih prostorih po veljavnem standardu.
Izogibati se je potrebno površinam, ki
povzročajo bleščanje.
Pri svetilkah morajo biti senčniki izbrani
tako, da neposreden vir svetlobe ni v otrokovem vidnem polju in ob morebitni
eksploziji žarnice zdrobljeno steklo ne poškoduje otrok. Spodnji rob svetilk
naj bo najmanj 2,5 m od tal. Svetilna telesa v športni igralnici morajo biti
zavarovana pred udarci žog.
50. člen
(ogrevanje)
Prostori za otroke morajo biti enakomerno
ogrevani, in sicer:
-      
na 20 °C v prostorih za otroke,
-      
na 23 °C v prostorih za nego
otrok do 3 let,
-      
na 18 °C do 19 °C v športni igralnici.
V prostorih za otroke je treba grelna
telesa (predvsem rebraste radiatorje), ki jih otroci dosežejo, zavarovati, vendar
tako, da učinek gretja ni zmanjšan; varnostne maske morajo biti narejene tako,
da jih je mogoče pri čiščenju odstraniti.
Če vrtec nima lastne kotlovnice oziroma je
priključen na omrežje z drugačnim režimom ogrevanja, je treba za prehodni letni
čas predvideti dodatno ogrevanje, vsaj v prostorih za otroke do 3 let.
Lokalne peči na trdo gorivo in plinske
lokalne peči niso dovoljene.
Infra peči morajo biti pritrjene tako
visoko, da jih otroci ne dosežejo (vsaj 1,80 m nad tlemi).
Obvezni so termostatski radiatorski
ventili.
51. člen
(prezračevanje)
V prostorih za otroke mora biti
prezračevanje urejeno skladno z veljavnimi tehničnimi predpisi, pri tem pa
hitrost gibanja zraka ne sme presegati 0,2 m/s.
V prostorih za otroke mora biti relativna
vlaga zraka 40 do 60 odstotkov.
Garderobe in sanitarije za otroke je treba
dodatno mehansko prezračevati.
V kuhinji, sanitarijah in prostorih za
nego, ki so dostopni neposredno iz igralnic, mora biti prezračevanje urejeno na
način, ki onemogoča širjenje vonjav v igralnico.
V kuhinji, pralnici in prostorih za čistila
v uporabi je treba predvideti mehansko prezračevanje.
52. člen
(zvočna zaščita)
Vrhnje talne, stenske in stropne obloge
morajo biti iz materialov, ki dušijo hrup.
Instalacije morajo biti načrtovane in narejene
tako, da se prepreči širjenje zvoka po prostorih, v katerih bivajo otroci.
53. člen
(toplotna zaščita)
Največji dovoljeni koeficient toplotnega
prehoda za neprosojne dele ovoja stavbe – k 0,35 W/m2 K.
53.a člen
(vzdrževanje in čiščenje prostorov, pripadajočih
zunanjih površin in opreme)
Za prostore in pripadajoče zunanje površine
vrtca, kjer poteka dejavnost predšolske vzgoje ter opremo, mora biti izdelan
načrt rednega vzdrževanja in čiščenja. O tem se vodi evidenca.
54. člen
(instalacije)
Električne vtičnice morajo imeti vstavljeno
zaščito in biti nameščene 1,80 m od tal.
V vsaki igralnici morata biti vsaj dve
vtičnici, ki sta nameščeni na nasprotnih stenah.
Tipkala morajo biti nameščena tako visoko,
da jih dosežejo tudi otroci (1,20 m do 1,30 m od tal).
Za klic v gospodarske prostore je treba
predvideti zvonec ob gospodarskem vhodu.
V sanitarijah in hodnikih je priporočljivo
namestiti senzorje za prižiganje in ugašanje svetilk.
Stavba mora imeti domofon.
Vsak vrtec mora biti zvezan v telefonsko
omrežje.
Razporeditev telefonskih aparatov v stavbi
je treba predvideti glede na obseg dejavnosti.
Do vseh umivalnikov, kadi, prh, izlivnih
školjk in korit mora biti napeljana mrzla in topla voda.
Temperatura tople vode pri umivalnikih za
otroke ter pri kadicah in prhah za nego otrok ne sme presegati 35 °C, v vsaki
umivalnici naj bo vsaj ena pipa s hladno vodo.
Vsi umivalniki in prhe morajo imeti
vgrajene varčne pipe, pisoarji senzorje, izplakovalniki – WC kotlički pa morajo
biti varčni.
Za pripravo tople vode za otroke je treba
zagotoviti reguliranje tople vode na predpisano temperaturo tako, da otroci
nimajo dostopa do mehanizma za regulacijo.
Izplakovalni mehanizmi v otroških
straniščih morajo biti taki, da so dostopni otrokom brez pomoči osebja.
55. člen
(stopnice)
Če je v stavbi stopnišče, ki ga uporabljajo
tudi otroci, mora biti dimenzionirano glede na število otrok; minimalna svetla
širina stopniščnih ram in podestov je 120 cm. Za vsakega otroka več se razširi
za 0,5 cm, če bi morala biti širša od 2 m, se predvidi drugo stopnišče.
Razmerje širine (Š) in višine (V) stopnice
se določa po obrazcu 2V + Š = 61 cm, priporočena višina je 14 cm.
Nastopne ploskve stopnic morajo biti
izdelane tako, da ne drsijo, ter iz materiala, ki ga je mogoče čistiti s
tekočimi čistili in razkuževati. Robovi stopnic naj bodo rahlo zaobljeni.
Stopniščna ograja mora biti izdelana tako,
da onemogoča plezanje in prehod predmetov s premerom 8 cm in več. Vsi elementi
ograje morajo biti zaobljeni.
Stopniščni držaj (oprijemalo) je za odrasle
 100 cm od tal, za otroke pa 50 do 60 cm. Oprijemalo za otroke mora biti prilagojeno velikosti njihovih dlani.
Presledek med stopniščnimi ramami mora biti
ograjen po celotni višini, da se preprečijo padci; če je v stavbi predviden
oddelek za gibalno ovirane otroke, mora biti dostop do vseh prostorov, ki jih
uporabljajo, brez stopnic in pragov.
56. člen
(dvigala)
Kolikor so v vrtcu dvigala za prevoz otrok,
morajo biti projektirana tako, da so otrokom dostopna samo v spremstvu
odraslih.
Tovorna dvigala za prevoz hrane v oddelke
otrok morajo biti dimenzionirana ob upoštevanju velikosti servirnega vozička.
Tovorna dvigala morajo biti zavarovana,
tako da otrok vanje ne more vstopiti.
Notranjost kabine mora biti obdelana tako,
da jo je mogoče čistiti s tekočimi čistili in razkuževati.
Dvigalo se mora odpirati v servisni hodnik
in ne v prostore, v katerih se zadržujejo otroci, tako da je zagotovljena
varnost otrok.
II. UREDITEV PROSTOROV VRTCA V STAVBAH, KI NISO GRAJENE
NAMENSKO ZA VRTEC
57. člen
(objekt)
Če so prostori vrtca urejeni v nenamenskih
stavbah, se morajo upoštevati predpisi o spremembi namembnosti.
Ne glede na določbo prejšnjega odstavka
sprememba namembnosti ni potrebna, če se prostori vrtca uredijo v stanovanjskih
stavbah, upravnih in pisarniških stavbah, trgovskih in drugih stavbah za
storitvene dejavnosti ter v stavbah splošnega družbenega pomena, če je za to
stavbo že izdano uporabno dovoljenje. V takšni stavbi lahko delujeta, v skladu
z normativi in standardi, ki jih določa ta pravilnik, največ dva oddelka otrok.
Kadar se vrtec uredi iz mobilnih enot, ki
ne upoštevajo v celoti določil za novogradnjo vrtca, se objekt šteje za
nenamensko stavbo, ki se lahko uporablja začasno, za obdobje največ 20 let.
Zagotovljeni morajo biti osnovni bivalni pogoji, ki v skladu s tem pravilnikom
veljajo za vrtec.
Poleg smiselne uporabe določb tega
pravilnika za novogradnjo, se uporabljajo še določbe tega poglavja.
58. člen
(igrišče)
Če stavba, v kateri bodo potekali programi
vrtca, nima lastnega igrišča kot je določeno v 8. členu tega pravilnika, mora
imeti možnost uporabe ograjenega igrišča.
59. člen
(prostor)
Prostori za dejavnosti vrtca morajo biti
funkcionalno povezani in ločeni od prostorov, ki jih uporabljajo drugi
uporabniki.
V garderobi mora biti oprema razporejena
tako, da je čisti del ločen od nečistega. Na otroka je treba zagotoviti vsaj
0,40 m² talne površine.
Igralnica, ki jo uporablja en oddelek, je
lahko razdeljena na največ tri med seboj neposredno povezane prostore. Igralna
površina enega izmed prostorov te igralnice mora biti tolikšna, da je za enega
otroka na voljo najmanj 1,5 m².
Če je prostor igralnice na podstrešju s
strmo streho, svetla višina najnižjega dela ne sme biti manjša kot 180 cm.
Če so sanitarije skupne za dva oddelka, je
treba zagotoviti 4 straniščne kabine, izjemoma, če to ni mogoče, pa 3
straniščne kabine. Oprema sanitarnih prostorov mora biti prilagojena otrokom.
Otroci prvega starostnega obdobja so lahko
tudi v nadstropju, če do nadstropja vodijo stopnice s stopniščno ramo širine
najmanj 100 cm, pri čemer stopnice ne smejo biti zavite. Če so otroci prvega
starostnega obdobja v nadstropju, mora biti na vrhu in na dnu stopnišča
nameščena varovalna ograja.
60. člen
(posebnosti)
Poleg določb iz 57., 58. in 59. člena tega
pravilnika se pri vrtcih, urejenih v stavbah, ki niso namensko grajene za
vrtec, upošteva tudi naslednje:
Garderoba za zaposlene v vrtcu je praviloma
v posebnem prostoru, če to ni možno, zadoščajo zaprte ventilirane omare,
postavljene v garderobi za otroke, prostoru za strokovne delavce ali drugih
komunikacijskih prostorih. Prav tako se v zaprtih omarah shranijo pripomočki za
prvo pomoč, perilo in drug material. Nevarni predmeti, čistila in druge nevarne
snovi morajo biti shranjene v ločenih in zaklenjenih omarah.
Za zaposlene je potrebno zagotoviti ločeno
straniščno kabino, lahko tudi znotraj sanitarij za otroke.
Kjer ni mogoče namestiti izlivne školjke,
se namesto nje uporablja straniščna školjka za odrasle, ob kateri mora biti
nameščena ročna prha s toplo vodo na zvijavi cevi, ki omogoča splakovanje
kahlic.
61. člen
(higienski in tehnični pogoji)
Za vrtec, urejen v nenamenskih prostorih,
in vrtec, urejen v stanovanjskih prostorih, veljajo naslednji higienski in
tehnični pogoji:
-      
okenska in vratna stekla v prostorih, v katerih se zadržujejo otroci,
morajo biti zavarovana pred razbitjem (npr. s folijo), in sicer tako visoko,
kot otroci dosežejo;
-      
v prostorih za otroke morajo imeti okna možnost zasenčenja, najbolje z
zunanje strani;
-      
če je igralnica v nadstropju, morajo biti okna zavarovana, tako da ni
mogoče, da bi otroci padli skozi okno, hkrati pa mora biti omogočena
evakuacija;
-      
nihajna vrata niso dovoljena;
-      
električne vtičnice, ki niso vsaj 1,50 m nad tlemi, morajo biti varnostne in opremljene s ščitniki;
-      
izplakovalni mehanizmi v straniščih za otroke morajo biti taki, da jih
otroci dosežejo brez pomoči osebja;
-      
zagotovljen mora biti telefonski priključek.
Prostori morajo biti visoki najmanj 2,40 m
svetle višine, merjene od gotovega poda do gotovega stropa.
III. UREDITEV PROSTOROV ZA OTROKE V VZGOJNO-VARSTVENI DRUŽINI
62. člen
(prostor)
Prostori, namenjeni otrokom v
vzgojno-varstveni družini morajo biti v stanovanju, ki je zgrajeno po
normativih in standardih za stanovanja. Poleg določb iz tega poglavja se
smiselno upoštevajo tudi normativi in minimalni tehnični pogoji za prostor in
opremo za novogradnje ter določbe iz poglavja o ureditvi prostora vrtca v
nenamenskih stavbah in stanovanjih.
63. člen
(lokacija)
V bližini stavbe morajo biti vrt, otroško
igrišče, gozd ali park. Do njih mora voditi varna pot.
Skupni prostori, namenjeni vsem stanovalcem
(vhod, vetrolov, shramba za otroške vozičke, hodniki, stopnišča), morajo biti
na voljo tudi otrokom v vzgojno-varstveni družini.
Vsi prostori, namenjeni dejavnosti otrok,
morajo biti v istem nadstropju.
64. člen
(ureditev prostorov)
Predsoba nadomešča garderobo in je z opremo
razdeljena v nečisti del pri vhodu, ki je namenjen preoblačenju, preobuvanju
ter shranjevanju otroške garderobe, in v čisti del za povezavo med igralnico,
sanitarijami in kuhinjo.
Za igralnico je predviden en stanovanjski
prostor, lahko tudi več med seboj povezanih prostorov. Stanovanjski prostori,
ki se uporabljajo kot igralnica, morajo biti ločeni od prostorov, ki jih
uporabljajo za bivanje člani družine, pri kateri se izvaja program. Oprema v
igralnici in garderobi, ki je namenjena otrokom, mora biti usklajena s
standardi za opremo vrtcev.
Kopalnica enega stanovanja zadošča za eno
skupino otrok.
Umivalnik in straniščna školjka se lahko
prilagodita višini otrok s stabilnim podestom, ki je dovolj velik, da otrok ne
pade z njega, se ob uporabi ne premika, nima ostrih robov, površina pa mora
biti nedrseča.
Sanitarije za otroke morajo biti ločene od
sanitarij, ki jih uporabljajo člani družine.
Zaželeno je, da ima stanovanje balkon, ložo
ali teraso, ki je zavarovana z ograjo, visoko najmanj 120 cm in oblikovano
tako, da otroci ne morejo plezati po njej. Izhod na balkon, ložo ali teraso naj
bo iz igralnice ali čistega dela predsobe.
IV. UGOTAVLJANJE OBJEKTIVNIH OKOLIŠČIN
65. člen
(strokovna komisija)
Izjemoma je zaradi objektivnih okoliščin
mogoče ravnati drugače, kot je določeno s tem pravilnikom. O tem odloča
strokovna komisija, ki jo sestavljajo strokovni delavec vrtca, predstavniki
ministrstva, pristojnega za predšolsko vzgojo, med katerimi je tudi arhitekt,
in predstavnik Zdravstvenega inšpektorata Republike Slovenije. Komisijo imenuje
minister, pristojen za predšolsko vzgojo.
65.a člen
(začasna ureditev prostorov vrtca)
Kadar je potrebno zaradi gradnje ali
rekonstrukcije vrtca izprazniti stavbo, se lahko uredijo prostori vrtca začasno
v nenamenski stavbi za največ dve leti, z možnostjo podaljšanja.
Če se v stavbi iz prejšnjega odstavka ne
morejo zagotoviti vsi pogoji, določeni s tem pravilnikom, mora vrtec za začasno
ureditev prostorov pridobiti mnenje ministrstva, pristojnega za predšolsko
vzgojo, ki skupaj s predstavniki ustanovitelja in vrtca ugotovi dopustna
odstopanja.
Začasna ureditev prostorov vrtca se ne
vpiše v razvid izvajalcev javno veljavnih programov.
Vrtec o začasni preselitvi oddelkov ter
izpolnjevanju pogojev obvesti ministrstvo, pristojno za predšolsko vzgojo, ter
pristojni območni Zavod za zdravstveno varstvo.
V. NADZOR
66. člen
(nadzor)
Nadzor nad izvajanjem tega pravilnika
izvaja šolska inšpekcija, razen nadzora nad izvajanjem:
-      
petega odstavka 8. člena,
-      
8.a člena,
-      
10. in 26. člena,
-      
četrtega odstavka 30. člena,
-      
osme alineje drugega odstavka in šestega odstavka 34. člena,
-      
četrtega odstavka 35. člena,
-      
45. člena,
-      
četrtega in šestega odstavka 46. člena,
-      
49. člena,
-      
prvega, tretjega in četrtega odstavka 50. člena,
-      
51. člena,
-      
53.a člena,
-      
desetega odstavka 54. člena,
-      
četrtega odstavka 56. člena in
-      
drugega odstavka 59. člena,
ki ga izvaja zdravstveni inšpektorat.

Priloga:
Prostorski program za vrtec (minimalne neto zazidane površine m2)

Pravilnik o normativih in minimalnih tehničnih
pogojih za prostor in opremo vrtca (Uradni list RS, št. 73/00)
vsebuje naslednje prehodne in končne določbe:
»VI. PREHODNE IN KONČNE DOLOČBE
67. člen
Za vrtce, ki so delovali do dneva
uveljavitve tega pravilnika, se uporabljajo določbe tega pravilnika, razen
-      
prvega odstavka 12. člena,
-      
prve in druge alinee 2. točke 18. člena in členi, ki se smiselno
povezujejo s členi teh določb,
-      
drugega odstavka 21. člena ter
-      
zadnjega stavka, tretjega odstavka 30. člena.
68. člen
(igralna
površina)
Vrtci, ki so delovali do dneva uveljavitve
tega pravilnika, morajo najmanj 3 m2 igralne površine na otroka zagotoviti najkasneje tri leta
po začetku popolne uveljavitve zakona o osnovni šoli (Uradni list RS, št. 12/96
in 33/97) oziroma tri leta od takrat, ko bodo vstopili v šolo vsi 6-letni
otroci.
69. člen
(razporeditev
igralne površine)
V vrtcih, ki so delovali do uveljavitve
tega pravilnika, je treba obvezno zagotoviti tolikšno igralno površino na
otroka, kot je navedeno v tem pravilniku, ni pa obvezna razporeditev igralne
površine.
70. člen
(izjeme)
Za vrtce, ki brez gradbenih posegov ne
morejo zagotoviti terase ob igralnici za otroke prvega starostnega obdobja in
ob igralnici za otroke razvojnega oddelka, ne velja zadnja alinea 1. točke 18.
člena in 23. člen.
71. člen
Z dnem uveljavitve tega pravilnika se
prenehajo uporabljati standardi in normativi za družbeno vzgojo in varstvo
predšolskih otrok.
72. člen
(veljavnost
pravilnika)
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o normativih in minimalnih tehničnih pogojih za prostor in opremo
vrtca (Uradni list RS, št. 75/05) spreminja 67. člen pravilnika tako,
da se glasi:
»67. člen
Za vrtce, ki
so na dan uveljavitve tega pravilnika izpolnjevali zahtevane pogoje v skladu s
Standardi in normativi za družbeno vzgojo in varstvo otrok, se ne uporabljajo
določbe tega pravilnika, če bi to zahtevalo gradbene posege v objekt in
zemljišče vrtca.«;
spreminja 68. člen pravilnika, tako da se
glasi:
»68. člen
(igralna površina)
Vrtci, ki so
delovali do dneva uveljavitve tega pravilnika, morajo najmanj 3 m2 igralne površine na otroka
zagotoviti najkasneje tri leta po začetku popolne uveljavitve zakona o osnovni
šoli (Uradni list RS, št. 12/96 in 33/97) oziroma tri leta od takrat, ko bodo
vstopili v šolo vsi 6-letni otroci.
Ne glede na
določbo prejšnjega odstavka morajo vrtci, ki so delovali do dneva uveljavitve
tega pravilnika, najmanj 3 m2 igralne površine na otroka zagotoviti najkasneje
do 1. septembra 2010, če:
-      
zaradi zagotovitve notranje igralne površine iz 19. člena tega
pravilnika ne bi mogli sprejeti vseh vpisanih otrok,
-      
lokalna skupnost ustanoviteljica vrtca v skladu s predpisi, ki določajo
financiranje lokalnih skupnosti, nima zagotovljenih sredstev za ureditev
prostorskih pogojev, ki jih določa ta pravilnik.«;
spreminja 70. člen pravilnika, tako da se
glasi:
»70. člen
(izjeme)
Za vrtce, ki
so delovali na dan uveljavitve tega pravilnika in brez gradbenih posegov ne
morejo zagotoviti terase ob igralnici za otroke prvega starostnega obdobja in
otroke razvojnega oddelka, ne velja zadnja alinea 1. točke 18. člena in 23.
člen tega pravilnika.
Za vrtce iz prejšnjega odstavka, ki so
umeščeni v okolje, v katerem zaradi objektivnih okoliščin ni mogoče zagotoviti
parkirišč, se ne uporablja 6. člen tega pravilnika. Pri teh vrtcih je potrebno
na 8 oddelkov, v času prihoda in odhoda otrok v vrtec, zagotoviti najmanj dva
parkirna prostora za parkiranje avtomobilov staršev otrok.«;
ter vsebuje naslednjo končno določbo:
»8. člen
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o normativih in minimalnih tehničnih pogojih za prostor in opremo
vrtca (Uradni list RS, št. 33/08) spreminja 68. člen pravilnika
tako, da se glasi:
»68. člen
(igralna
površina)
Vrtci, ki so delovali do dneva uveljavitve
tega pravilnika, morajo najmanj 3 m2 igralne površine na otroka zagotoviti najkasneje tri leta
po začetku popolne uveljavitve zakona o osnovni šoli (Uradni list RS, št. 12/96
in 33/97) oziroma tri leta od takrat, ko bodo vstopili v šolo vsi 6-letni
otroci.
Ne glede na določbo prejšnjega odstavka
vrtci, ki zaradi zagotovitve notranje igralne površine iz 19. člena tega
pravilnika ne bi mogli sprejeti vseh vpisanih otrok oziroma občina
ustanoviteljica vrtca v skladu s predpisi, ki določajo financiranje, nima
zagotovljenih sredstev za ureditev prostorskih pogojev, ki jih določa ta
pravilnik, zagotovijo najmanj 3 m2 notranje igralne površine na
otroka najkasneje do 1. septembra 2010.«;
ter vsebuje naslednjo končno določbo:
»13. člen
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o normativih in minimalnih tehničnih pogojih za prostor in opremo
vrtca (Uradni list RS, št. 126/08) vsebuje naslednjo končno določbo:
»3. člen
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o normativih in minimalnih tehničnih pogojih za prostor in opremo
vrtca (Uradni list RS, št. 47/10) vsebuje naslednje prehodne in
končno določbo:
»PREHODNE IN KONČNE DOLOČBE
10. člen
Za vrtce, ki zaradi zagotovitve notranje
igralne površine, določene v 19. členu pravilnika, ne bi mogli sprejeti vseh
vpisanih otrok, lahko občina ustanoviteljica sprejme sklep o manjši notranji
igralni površini, vendar ne manjši od 3 m² na otroka za otroke do drugega leta starosti, 2,6 m² na otroka za otroke od drugega do tretjega leta starosti in 1,75 m² na otroka za otroke od tretjega leta starosti do vstopa v šolo. K sklepu si mora pridobiti
soglasje ministra, pristojnega za področje predšolske vzgoje. Odstopanje od
normativa lahko traja najdlje do 1. septembra 2013, soglasje ministra,
pristojnega za področje predšolske vzgoje, pa mora občina ustanoviteljica za
vsako šolsko leto pridobiti posebej.
Minister, pristojen za področje predšolske
vzgoje izda soglasje iz prejšnjega odstavka na podlagi vloge, iz katere so
razvidni podatki o notranji igralni površini za posamezen vrtec, če sta
izpolnjena naslednja pogoja:
-      
vrtec ima zaradi pomanjkanja prostora odklonjene otroke,
-      
občina ustanoviteljica izvaja aktivnosti za zagotovitev dodatnih prostih
mest v vrtcu.
11. člen
Vrtci morajo do 1. januarja 2011
imenovati odgovorno osebo za pripravo programa pregledov, izdelati program
pregledov in imenovati komisijo za letni pregled igral in igrišče vrtca.
Za igrala, ki so že nameščena na igriščih
vrtcev in nimajo dokazila, da so izdelana v skladu z veljavnimi slovenskimi
standardi s področja opreme in podlog otroških igrišč, ugotovi varnost igral in
njihove namestitve komisija iz sedmega odstavka 8.a člena pravilnika, in sicer
najpozneje v enem letu od dneva uveljavitve tega pravilnika. O opravljenem
pregledu komisija izdela evidenčni zapis, ki vsebuje datum pregleda ter stanje
posameznega igrala in igrišča. Z igrali, za katera se ugotovi, da niso več
varna, se ravna v skladu z devetim odstavkom 8.a člena pravilnika.
Določba prejšnjega odstavka se ne
uporablja, če so v vrtcu do dneva uveljavitve tega pravilnika za igrala že
pridobili oceno varnosti v skladu s predpisi, ki so veljali do dneva
uveljavitve tega pravilnika.
12. člen
Zaposlenim v vrtcu, ki so do dneva
uveljavitve tega pravilnika že pridobili potrdila o usposobljenosti, ki ustrezajo
pogojem iz četrtega odstavka 8.a člena pravilnika, se prizna ustrezna
usposobljenost.
13. člen
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o normativih in minimalnih tehničnih pogojih za prostor in opremo
vrtca (Uradni list RS, št. 47/13) spreminja 10. člen Pravilnika o
spremembah in dopolnitvah Pravilnika o normativih in minimalnih tehničnih
pogojih za prostor in opremo vrtca (Uradni list RS, št. 47/10) tako, da se glasi:
»10. člen
Za vrtce, ki zaradi zagotovitve notranje
igralne površine, določene v 19. členu pravilnika, ne bi mogli sprejeti vseh
vpisanih otrok, lahko ustanovitelj sprejme sklep o manjši notranji igralni
površini, vendar ne manjši od 3 m² na otroka za otroke do drugega leta
starosti, 2,6 m² na otroka za otroke od drugega do tretjega leta starosti in
1,75 m² na otroka za otroke od tretjega leta starosti do vstopa v šolo. K
sklepu si mora pridobiti soglasje ministra, pristojnega za področje predšolske
vzgoje. Odstopanje od normativa lahko traja najdlje do 1. septembra 2017,
soglasje ministra, pristojnega za področje predšolske vzgoje, velja za dve
šolski leti.
Minister, pristojen za področje predšolske
vzgoje, izda soglasje iz prejšnjega odstavka na podlagi vloge, iz katere so
razvidni podatki o notranji igralni površini za posamezen vrtec, če sta
izpolnjena naslednja pogoja:
-      
vrtec ima zaradi pomanjkanja prostora odklonjene otroke,
-      
ustanovitelj izvaja aktivnosti za zagotovitev dodatnih prostih mest v
vrtcu.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
[…]
23. člen
Ne glede na določbo drugega odstavka 12.
člena pravilnika so lahko v primeru, če bi bili odklonjeni otroci prvega
starostnega obdobja, vrtec pa ima v nadstropju prosta mesta, otroci prvega
starostnega obdobja tudi v nadstropju.
Če so otroci prvega starostnega obdobja v
nadstropju, mora biti na vrhu in na dnu stopnišča nameščena varovalna ograja.
24. člen
Vrtcem, ki so na dan uveljavitve tega
pravilnika opravljali dejavnost predšolske vzgoje, ni treba prilagoditi
normative in minimalne tehnične pogoje za prostor in opremo vrtca, določene v
tem pravilniku.
25. člen
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah Pravilnika o normativih
in minimalnih tehničnih pogojih za prostor in opremo vrtca (Uradni list RS, št.
74/16)
vsebuje naslednjo končno določbo:
»KONČNA DOLOČBA
3. člen
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah Pravilnika o normativih
in minimalnih tehničnih pogojih za prostor in opremo vrtca (Uradni list RS, št.
20/17)
spreminja 22. člen Pravilnika o spremembah in dopolnitvah Pravilnika o
normativih in minimalnih tehničnih pogojih za prostor in opremo vrtca (Uradni
list RS, št. 47/13),
ki je 10. člen Pravilnika o spremembah in dopolnitvah Pravilnika o normativih
in minimalnih tehničnih pogojih za prostor in opremo vrtca (Uradni list RS, št.
47/10)
tako, da se glasi:
»22. člen
(pogoji za
odstopanje od normativa predpisane igralne površine na otroka)
Za javne vrtce in zasebne vrtce s
koncesijo, ki zaradi zagotovitve notranje igralne površine, določene v 19.
členu pravilnika, ne bi mogli sprejeti vseh vpisanih otrok, lahko občina
ustanoviteljica oziroma občina koncendentka sprejme sklep o manjši notranji
igralni površini, vendar ne manjši od 3 m2 na otroka za
otroke do drugega leta starosti, 2,6 m2 na otroka za otroke od
drugega do tretjega leta starosti in 1,75 m2 na otroka za
otroke od tretjega leta starosti do vstopa v šolo. K sklepu si mora pridobiti
soglasje ministra, pristojnega za področje predšolske vzgoje, ki velja za dve
šolski leti. Odstopanje od normativa lahko traja najdlje do 1. septembra
2023.
Minister, pristojen za področje predšolske
vzgoje, izda soglasje iz prejšnjega odstavka na podlagi vloge, iz katere so
razvidni podatki o notranji igralni površini za posamezen vrtec, če sta
izpolnjena naslednja pogoja:
-      
vrtec ima zaradi pomanjkanja prostora odklonjene otroke,
-      
občina ima sprejet dokument, ki vključuje načrt aktivnosti za
zagotovitev predpisane igralne površine, določene v 19. členu pravilnika, ki
vključuje opredelitev ciljnega datuma in načrtovan delež vključenih otrok v
vrtce.
ter vsebuje naslednje prehodne in končne
določbe:
»PREHODNE IN KONČNE DOLOČBE
[…]
4. člen
(izjeme od
uporabe tega pravilnika)
Določba spremenjenega drugega odstavka 21.
člena pravilnika se ne uporablja:
-      
za prostore v objektu vrtca, ki je bil zgrajen v skladu z dosedanjimi
predpisi o pogojih za prostor in opremo vrtcev,
-      
za prostore vrtca, ki so urejeni v skladu z dosedanjimi predpisi o
pogojih za prostor in opremo vrtca v nenamenskih stavbah,
-      
za načrtovane novogradnje vrtcev in dograditve obstoječih prostorov z
novimi igralnicami, za katere je na dan uveljavitve tega pravilnika, že vložena
vloga za pridobitev gradbenega dovoljenja.
Ne glede na prvo alinejo prejšnjega
odstavka se določba spremenjenega drugega odstavka 21. člena pravilnika
uporablja tudi za prostore v objektu vrtca, ki je bil zgrajen v skladu z
dosedanjimi predpisi o pogojih za prostor in opremo vrtca, če gre za dograditev
vrtca z novimi igralnicami.
5. člen
(začetek
veljavnosti)
Ta pravilnik začne veljati petnajsti dan po
objavi v Uradnem listu Republike Slovenije.«.