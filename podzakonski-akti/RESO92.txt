
1    UVOD
Sodobna civilizacija je poleg velikih prednosti prinesla s
seboj tudi tragedije. Zlasti v prometu, ki je z razvojem avtomobila povezal med
seboj kraje, ki so bili prej nedosegljivi, je temu razvoju sledila tudi temna
plat - prometne nesreče. Pri ugotavljanju posledic prometnih nesreč spremljamo
izgube življenj in hude invalidnosti kot nenadomestljive ter nepopravljive
izgube v družinah, družbi in škode, ki jih ima družba zaradi posledic prometnih
nesreč. Najhujše posledice prometnih nesreč, v katerih so smrtne žrtve in hude
telesne poškodbe, občutijo predvsem družine. 
Varnost v cestnem prometu je v Republiki Sloveniji in v
Evropski uniji pomembno družbeno vprašanje. Leta 2011 je v Evropski uniji na
cestah umrlo 30.100 oseb, kar je enako številu prebivalcev v srednje velikem
mestu, huje poškodovanih pa je bilo 324.000. Nastali družbeni stroški najhujših
posledic prometnih nesreč v Evropski uniji so zelo visoki – leta 2010 so znašali
okrog 130 milijard evrov (na podlagi statistične vrednosti življenja, ki je
bila izračunana v študiji HEATCO - šesti okvirni program za raziskave in
tehnološki razvoj; Evropska komisija). V Republiki Sloveniji je leta 2011 umrlo
141 oseb, poškodovanih pa je bilo 9.673 oseb, kar predstavlja 0,8 % v skupnem
številu umrlih in 0,8 % poškodovanih v skupnem številu poškodovanih, pri čemer
so ocenjeni družbeni stroški prometnih nesreč v letu 2011 znašali 636 milijonov
evrov (prijavljene in ocena škod prometnih nesreč), kar predstavlja 1,76 %
bruto domačega proizvoda.
Na nastanek prometnih nesreč vpliva več dejavnikov,
poglavitni pa so udeleženci v cestnem prometu, cestna infrastruktura, motorna
vozila in prometno okolje. Pri vseh teh dejavnikih ima človek najpomembnejšo
vlogo, saj je kot voznik v vlogi uporabnika motornega vozila in cest, kot
načrtovalec pa je zelo pomemben člen pri gradnji cest. Varnost cestnega prometa
je odvisna od odgovornega ravnanja posameznika, vzgojno izobraževalnih in
preventivnih institucij, medijev, represivnih in pravosodnih organov, civilne
družbe, gospodarskih družb, vodstev samoupravnih lokalnih skupnosti in ne
nazadnje državnih organov.
Osrednja pozornost prometne politike v Republiki Sloveniji je
namenjena trajnostni mobilnosti, ki predstavlja tudi osrčje prometne politike
Evropske unije. Cilj evropske prometne politike je ločiti mobilnost od njenih
negativnih stranskih učinkov, kar je ključnega pomena za doseganje varnostnih,
okoljskih in energetskih ciljev do leta 2020. Za dosego cilja prometne politike
Evropska unija vzpodbuja razvoj okolju prijaznejšega prometnega sektorja in
razvoj učinkovitih sistemov za upravljanje prometa in povečanje varnosti v
cestnem prometu. 
Pri pripravi nacionalnega programa so upoštevani: Bela knjiga:
Načrt za enotni evropski prometni prostor – na poti h konkurenčnemu in z viri
gospodarnemu prometnemu sistemu, št. 8333/11, Resolucija o prometni politiki
Republike Slovenije (Intermodalnost: Čas za sinergijo) (Uradni list RS, št.
58/06), Strategija razvoja Slovenije[1],
Resolucija o nacionalnih razvojnih projektih za obdobje 2007–2023[2], Sporočilo Komisije Evropskemu
Parlamentu, Svetu, Evropskemu ekonomsko-socialnemu odboru in odboru Regij:
Evropski prostor varnosti v cestnem prometu: usmeritve politike na področju
varnosti v cestnem prometu v obdobju 2011−2020 , št. 12603/10.
Komisija je v sporočilu z naslovom „Evropa 2020 – Strategija
za pametno, trajnostno in vključujočo rast“[3]
poudarila, da so za evropski prostor pomembni socialna kohezija, bolj zeleno
gospodarstvo, izobraževanje in inovacije. Našteti cilji se morajo odražati v
različnih vidikih evropske prometne politike, in si prizadevati za trajnostno
mobilnost za vse državljane, „dekarbonizacijo“ prometa in popolno izrabo
tehnološkega napredka. Varnost v cestnem prometu ima tudi pomembno vlogo v novi
beli knjigi o prometni politiki za obdobje 2010–2020, saj je zmanjšanje števila
umrlih v prometnih nesrečah ključno za splošno izboljšanje prometnega sistema
ter zadovoljevanje potreb in pričakovanj državljanov in državljank.
Predlagane usmeritve politike v celoti upoštevajo rezultate,
zbrane med tretjim akcijskim programom za varnost v cestnem prometu za obdobje
2001–2010 (Sporočilo Komisije, št. SEC (2006)221: Evropski akcijski program za
varnost v cestnem prometu - Vmesni pregled), iz katerih je razvidno, da so
kljub pomembnemu napredku, ki je bil dosežen na področju varnosti v cestnem
prometu, potrebna nadaljnja in okrepljena prizadevanja.
Za dosego ciljev je potreben skladen celostni in integralni
pristop, pri katerem bodo upoštevane sinergije ciljev politik na drugih
področjih prometa. Na področju varnosti cestnega prometa na lokalni,
nacionalni, evropski ali mednarodni ravni pa je treba, v skladu z načelom
subsidiarnosti, upoštevati in izvajati ukrepe varnosti cestnega prometa na vseh
ravneh.
Zakon o voznikih (Uradni list RS, št. 109/10) v 3. členu
določa, da se prednostne naloge in cilji za zagotovitev večje varnosti cestnega
prometa določijo z nacionalnim programom varnosti cestnega prometa (v nadaljnjem
besedilu: nacionalni program). 
Nacionalni program temelji na analizi obstoječega stanja
varnosti cestnega prometa ter vlogi in pomenu varnosti za gospodarski in
družbeni razvoj. Spremembe na področju varnosti v cestnem prometu sprožajo nova
razvojna gibanja, ki zahtevajo čim hitrejše sledenje novostim in njihovo
uresničevanje v praksi. Nacionalni program je strateški dokument, ki z
opredelitvijo stanja, ciljev in ukrepov zagotavlja možnosti za trajnostni in
celostni razvoj predvsem na področju varnosti cestnega prometa. 
2    VIZIJA
0
Vizija nič pomeni:


NIČ
  SMRTNIH ŽRTEV IN
NIČ
  HUDO TELESNO POŠKODOVANIH OSEB
ZARADI
  PROMETNIH NESREČ V SLOVENIJI


Vizija nič je pozitiven in
odgovoren odnos ustvarjalcev in udeležencev cestnoprometnega sistema, ki so s
svojim celotnim delovanjem in ravnanjem dolžni preprečiti najhujše posledice
prometnih nesreč ter zagotoviti varen dolgoročni cilj: nič mrtvih in nič hudo
poškodovanih zaradi prometnih nesreč. Z moralnega vidika je to edini možni
dolgoročni cilj vseh humanih družb ter kot takšen jasen in razumljiv cilj vseh
sodelujočih ustvarjalcev in udeležencev cestnoprometnega sistema. Vizija nič
zato zahteva spremembo razmišljanja in ravnanja oblikovalcev sistema,
izvajalcev in prometnih udeležencev. Zavezuje jih k jasnemu odgovornemu
ravnanju, kakor to predpisujejo pravila, in k zagotovitvi varnega
cestnoprometnega sistema – zgraditev cestne infrastrukture in tehnologija vozil
morata preprečevati morebitne napake, ki vodijo v prometne nesreče s hudimi
posledicami.
Z Vizijo nič se odgovornost za ustvarjanje varnega sistema
prenaša na slehernega soustvarjalca in uporabnika cest, kot takšna pa postaja
nosilka humane in politične skrbi za večjo varnost na cestah po vsej Evropski
uniji. 
Vizija nič obvezuje državne organe in organizacije, organe
samoupravnih lokalnih skupnosti, strokovne institucije, organizacije civilne
družbe in posameznike, da vse svoje odločitve in ravnanje usmerijo k njeni
uresničitvi. Prometni sistem pa prilagodijo in oblikujejo tako, da v njem ne
bodo ljudje umirali in se telesno poškodovali.
3    NAČELA
VARNOSTI CESTNEGA PROMETA
Nacionalni program obravnava
strokovno zahtevne in varnostno kar najpogostejše probleme v cestnem prometu v
Republiki Sloveniji. Temelji na treh skupnih načelih: 


1. UVELJAVITEV NAJBOLJŠIH STANDARDOV
  VARNOSTI V CESTNEM PROMETU


Področje varnosti v cestnem prometu mora temeljiti
zagotavljanju varnosti cestnega prometa vsem državljankam in državljanom ter
jih z različnimi orodji spodbuditi, da bodo zlasti sami prevzeli odgovornost za
svojo varnost in varnost drugih, saj se mora vsak človek zavedati, da je on sam
tisti, ki s svoji neprevidnim ravnanjem in kršenjem prometnih pravil povzroča
nevarnost in je tudi sam tisti, ki je od drugih ogrožen. Varnost cestnega
prometa mora temeljiti na aktivnostih, da državljanom in državljankam
zagotavlja varno in okolju prijazno mobilnost ter usmerjeno spodbuja enakost
vseh udeležencev v cestnem prometu in z dejavnostmi vpliva na izboljšanje
varnosti ogroženih skupin udeležencev v cestnem prometu.


2. CELOVIT PRISTOP DO VARNOSTI V CESTNEM
  PROMETU
 


Pri strateških usmeritvah na
področju varnosti v cestnem prometu je treba upoštevati tudi usmeritve in
izhodišča na drugih prometnih področjih, temeljna izhodišča na področju
varnosti cestnega prometa pa morajo upoštevati in temeljiti na njihovih ciljih.
Varnost v cestnem prometu je tesno povezana s politikami s področja energije,
okolja, zaposlovanja, izobraževanja, mladih, javnega zdravja, inovacij in
tehnologije, pravosodja, zavarovalništva[4],
trgovine in zunanjih zadev.


3. SUBSIDIARNOST, SORAZMERNOST IN DELJENA
  PRISTOJNOST


Najpomembnejše načelo je
upravljanje varnosti cestnega prometa: v skladu z načeloma subsidiarnosti in
sorazmernosti, ki se pri varnosti v cestnem prometu odražata v deljeni
pristojnosti, pri čemer zavezuje organe na državni, regionalni in lokalni ravni
ter predstavnike civilne družbe, da vsak na svojem področju sprejmejo konkretne
ukrepe in jih v ta namen tudi izvajajo. Evropska listina o varnosti v cestnem
prometu je zgleden primer zaveze posameznih akterjev. 
Nacionalni program sledi tudi drugim načelom, ki omogočajo
učinkovitost in uresničljivost nacionalnega programa. Ta načela so: 
-       
družbena podpora,
-       
uresničljivost,
-       
prožnost/pragmatičnost,
-       
pravočasnost/ustreznost,
-       
usklajenost ravni opazovanja (mednarodno/nacionalno/lokalno),
-       
racionalnost/optimalnost/učinkovitost,
-       
preglednost/sledljivost/primerljivost,
-       
odgovornost,
-       
sistematičnost,
-       
merljivost in druga načela.
4    STRATEŠKI
CILJ NACIONALNEGA PROGRAMA VARNOSTI CESTNEGA PROMETA
Skupni cilj držav članic je, da
se do leta 2020 v cestnem prometu ohrani čim več življenj in prepolovi število
žrtev in hudo telesno poškodovanih oseb. Temu cilju sledi tudi nacionalni
program, katerega izvajanje mora zagotoviti, da na slovenskih cestah konec leta
2022 ne bo umrlo več kot 70 oseb in se ne bo hudo telesno poškodovalo več kot
460 oseb.


1. NA SLOVENSKIH CESTAH DO KONCA LETA 2022
  NE SME UMRETI V PROMETNIH NESREČAH VEČ KOT 35 OSEB NA MILIJON PREBIVALCEV


 


2. NA SLOVENSKIH CESTAH SE DO KONCA LETA 2022 NE SME HUDO
  TELESNO POŠKODOVATI VEČ KOT 230 OSEB NA MILIJON PREBIVALCEV


Za izhodišče se uporablja leto
2011, ko je v Sloveniji izgubilo življenje 141 ljudi, hudo telesno poškodovanih
pa je bilo 919 udeležencev. Glede na evropski cilj, da se do leta 2020 za
polovico zmanjša število mrtvih, to pomeni, da na slovenskih cestah do leta
2022 ne bi smelo umreti več kot 35 oseb na milijon prebivalcev in ne hudo
telesno poškodovati več kot 230 oseb na milijon prebivalcev. 
Graf 1 Število mrtvih udeležencev v prometu od leta
2001 do leta 2011 s trendoma do leta 2022
Oba trenda števila mrtvih med leti
2001 in 2011 teoretsko in informativno nakazujeta možno zmanjšanje števila
mrtvih v prometnih nesrečah do leta 2022 (korelacijska koeficienta pri obeh
trendnih linijah sta relativno nizka, kar pomeni, da so odstopanja lahko okoli
45 %). Za dosego tega cilja pa je potrebno bistveno zmanjšati število mrtvih
ranljivih skupin udeležencev v prometu. Trenda tudi kažeta, da so leta 2009, 2010
in 2011 po številu mrtvih pod linijo trenda, kar lahko opogumi vse izvajalce
nacionalnega programa za še doslednejše izvajanje strategije doseganja
zmanjšanja števila žrtev na slovenskih cestah. 
Graf 2 Število hudo telesno poškodovanih udeležencev v prometu od leta 2001 do leta 2011 z
eksponentnim trendom do leta 2022
Trend števila hudo telesno
poškodovanih v cestnem prometu je od leta 2001 (2.481) pa do 2010 v stalnem
upadanju. Število hudo poškodovanih se je do leta 2010 zmanjšalo za 65 %. V
letu 2011 je število hudo telesno poškodovanih poraslo za 9 % oziroma na 919.
Eksponentni trend zmanjšanja števila hudo poškodovanih kaže na polovično
zmanjšanje do leta 2022. Korelacijski koeficient R2=0,82 je dokaj visok in kaže
na približno 20 % odstopanje od pričakovanih rezultatov. Zmanjšanje števila
hudo poškodovanih pa je mogoč le ob doslednem upoštevanju strategije
nacionalnega programa za zmanjšanje žrtev prometnih nesreč do leta 2022.
Graf 3 Dosedanje uresničevanje ciljev nacionalnega programa od leta 2001 do 2011 in cilj
za zmanjšanje števila žrtev prometnih nesreč do leta 2022
Dosedanje število mrtvih udeležencev v prometu je med leti
2004 in 2008 bistveno presegalo letna pričakovanja, določena z obema preteklima
nacionalnima programoma. Po letu 2008 so se pričakovanja močno približala in
jih v letu 2010 celo minimalno presegla. Za doseganje končnega števila 70
mrtvih ali 35 mrtvih na milijon prebivalcev bo potrebno najprej v naslednjih
letih upoštevati cilje, ki so določeni za vsako leto posebej. Če želimo doseči
zastavljeni cilj, bo potrebno po letu 2011 do leta 2022 v povprečju zmanjšati
število umrlih po 6 do 7 udeležencev na leto.
Za doseganje tega cilja je bilo simulirano več scenarijev.
Predvsem so bile upoštevane izkušnje zadnjih treh, štirih let, ko se je z dobro
vodenimi akcijami, poostrenim in doslednim nadzorom cestnega prometa, bistveno
zmanjšalo število mrtvih.
Graf 4 Število mrtvih v prometnih nesrečah glede na tri možne scenarije
Grafikon prikazuje bodoče stanje
glede na možne scenarije, in sicer:
Scenarij 1: Brez dodatnih dejavnosti, z zmanjšanjem obsega
nekaterih dejavnosti 
Dejavnosti in njihov obseg se bo
zaradi pomanjkanja resursov in povečanja prihrankov na vseh področjih nekoliko
zmanjšal. Pri tem scenariju lahko celo pride v posameznih obdobjih do
bistvenega povečanja števila mrtvih.
Scenarij 2: Izvajanje nekaterih dodatnih dejavnosti
Po tem scenariju bodo subjekti
izvajali stalne dejavnosti obstoječe in nove, sveže, aktualnejše akcije, se
hitro odzivali na ugotovljene pomanjkljivosti ter predvsem delovali aktivneje,
bolj usklajeno in usmerjeno k cilju, torej k zmanjševanju števila umrlih v
prometnih nesrečah.
Scenarij 3: Izvajanje vseh dejavnosti, predvidenih z
nacionalnim programom
Ta scenarij predvideva dolgoročne
sistemske rešitve na vseh področjih delovanja posameznih subjektov prometne
varnosti, vključevanje v obsežne in vsebinsko domiselne akcije po medijih,
poostren in dosleden nadzor, takojšnje ukrepe na cestah in takojšnje kaznovanje
kršiteljev z zagroženimi kaznimi. Predvideva ostrejše kazni za kršitelje
predpisov zaradi katerih se dogajajo hude prometne nesreče. Skupaj s scenarijem
št. 2 se bo število umrlih v prometnih nesrečah do leta 2022 zmanjšalo na 70,
kar bi bilo primerljivo z državami v EU, ki imajo danes najmanj mrtvih na
milijon prebivalcev. 
Graf 5 Število mrtvih udeležencev v prometu v primerjavi s številom mrtvih pešcev in
kolesarjev od leta 2001 do 2011 z eksponentnimi trendi do leta 2022
V primerjavi s številom vseh mrtvih udeležencev v prometu se
število mrtvih kolesarjev in pešcev z leti ne znižuje sorazmerno z znižanjem
števila vseh mrtvih udeležencev v prometu. Če upoštevamo naravnanost teh dveh
trendov potem lahko z določeno verjetnostjo pričakujemo v letu 2022 30 mrtvih
pešcev in kolesarjev, kar pa je občutno preveč za izpolnitev ciljev
nacionalnega programa.
Graf 6 Število mrtvih glede na različne ranljive
skupine udeležencev v prometu od leta 2001 do 2011 z eksponentnimi trendi do
leta 2022
Primerjava trendov ranljivih skupin
udeležencev v prometu, ki temeljijo na izračunih števila mrtvih med leti 2001
in 2011, kažejo v bodočnosti nezadovoljivo stanje, saj bi po takem izračunu
bilo predvidoma skupaj preko 70 mrtvih udeležencev, kar pa je občutno
previsoko, zato bi morali privzeti izboljšano strategija zmanjševanja števila
mrtvih v zadnjih štirih letih, kar sicer le na shematski ravni prikazuje
naslednji diagram.
Graf 7 Poizkus simulacije števila ranljivih skupin udeležencev v prometu na osnovi števila
mrtvih v zadnjih treh letih (2009-2011) z asimptotičnimi eksponentnimi trendi
do leta 2022
Diagrami so izdelani le kot
simulacija – poizkus (število mrtvih v zadnjih treh letih je za statistično
obdelavo praktično neuporabno), z upoštevanjem zmanjšanja števila mrtvih v
zadnjih treh letih (2009 – 2011), ki kažejo v bistvu le tendence zmanjšanja ali
povečanja števila mrtvih, kar pa je ponekod daleč od pričakovane realnosti, saj
na primer leta 2020 ni pričakovati nobenega mrtvega voznika kolesa s motorjem,
samo dva potnika in štiri kolesarje, vendar stremeti moramo k temu. Pozitivno
je tudi zmanjševanje števila umrlih pešcev. Bolj zaskrbljujoče je konstantno
število umrlih voznikov motornih koles. Eksponentni trendi kažejo, da je bila
politika zadnjih treh let - zmanjševanja števila mrtvih ranljivih skupin,
uspešna in pravilna (razen voznikov motornih koles). 
Graf 8 Umrli udeleženci prometnih nesreč glede na vrsto udeležbe v prometu
Kar 46 % umrlih v prometnih
nesrečah v letu 2011 lahko neposredno ali posredno uvrščamo med ranljive
skupine udeležencev v prometu (pešci, kolesarji, vozniki koles z motorjem in
motornih koles). Zmanjševanje smrtnosti med njimi je oteženo zaradi manjših
možnosti kontrole spoštovanja cestnoprometnih predpisov. To je ciljna skupina,
katere delež leta 2022 ne bi smel presegati 40 umrlih in ne 30 umrlih voznikov
štiri - kolesnih motornih vozil. Za primerjavo, delež motoriziranih udeležencev
leta 2011 je znašal 56 %.
5    STANJE VARNOSTI CESTNEGA PROMETA V EU IN SLOVENIJI
Leta 2011 je v državah EU umrlo skoraj 30.100 ljudi v
prometnih nesrečah. Cilj, ki je bil predlagan leta 2001 in dopolnjen leta 2004,
je določal, da število smrtnih žrtev v prometnih nesrečah do konca leta 2010 ne
sme presegati števila 25.000. Cilj ni bil popolnoma dosežen, saj je v letu 2010
umrlo 31.000 udeležencev v prometnih nesrečah. Evropska komisija si je zadala
nov cilj, do leta 2020 ponovno zmanjša število umrlih v prometnih nesrečah za
polovico. Poleg umrlih je v Evropski uniji leta 2011 bilo huje telesno
poškodovanih 324.000 udeležencev cestnega prometa v prometnih nesrečah.
Graf 9 Število mrtvih v prometnih nesrečah v državah EU od leta 2001 do 2011 s ciljem
zmanjšanja števila mrtvih od leta 2020.
Razvoj prometne varnosti v državah
EU od leta 2001 naprej kaže zmanjševanje števila umrlih v prometnih nesrečah v
državah EU. V letu 2001 je bil zastavljen cilj, da število umrlih, ki je takrat
znašalo 54.000, prepolovimo do leta 2010. Število umrlih v prometnih nesrečah
se zmanjšalo za 43 % na 31.000 umrlih, kar je bilo kljub temu, da cilj ni bil
dosežen, pozitiven rezultat. V novem Evropskem akcijskem programu za varnost v
cestnem prometu za obdobje 2011 – 2020 je cilj ostal isti – do leta 2020 se
mora število umrlih v prometnih nesrečah glede na število iz leta 2010
prepoloviti - v letu 2020 ne sme umreti več kot 15.500 udeležencev cestnega
prometa.
Umrljivost v cestnem prometu je odvisna od stopnje razvitosti
prometnega sistema in ukrepov, ki jih posamezne države izvajajo za izboljšanje
varnosti. Na podlagi podatkov o primerljivosti prometne varnosti Slovenije z
državami Evropske unije za leto 2011 nam kazalci števila umrlih v prometnih
nesrečah na 1.000.000 prebivalcev razkrivajo, da je takih nesreč za 15 % več od
povprečja 27 držav članic, kar Republiko Slovenijo uvršča na 17. mesto med
njimi. Skupno število umrlih prebivalcev v prometnih nesrečah na milijon
prebivalcev kaže, da se Slovenija približuje evropskemu povprečju 60 umrlih na
milijon prebivalcev; v letu 2011 je v Sloveniji umrlo 69 udeležencev na milijon
prebivalcev. 
Še leta 2004 je bila Slovenija s 137
mrtvih udeležencev v cestnem prometu na milijon prebivalcev na dokaj slabem 21
mestu med 25 državami EU. Leta 2009 je glede števila mrtvih udeležencev na
milijon prebivalcev že napredovala na 17. mesto med 27 članicami EU, vendar
je bila v 2011 še vedno na istem mestu.
Graf 10 Zmanjšanje umrlih udeležencev cestnega prometa v obdobju od leta 2001 do leta 2011
med državami članicami EU
V obdobju 2001 – 2011 smo v
Sloveniji zmanjšali število umrlih za 49 %, kar nas umešča ob bok državam kot
so: Estonija, Madžarska in Danska. Od Slovenije je bilo bolj uspešnih 7 držav,
še najbolj Latvija, Španija ter Litva. Povprečno zmanjšanje v državah EU je
bilo 45 %.
Če pogledamo korak nazaj, se je leta 2007 Slovenija z 292
mrtvimi udeleženci cestnega prometa znašla v družbi prometno manj varnih
evropskih držav. V letu 2008 pa nam je uspelo število smrtnih žrtev v prometnih
nesrečah zmanjšati za 27 % (umrlih 214) v primerjavi z letom 2007 in v letu
2009 nam je uspelo zmanjšati za 20 % v primerjavi z letom 2008 (leta 2009 171
mrtvih). Leto 2008 in 2009 sta prvi zaporedni leti v desetletnem obdobju
(obdobje nacionalnega programa), da se je število umrlih zapored zmanjšalo za
več kot 20 % - oziroma smo od leta 2007 na slovenskih cestah število mrtvih
skoraj prepolovili. Leto 2010 je, kar se tiče števila umrlih in poškodovanih v
prometnih nesrečah, med najbolj varnimi v zadnjih petdesetih letih. S podobnim
stanjem varnosti smo se srečali le leta 1952, ko je na slovenskih cestah umrlo
162 ljudi in je bila stopnja motorizacije veliko nižja, kot je danes. 
Za stanje varnosti cestnega prometa v letu 2011 je značilno,
da se je trend zmanjševanja umrlih in hudo telesno poškodovanih ustavil. Na
prikazani lestvici 27. držav Slovenija s z 141 mrtvimi v letu 2011 zaseda 9
mesto s 49 % zmanjšanjem števila mrtvih. Slovenija se je po stopnji varnosti
med državami članicami zaradi 49 % zmanjšanja števila umrlih v cestnem prometu
uvrstila v vrh evropskih držav.
Graf 11 Primerjava eksponentnih trendov števila mrtvih v prometnih nesrečah v državah EU
(1991-2011) in Sloveniji (1991-2011)
Primerjava eksponentnih trendov
števila mrtvih v prometnih nesrečah v državah EU in Sloveniji od leta 1991 do
2011 kaže, da sta trenda skoraj vzporedna, kar kaže, da se v tem obdobju
število mrtvih na slovenskih cestah znižuje podobno in sorazmerno kot na cestah
na celotnem območju EU.
Graf 12 Primerjava števila telesno poškodovanih v prometnih nesrečah v državah EU in
Sloveniji od leta 2001 do leta 2011 (EU do 2009)
Primerjava linearnih trendov
števila poškodovanih za prikazano obdobje (primerljivi podatki za države EU so
le za obdobje 2001 - 2009) kaže na hitrejše zmanjšanje telesno poškodovanih kot
pri nas, kar pa se v zadnjih dveh letih tudi v Sloveniji približuje evropskemu
povprečju.
Graf 13 Število umrlih v prometnih nesrečah v Sloveniji od leta 1954 do 2011
Trend števila mrtvih v prometnih
nesrečah je z odstopanji od leta 1954 do 1973 stalno naraščal, zaradi naftne
krize leta 1973/74 nenadoma upadel in do leta 1979 narasel do največje
vrednosti in od takrat pa do leta 2011 je z občasnimi porasti v stalnem
upadanju. Leta 1954 je bilo registriranih le nekaj čez 10.000 motornih vozil,
danes pa jih je čez 1,3 milijona, kar pomeni več kot 100-kratno povečanje,
število mrtvih pa je približno enako, kar v več kot 60-letnem obdobju kaže na
spremembe vrednot, obnašanja udeležencev v prometu, izboljšanje prometnih
sredstev, spremenjeno in posodobljeno infrastrukturo, spremenjen način prevozov
v cestnem prometu in velik trud generacij strokovnjakov ter prostovoljcev za
izboljšanje varnosti cestnega prometa in varnostnih razmer na cestah. 
Število mrtvih v prometnih nesrečah je po letu 2001 močno
upadlo s 278 mrtvih leta 2001 na 138 leta 2010. V vmesnem obdobju je prišlo do
večjega porasta števila mrtvih leta 2007 (293 mrtvih) in močnega upada po tem
letu. Slovenija je ena izmed evropskih držav, ki ji je v obdobju 2001 - 2010 s
širšim družbenim prizadevanjem uspelo prepoloviti število smrtnih žrtev. Po
uspešnem desetletju se je v 2011 število umrlih povečalo na 141.
Graf 14 Število hudo telesno poškodovanih udeležencev v prometu od leta 1954 do leta 2011
Število hudo telesno poškodovanih v
prometnih nesrečah je doseglo svoj vrh v začetku sedemdesetih let in se od
takrat z vmesnimi povečanji koncem osemdesetih in devetdesetih let stalno
zmanjšuje do vrednosti pod tisoč v letih 2010 in 2011.
Graf 15 Število mrtvih udeležencev v prometu na milijon prebivalcev od leta 1954 do leta
2011
Relativni pokazatelji števila
mrtvih udeležencev v prometu na milijon prebivalcev so bili najvišji v sredini
sedemdesetih let in prvi polovici osemdesetih let, ko so dosegali 400 mrtvih na
milijon prebivalcev. Od takrat se stalno znižujejo z občasnimi padci in dvigi
nad polinomno trendno krivuljo.
Graf 16 Število mrtvih udeležencev v prometu na milijon registriranih motornih vozil
Relativni pokazatelji števila mrtvih udeležencev v prometu na
milijon registriranih motornih vozil kažejo, da se število mrtvih v cestnem
prometu glede na število registriranih motornih vozil stalno znižuje.
Eksponentna krivulja dobro opisuje zmanjšanje relativnega števila mrtvih za
obdobje od leta 1954 do leta 2011, saj je njen korelacijski koeficient 0,98
blizu 1,00.
Tabela 1 Pregled prometnih nesreč in posledic v obdobju 2001 – 2011


LETO

Prometne nesreče

Posledice


Vse nesreče

Nesreče s smrtnim
  izidom

Nesreče s telesnimi
  poškodbami

Nesreče s
  materialno škodo

Mrtvi

Hudo telesno
  poškodovani

Lahko telesno
  poškodovani





2001

39722

243

9092

30126

278

2481

10384


2002

39732

240

10065

29191

269

1561

12538


2003

41319

220

11595

29332

242

1411

15487


2004

43136

253

12710

30070

274

1396

17665


2005

31669

229

10343

21097

257

1295

13424


2006

32123

233

11404

20486

262

1261

15363


2007

30890

263

11377

19250

293

1295

15108


2008

23296

200

8978

14118

214

1101

11660


2009

20945

154

8577

12214

171

1055

11251


2010

21500

128

7489

13883

138

880

9512


2011

22913

129

7089

15695

141

919

8754


V Sloveniji
so cilji iz nacionalnih programov za obdobje 2002 – 2005 in 2007 – 2011 le
delno uresničeni. Predvideni končni cilj števila mrtvih je 100 % dosežen, saj
se je število mrtvih v letu 2001 zmanjšalo z 278 na 138 v letu 2010 ali za 50
%. Število hudo telesno poškodovanih oseb se je leta 2010 zmanjšalo z 2.481 na
880 ali za 65 %, število lahko telesno poškodovanih pa s 10.384 na 9.512 ali za
8 %. Ni pa bilo doseženo vsakoletno zmanjšanje števila umrlih, saj je to
naraščalo od leta 2003 do leta 2007 in šele po tem letu začelo strmo padati.
Med leti 2001 in 2007 so nastopila
letna nihanja števila umrlih, od 242 umrlih v letu 2003 do največjega števila
293 v letu 2007, ko je bilo to le 63 % za tisto leto doseženega cilja. Po tem
letu sledi izrazito zmanjšanje števila umrlih na 138 v letu 2010. 
Primerjava Nacionalnega programa varnosti cestnega prometa za
obdobje 2007-2011 (v nadaljevanju: NPVCP 2007 – 2011) z zastavljenimi cilji
pokaže, da se je v tem obdobju – do leta 2010, število mrtvih zmanjšalo z 262
na 138 ali za 47 %, število hudo telesno poškodovanih s 1.261 na 880 ali za 30
%, število lahko poškodovanih pa s 15.363 na 9.512 ali za 38 %. V letu 2011
nismo dosegli zastavljenega cilja, saj je umrlo 141 udeležencev, cilj po NPVCP
2007 – 2011 pa je bil, da ne sme umreti več kot 124 udeležencev. V obdobju
NPVCP 2007 – 2011 se je število umrlih zmanjšalo za 46,2 %.
Graf 17 Število mrtvih v prometnih nesrečah v obdobju
2001 – 2011 in primerjava z glavnim ciljem prejšnjih nacionalnih programov (2002
– 2005 in 2007 – 2011)
Cilj NPVCP 2007 – 2011; V letu 2011
ni uspelo doseči cilja NPVCP 2007 – 2011. Število umrlih se je zmanjševalo do
leta 2010, v letu 2011 pa je sledilo minimalno povečanje, kar je onemogočilo,
da bi dosegli zastavljen cilj. Kljub temu želimo s koordiniranimi akcijami, ki
dajejo združevalne učinke doseči in morda celo preseči cilje v prihajajočih
letih, kar bi potrdilo pravilen pristop h koordiniranemu akcijskemu delu vseh
vpletenih dejavnikov, ki vplivajo na izboljšanje prometne varnosti.
Graf 18 Vzroki za nastanek prometnih nesreč s smrtnim
izidom v letu 2011
Med vzroki za nastanek prometnih nesreč s smrtnim izidom so v
letu 2011 na prvih treh mestih neprilagojena hitrost, nepravilna stran oz. smer
vožnje in neupoštevanje pravil o prednosti. Razmerja med temi tremi vzroki
ostajajo v vseh letih praktično nespremenjena. Neprilagojena hitrost,
nepravilna stran in smer vožnje in neupoštevanje pravil o prednosti obsegajo
kar 80 % vseh vzrokov za nastanek prometnih nesreč. 
6    ORGANIZACIJSKI
VIDIK IZVAJANJA NACIONALNEGA PROGRAMA VARNOSTI      CESTNEGA PROMETA
Strategija nacionalnega programa zagotavlja načrtno
približevanje zastavljenim ciljem in njihovo doseganje. Ustvarja podlago za
skupno načrtovanje, izvajanje nacionalnega programa in vključitev vseh možnih
dejavnosti in subjektov, ki so dolžni ali želijo kakor koli prispevati k
varnosti v cestnem prometu. Omogoča sinergijo delovanja vseh organov na tem
področju ob nenehnem usmerjanju, usklajevanju, nadzoru in vrednotenju vseh
nadaljnjih strategij. Za uveljavitev strategije nacionalni program v splošnem
predvideva uresničitev naslednjih osnovnih strateških nalog na državni in
lokalni ravni.
Na državni ravni je potrebno:
-       
vzpostaviti in zagotoviti kar najboljšo organizacijsko in funkcionalno
sestavo,
-       
zagotoviti horizontalno in vertikalno usklajevanje,
-       
opredeliti finančno strategijo in zagotoviti sistemske vire,
-       
zagotoviti programu družbeno-politično podporo.
Na lokalni ravni je potrebno:
-       
sprejeti program varnosti cestnega prometa z opredeljenimi cilji,
nosilci in nalogami,
-       
izvajati naloge, ki se nanašajo na varen in nemoten promet na občinskih
cestah,
-       
zagotoviti sistemski vir financiranja,
-       
podpirati dejavnosti svetov za preventivno delovanje na področju
cestnoprometne varnosti,
-       
sodelovati z nosilci programa varnosti cestnega prometa na svojem
območju.
Nacionalna strategija zagotavlja:
-       
identifikacijo splošnih in specifičnih problemov prometne varnosti,
-       
povezavo z ustreznimi mednarodnimi institucijami za spremljanje, sodelovanje
in upoštevanje zahtev evropske skupnosti pri uresničevanju skupnih ciljev glede
varnosti cestnega prometa ter upoštevanje in vključitev zahtev v posamezne
strateške programe,
-       
identifikacijo vseh subjektov, ki lahko kakor koli sodelujejo pri
izvajanju nacionalnega programa, in potencialnih partnerjev,
-       
postopen premik iz akcij v dejavnosti, kar pomeni omogočanje
sistematičnega trajnega izvajanja dejavnosti,
-       
vzpostavitev sistematičnega zbiranja, analiziranja in vzdrževanja
podatkov, potrebnih za spremljanje učinkovitosti izvajanja programa, 
-       
sodelovanje in sistemsko vključevanje mednarodnih in domačih raziskav v
operativne rešitve,
-       
prožnost programa, ki bo omogočil neposreden odziv na nepredvidene
prometno-varnostne razmere,
-       
preglednost strategij, da bo mogoče slediti približevanju zastavljenim
ciljem v vseh časovnih presekih,
-       
nadzor nad učinkovitostjo izvajanja posameznih in skupne strategije ter
izdelavo obdobnih ocen učinkovitosti,
-       
spremljanje učinkov izvajanja strokovno/znanstveno utemeljenih ukrepov,
-       
potrebno izobraževanje in usposabljanje za potrebe varnosti v cestnem
prometu.
Ob upoštevanju značilnosti in kompleksnosti cestnega prometa
in prometne varnosti, ki zahteva interdisciplinarno sistematično ukrepanje na
eni strani ter nove finančne obremenitve, institucionalne spremembe in
dopolnitve po drugi strani, se poleg varnosti cestnega prometa pojavlja tudi
problem zagotavljanja učinkovitega vodenja programa na vseh ravneh.
7    NOSILCI, PRISTOJNI ZA
SPREMLJANJE RAZVOJA NACIONALNEGA PROGRAMA
Za politično koordinacijo in nadzor nad izvajanjem
nacionalnega programa Državni zbor Republike Slovenije obravnava razvoj in
problematiko varnosti cestnega prometa v Republiki Sloveniji, zato Vlada
Republike Slovenije v ta namen najmanj enkrat letno obravnava poročilo o
izvajanju resolucije o nacionalnem programu z vidika izvajanja strategij,
programov in akcijskih načrtov.
Vlada Republike Slovenije predloži letno poročilo o izvajanju
resolucije o nacionalnem programu Državnemu zboru Republike Slovenije
najkasneje do 1. julija v tekočem letu za preteklo leto.
Državni zbor Republike Slovenije obravnava in zagotavlja
naslednje:
-       
nacionalnemu programu varnosti cestnega prometa zagotovi
družbenopolitično podporo;
-       
obravnava in sprejema letna poročila o rezultatih in izvajanju programa;
-       
daje potrebne usmeritve in konkretne naloge za učinkovitejšo izvedbo
ukrepov.
ODBOR DIREKTORJEV ZA ZAGOTAVLJANJE
VARNOSTI V CESTNEM PROMETU
Za politično koordinacijo in zagotavljanje strateških
usmeritev nad izvajanjem nacionalnega programa vlada ustanovi Odbor direktorjev
za spremljanje, vodenje in nadziranje nacionalnega programa (v nadaljevanju:
odbor). 
Odbor sestavljajo: 
-       
generalni direktor ali generalna direktorica direktorata, pristojnega za
infrastrukturo in generalni direktor ali generalna direktorica direktorata,
pristojnega za promet, Ministrstva za infrastrukturo in prostor,
-       
direktor ali direktorica Javne agencije Republike Slovenije za varnost
prometa, 
-       
direktor ali direktorica Direkcije Republike Slovenije za ceste, 
-       
predsednik ali predsednica uprave DARS d.d., 
-       
generalni direktor ali generalna direktorica direktorata, pristojnega za
osnovno šolstvo in vrtce, generalni direktor ali generalna direktorica
direktorata, pristojnega za srednje šole, Ministrstva za izobraževanje, znanost
in šport, 
-       
generalni direktor ali generalna direktorica Policije, 
-       
generalni direktor ali generalna direktorica direktorata, pristojnega za
javno zdravje in generalni direktor ali generalna direktorica direktorata,
pristojnega za zdravstveno varstvo, Ministrstva za zdravje, 
-       
generalni direktor ali generalna direktorica direktorata, pristojnega za
delovna razmerja, generalni direktor ali generalna direktorica direktorata,
pristojnega za socialne zadeve Ministrstva za delo, družino, socialne zadeve in
enake možnosti, 
-       
generalni direktor ali generalna direktorica direktorata, pristojnega za
zakonodajo s področja pravosodja Ministrstva za pravosodje in
-       
direktor ali direktorica Urada Republike Slovenije za zaščito in
reševanje Ministrstva za obrambo.
Odbor direktorjev vodi Ministrstvo za infrastrukturo in
prostor.
Odbor direktorjev opravlja naslednje naloge:
-       
pripravlja strateške usmeritve in izhodišča ukrepov na področju razvoja
varnosti cestnega prometa;
-       
obravnava letna in zaključno poročilo o rezultatih in izvajanju
nacionalnega programa;
-       
daje konkretne naloge za učinkovitejšo izvedbo ukrepov na področju
varnosti cestnega prometa
-       
zagotavlja finančne in druge resurse potrebne za izvajanje nacionalnega
programa
-       
ter spremlja izvajanje nacionalnega programa. 
MEDRESORSKA
DELOVNA SKUPINA ZA SPREMLJANJE IN IZVAJANJE NACIONALNEGA PROGRAMA
Za strokovno izvajanje nacionalnega programa Vlada Republike
Slovenije ustanovi medresorsko delovno skupino za spremljanje in izvajanje
programa, in sicer iz skupine strokovnjakov, tako da sodelujejo v njem vsi
organi in organizacije, ki med svojimi pristojnostmi in nalogami skrbijo za
varnost cestnega prometa, strokovne organizacije in posamezni strokovnjaki,
organizacije civilne družbe, podjetja, vseslovensko zavarovalniško združenje in
samoupravne lokalne skupnosti. 
Medresorsko delovno skupino za spremljanje in izvajanje
nacionalnega programa vodi Javna agencija Republike Slovenije za varnost
prometa. 
Medresorska delovna skupina za spremljanje in izvajanje
nacionalnega programa:
-       
pripravlja in po potrebi obravnava vmesna problemska poročila, ki
zahtevajo dodatne vire za izvedbo načrtovanih ukrepov;
-       
spremlja izvajanje nalog iz nacionalnega programa;
-       
sprejema poročila o izvedenih akcijskih programih;
-       
sprejme akcijski načrt za dvoletna obdobja do leta 2022;
-       
skrbi za koordinacijo izvajanja programov, ki zahtevajo sodelovanje
vladnih organov, drugih organizacij, civilne družbe, vseslovenskega
zavarovalniškega združenja in strokovnjakov,
-       
nadzira izvajanje operativnih programov za posamezna obdobja,
-       
pomaga pri delu lokalnih odborov in sodeluje pri usklajevanju programov
za reševanje problemov, ki presegajo lokalno raven,
-       
skrbi za predstavitev in uveljavitev programa.
Za zagotavljanje koordinacije in spremljanja uresničevanja
ciljev nacionalnega programa medresorska delovna skupina vsako leto pripravi
poročilo o uspešnosti izvajanja nacionalnega programa. Poročila bodo
predstavljala izhodišče za načrtovanje prihodnjih letnih akcijskih načrtov. Ob
izteku vsakega koledarskega leta za tekoče leto do leta 2022 medresorska
delovna skupina pripravi poročilo, vključno z evalvacijo izvajanja nacionalnega
programa, in na osnovi poročila in ocene posreduje predlog Vladi Republike
Slovenije in v obravnavo Državnemu zboru Republike Slovenije za nadaljnje
ukrepanje. 
Pri zagotavljanju varnosti cestnega prometa dejavno
sodelujejo tudi samoupravne lokalne skupnosti. Te skladno z programom
oblikujejo svoje programe, v katerih so zajete pristojnosti in naloge glede
varnosti cestnega prometa na njihovem območju. 
Slika 1 Nosilci izvajanja nacionalnega programa 
8    PODROČJA VARNOSTI CESTNEGA PROMETA S CILJI
8.1 CESTNA INFRASTRUKTURA
Cestna infrastruktura pomeni pomemben element prometne varnosti,
ki v Sloveniji v zadnjih letih napreduje. Izstopa skrb za varne tehnične
rešitve. Direktiva 2008/96/ES Evropskega parlamenta in Sveta z dne 19. novembra
2008 o izboljšanju varnosti cestne infrastrukture (UL L št. 319 z dne 29.11
2008, str. 59; v nadaljnjem besedilu: Direktiva 2008/96/ES) je uvedla nove
načine zagotavljanja varnosti cestne infrastrukture, tako obstoječe, kot tudi
načrtovane. Skladno z besedilom Direktive 2008/96/ES bodo preverjanju cestne
infrastrukture sprva podvržene ceste V. in X. evropskega prometnega koridorja,
kasneje pa tudi ostalo cestno omrežje. Na takšen način bo vloga cestne
infrastrukture v prometno varnostnem sistemu jasno določena, zagotovljene pa
bodo tudi jasne in varne prometno tehnične rešitve, pri čemer lahko rečemo, da
je tudi področje cestne infrastrukture osredotočeno in usmerjeno k viziji nič,
torej udeležencev cestnega prometa zagotoviti takšno infrastrukturo, ki ne bo
dejavnih in vzrok prometnih nesreč.
Temeljni cilj:


ZAGOTAVLJANJE VARNE CESTNE INFRASTRUKTURE VSEM
  UDELEŽENCEM CESTNEGA PROMETA


Izboljšana, varnejša cestna
infrastruktura nikakor ne more zmanjševati odgovornosti posameznika za njegova
ravnanja, lahko in mora pa odpuščati nekatere njegove napake. 
Graf 19 Število vseh umrlih udeležencev v cestnem
prometu v letu 2011 glede na kategorijo ceste 
Najpomembneje pri vsem tem je, da
se v tem programu prepoznajo tudi občine. Prometna varnost na njihovih cestah
je pomemben generator prometnih nesreč, zato je zagotavljanje varnih rešitev
cestne infrastrukture tudi na lokalnem cestnem omrežju zelo pomemben dejavnik k
našemu skupnemu cilju - nič mrtvih in hudo poškodovanih v prometnih nesrečah. 
Razvoj cestne infrastrukture bo v naslednjih letih temeljil
predvsem na skrbi za vzdrževanje cest, vzpostavitvi učinkovitega
informacijskega sistema, pregledovanje varnostnih lastnosti cest in uvajanje
sistemov za vodenje prometa. Cestno omrežje je iz leta v leto starejše in
potrebno je načrtno obnavljanje cest. Cilji, ki so zastavljeni s tem nacionalnim
programom, so ambiciozni, naravnani k trendu zagotavljanja varne cestne
infrastrukture, torej k tehničnim rešitvam, ki morebitnih napak udeležencev ne
kaznujejo takoj. Večji poudarek bo dan na predvidljivih in prizanesljivih
cestah, kar pomeni standardizacijo cestnih ureditev v naseljih in izven njih z
upoštevanjem elementov varnosti na cestah in njihovem okolju. 
Ciljno usmerjena področja:


OBRAVNAVA IN ODPRAVA NEVARNIH MEST


Prometne nesreče so največkrat
posledica kombinacije različnih okoliščin, med katerimi igrajo najpomembnejšo
vlogo človek, vozilo, cesta ter okolje. Na določenih lokacijah prihaja do napak
v interakciji človek – cesta, oziroma vozilo - cesta, na kar kažejo cestni
odseki cest z zgostitvijo prometnih nesreč.
Odseki ali križišča z visoko stopnjo prometnih nesreč na
državnem cestnem omrežju so lokacije z nadpovprečnim številom prometnih nesreč
s poškodbo v triletnem časovnem obdobju glede na primerljive odseke podobnih
cest. Določena so na podlagi analiz podatkov o prometnih nesrečah in terenskega
ogleda. Odprava mest z visoko stopnjo prometnih nesreč na državnem cestnem
omrežju je pomemben dejavnik za izboljšanje prometne varnosti.
Namen in cilj je, da se zbirajo
podatki o mestih zgostitve nesreč oziroma nevarnih območjih na državnih cestah,
ki so osnova za nadaljnje ukrepanje na podlagi katerih se izdelujejo prometno
varnostne analize nevarnih območij s predlogom optimalne ureditve oziroma
takojšnih, kratkoročnih in dolgoročnih ukrepov za odpravo nevarnih območij.


DEJAVNOSTI 

UKREP


CILJ

-       
  zmanjšanje števila nevarnih mest na državnem cestnem omrežju


AKTIVNOSTI

-       
  identifikacija in analiziranje nevarnih mest na državnem cestnem
  omrežju,
-       
  vzpostavitev informacijskega sistema ugotavljanja nevarnih mest na
  cestnem omrežju (Black Spot Managament),
-       
  dopolnitev informacijskega sistema Policije s podatki o lokaciji
  nesreče preko GPS-ja, o vrsti in lastnosti ceste, lastnosti trka in lastnosti
  vozila,
-       
  dopolnitev vsebine zapisnika o ogledu kraja prometne nesreče z
  dodatnimi podatki o cesti in njenih lastnostih ter lastnostih trka, 
-       
  označitev prometno nevarnih mest z opozorilno signalizacijo,
-       
  spremljanje števila prometnih nesreč z udeležbo voznikov motornih
  vozil,
-       
  spremljanje števila mrtvih in poškodovanih udeležencev v cestnem
  prometu.


KAZALNIKI

-       
  zmanjšanje števila prometnih nesreč na nevarnih mestih,
-       
  izboljšanje kakovosti podatkov za pripravo oziroma izdelavo prometnih
  analiz, študij, ipd.,
-       
  izboljšanje prometne varnosti.


NOSILEC

-       
  DARS, DRSC, Ministrstvo, pristojno za notranje zadeve.


 


ZAGOTAVLJANJE VARNEGA NAČRTOVANJA, GRADNJE
  IN PREGLEDOVANJA CESTNE INFRASTRUKTURE 


Evropska direktiva 2008/96/ES
prinaša na tem področju veliko novosti. Zagotavlja sistematičen proces
preverjanja varnosti cestne infrastrukture, ki poteka v vseh fazah načrtovanja
in obratovanja cestne infrastrukture in temelji na presoji idejne zasnove in
projektne dokumentacije ter pregledu obstoječe ceste ali cestnega odseka z
upoštevanjem cestne okolice, ki se ga opravi z namenom, da se ugotovijo napake
in pomanjkljivosti ali obstoj nevarnih pogojev, ki lahko privedejo do nastanka
hudih prometnih nesreč. 
Kot enega od primernih orodij za
pregled obstoječe infrastrukture bo Republika Slovenija tudi v prihodnje
sodelovala in izvajala evropski projekt EuroRAP.


DEJAVNOSTI 

UKREP


CILJ

-       
  pravočasno odkrivanje neustreznih gradbenih in prometnih rešitev v
  fazi načrtovanja in uporabe cest.


AKTIVNOSTI

-       
  izdelava učinkov na varnost v prometu,
-       
  preverjanje varnosti v prometu,
-       
  pregledovanje varnosti ceste,
-       
  izobraževanje presojevalcev varnosti cest,
-       
  izmenjava dobrih praks,
-       
  izvajanje evropskega projekta EuroRAP. 


KAZALNIKI

-       
  odprava nevarnih mest na državnem cestnem omrežju,
-       
  izboljšanje varnosti cestne infrastrukture.


NOSILEC

-       
  DARS, AVP.


 


UPRAVLJANJE, VODENJE IN NADZOR PROMETA


V fazi priprave načrtovanja novih
odsekov bodo skladno s strokovnimi usmeritvami (EU Akcijski načrt za uvajanje
inteligentnih prometnih sistemov v Evropi, Bruselj, 01.04.2009; predlog
direktive Evropskega parlamenta in Sveta o določitvi okvira za uvajanje
inteligentnih prometnih sistemov (ITS) v cestnem prometu in vmesnike do drugih
vrst prevoza, 2009) upoštevane najnovejše tehnične rešitve (ITS) sistemov za
upravljanje, vodenje in nadzor prometa, ki pripomorejo k ustreznemu vodenju in
varnosti prometa ter izboljšujejo kapaciteto cestnih odsekov in križišč.
Na že izgrajenih odsekih bomo poleg omenjenih dokumentov
upoštevali tudi za avtoceste in hitre ceste že izdelano študijo Potencialno
nevarni odseki za vzpostavitev sistemov za nadzor in vodenje prometa, ki je
bila izdelana leta 2004 in je bila v letu 2010 novelirana. Za druge državne
ceste (glavne in regionalne) je študijo še potrebno izdelati. Rezultati študij
bodo podlaga za izbor odsekov in določitev prioritet njihovega opremljanja.
Nove tehnologije s področja ITS
se bodo poskusno uvajale na podlagi pilotskih projektov. Za njihovo
sofinanciranje s strani EU iz programa Easyway bodo pridobljena nepovratna
sredstva.


DEJAVNOSTI 

UKREP


CILJI

-       
  izboljšanje prepustnosti cestne infrastrukture,
-       
  optimizacija potovanj,
-       
  spoštovanje prometnih predpisov,
-       
  izboljšanje obveščenosti uporabnikov z informacijami v realnem času.


AKTIVNOSTI

-       
  nadgraditev sistema informiranja in upravljanja prometa,
-       
  vzpostavitev sistema upravljanja in nadzora hitrosti,
-       
  vzpostavitev nacionalnega centra za upravljanje prometa,
-       
  uvedba sodobnih prometnih sistemov (ITS),
-       
  prenova zakonodaje na področju cest.


KAZALNIKI

-       
  učinkovitejše vodenje in upravljanje prometa,
-       
  povečanje zadovoljstva uporabnikov, 
-       
  zmanjšanje stroškov nastalih kot posledica zastojev in prometnih
  nesreč.


NOSILEC

-       
  Ministrstvo, pristojno za infrastrukturo in prostor, DARS, DRSC, AVP,
  Policija, nacionalni radio.


 


VARNOST V PREDORIH


Ob številnih hudih prometnih nesrečah v predorih v tujini se
je izkazalo, kako zelo pomembna je visoka varnost prometa v predorih. Varnostni
sistemi v predoru morajo delovati preventivno in ob morebitni nesreči tudi
kurativno. Zagotavljati morajo, da se udeleženci pravočasno in varno evakuirajo
ali so evakuirani ter da se reševalnim ekipam omogočijo pogoji varnega
reševanja na mestu nesreče. Nadzor prometa in upoštevanja prometnih pravil je v
omenjenih podzemnih objektih še posebej pomembno. 


DEJAVNOSTI 

UKREP


CILJ

-       
  izboljšanje prometne varnosti v predorih.


AKTIVNOSTI

-       
  izgradnja druge cevi Karavanke,
-       
  poenotenje opreme obstoječih predorov z Direktivo Evropskega
  parlamenta in Sveta 2004/54/ES z dne 29. aprila 2004 o minimalnih varnostnih
  zahtevah za predore v vseevropskem cestnem omrežju (UL L št. 167 z dne
  30.4.2004, stran 39). 


KAZALNIKI

-       
  večja varnost uporabnikov predorov.


NOSILEC

-       
  DARS, URSZR, Policija.


 


UPRAVLJANJE PROMETA TEŽKIH TOVORNIH VOZIL
  IN PREVOZA NEVARNEGA BLAGA


Promet težkih tovornih vozil,
posebej pa še vozil, ki prevažajo nevarno blago, ima velik vpliv na tekoče in
varno odvijanje prometa. Prioritetno je potrebno zagotavljati, da se ta promet
odvija po cestah z ustreznimi tehničnimi elementi, površinami za parkiranje in
nadzor teh vozil, oprema ceste pa mora vključevati tudi opremo, ki omogoča
nadzor te vrste prometa. 
Z nadzorom osnih obremenitev in skupnih mas na podlagi
tehtanja v prostem prometnem toku in s stacionarnimi tehtnicami bo zagotovljeno
boljše spoštovanje veljavnih predpisov. Posledica tega bo zmanjšanje negativnih
vplivov, ki ga ima ta promet na cesto (poškodbe vozišča, kolesnice) in promet
(upočasnjen promet, zastoji).
Za prevoz nevarnih snovi je
potrebno zagotavljati, da se izvaja pod pogoji, ki jih zanj določajo
upravljavci cest, voznikom takih vozil pa omogočiti počitek na površinah
(parkiriščih) ki zagotavljajo varno parkiranje teh vozil. Predvsem na območjih
s povečano nevarnostjo za druge uporabnike cest (predori) ali okolje
(vodozbirna področja) morajo biti pogoji izvajanja te vrste prevozov posebej
nadzorovani.


DEJAVNOSTI 

UKREP


CILJ

-       
  spremljanje in nadzor tovornih vozil in vozil, ki prevažajo nevarno
  blago.


AKTIVNOSTI

-       
  zagotovitev dodatnih parkirnih mest (za tovorna vozila in tovorna
  vozila za prevoz nevarnih snovi),
-       
  zagotovitev mest za izvajanje nadzora v cestnem prometu,
-       
  določitev koridorjev za izredne prevoze,
-       
  zagotovitev nadzora in spremljanje izrednih prevozov oziroma prevozov
  nevarnega blaga.


KAZALNIKI

-       
  povečanje vpogleda v promet izrednih prevozov oziroma prevozov
  nevarnega blaga,
-       
  povečanje varnosti prometa zaradi evidentiranja in spremljanja
  tovornih vozil in vozil, ki prevažajo nevarno blago,
-       
  povečanje kapacitet za parkiranje tovornih vozil. 


NOSILEC

-       
  DARS, DRSC, Policija, CURS.


 


OBČINSKA CESTNA INFRASTRUKTURA


Pomemben delež nacionalne prometne varnosti je odvisen od
stanja občinskih cest. Nov Zakon o cestah (Uradni list RS, št. 109/10 in 48/12)
to področje prvič ureja natančneje, oziroma zavezuje samoupravne lokalne
skupnosti k upoštevanju njegovih določb. Z nadaljevanjem urejanja površin za
pešce in kolesarje, z nadaljevanjem uvajanja ukrepov za umirjanje prometa, s
preurejanjem nezavarovanih nivojskih prehodov in izboljšanju kvalitete
lastnosti voznih površin občinskih cest,se bo stanje prometne varnosti v
prihodnjih letih izboljšalo. Zaradi izboljšanja stanja prometnih površin je
potrebno najprej seznaniti upravljavce in vzdrževalce občinskih cest z dolžnostmi
in pooblastili ter vzpostaviti učinkovit sistem usposabljanja. Za izboljšanje
prometne varnosti je potrebno poskrbeti za odpravo pomanjkljivosti nevarnih
mest na občinskih cestah. Nevarna mesta na občinskih cestah je potrebno najprej
določiti, za kar je potrebna uvedba ustreznega informacijskega sistema.


DEJAVNOSTI 

UKREP


CILJ

-       
  izboljšanje prometne varnosti na občinskih cestah 


AKTIVNOSTI

-       
  zmanjšanje števila nezavarovanih nivojskih železniških prehodov z
  ukinjanjem ali nadgradnjo obstoječih, 
-       
  označitev križišč občinskih cest z ustrezno prometno signalizacijo,
-       
  uvedba sodobnega enotnega informacijskega sistema cest v vseh občinah,
  ki bo vseboval tudi podatke o katastru prometne signalizacije, zaporah,
  izdanih upravnih aktih, omejeni rabi, prometnih nesrečah…, in ki bo omogočal
  njihovo sprotno ažuriranje in vizualizacijo. Sistem mora biti povezan s
  policijo, DRSC, nadzornim centrom, izvajalci rednega vzdrževanja… Sistem mora
  omogočati ugotavljanje nevarnih mest na občinskih cestah.
-       
  uvajanje prometno varnih tehničnih rešitev,
-       
  dvig kvalitete nivoja upravljanja z občinskimi cestami in 
-       
  dvig kvalitete nivoja rednega vzdrževanja občinskih cest z
  organiziranjem izobraževanj ter izdelava priporočil in priročnikov primernih
  nivoju strokovne usposobljenosti upravljavcev in vzdrževalcev občinskih cest,
-       
  izboljšanje kvalitete vozišč. 


KAZALNIKI

-       
  zmanjšanje števila prometnih nesreč in posledic, 
-       
  število nezavarovanih nivojskih železniških prehodov, 
-       
  število neustrezno opremljenih križišč na občinskih cestah, 
-       
  število občin vključenih v enotni informacijski sistem, 
-       
  dolžina oziroma delež javnih občinskih cest za katere je v skladu s
  predpisi zagotovljeno izvajanje rednega vzdrževanja, 
-       
  dolžina oziroma delež odsekov občinskih javnih cest s poškodovanimi
  ali drugače za vožnjo neprimernimi vozišči.


NOSILEC

-       
  občine, Policija, AVP, občinske in medobčinske inšpekcijske službe,
  DRSC, Ministrstvo, pristojno za infrastrukturo in prostor.


 


DELO NA CESTAH


Delo na cestah predstavlja pomemben segment varnosti na
slovenskih cestah. Četudi se ne razpolaga z natančnimi podatki o prometnih
nesrečah, pa nadziranje in opazovanje potekanja prometa skozi cestne zapore
dejansko nakazujeta problematiko spoštovanja prometnih pravil in varnosti
izvajalcev del v zaporah. 


DEJAVNOSTI 

UKREP


CILJ

-       
  izboljšanje prometne varnosti v območjih cestnih del


AKTIVNOSTI

-       
  analiziranje podatkov o prometni varnosti v območjih cestnih del,
-       
  noveliranje zakonodaje s področja cestnih del,
-       
  usklajevanje terminskih planov del med upravljavci,
-       
  nadzor nad upoštevanjem omejitve hitrosti,
-       
  preverjanje načrtov zapor s strani presojevalcev varnosti cest,
-       
  inšpekcijski nadzor nad zaporami cest, zaradi del ali prireditev na
  cesti,
-       
  izboljšanje varnosti izvajalcev del. 


KAZALNIKI

-       
  zmanjšanje števila prometnih nesreč v območju zapor,
-       
  zmanjšanje stroškov uporabnikov zaradi izboljšanja prometne varnosti,
-       
  zmanjšanje zastojev in posledično emisij toplogrednih plinov.


NOSILEC

-       
  Ministrstvo, pristojno za infrastrukturo in prostor, DARS, DRSC,
  Policija, IRSPEP.


 


ZAGOTAVLJANJE VARNOSTI CESTNE
  INFRASTRUKTURE
 


Načrtovanje in oblikovanje cestne
infrastrukture vključno z njenim okoljem je za dolgoročno doseganje trajnega
zagotavljanja prometne varnosti ključnega pomena. Princip dobrega načrtovanja
cestne infrastrukture s principi uporabnosti, homogenosti in predvidljivosti so
temelj za varen cestni promet z upoštevanjem vseh vrst udeležencev v prometu še
posebno ranljivih skupin. 
Ukrepi za zagotavljanje prometne
varnosti se bodo izvajali v primernem obsegu in z dinamiko skladno s finančnimi
možnostmi. Vpetost med potrebami in možnostmi narekuje zagotovitev optimalnih
in učinkovitih rešitev, katerih upravičenost potrjujejo raziskave vpliva ceste
na nezgodna dogajanja. 


DEJAVNOSTI 

UKREP


CILJ

-       
  izvajanje ukrepov na cestni infrastrukturi z namenom izboljšanja
  prometne varnosti.


AKTIVNOSTI

-       
  preprečevanje vožnje v nasprotni smeri,
-       
  opozarjanje na prisotnost motoristov in kolesarjev,
-       
  postavitev opreme za zaščito motoristov,
-       
  čiščenje cest ob začetku poletne sezone,
-       
  rekonstrukcije križišč in cest,
-       
  izgradnja obvoznic,
-       
  ureditev cest skozi naselja,
-       
  izgradnja kolesarske infrastrukture,
-       
  izgradnja infrastrukture za pešce, 
-       
  sanacija drsnih odsekov,
-       
  zagotavljanje preglednih trikotnikov,
-       
  sanacija voziščnih konstrukcij,
-       
  nadgradnja prometne signalizacije in opreme cest (naletni mehovi,
  odsevne folije višje kvalitete, cestni smerniki, horizontalna signalizacija,
  točke za meglo, …) 
-       
  spremljanje varnosti cestnega prometa z vidika vzrokov prometnih
  nesreč z namenom identifikacije vloge cestne infrastrukture v teh dogodkih, 
-       
  spremljanje primerov vožnje v nasprotni smeri na AC in HC.


KAZALNIKI

-       
  boljša kvaliteta in opremljenost cestne infrastrukture,
-       
  zmanjšanje stroškov uporabnikov zaradi izboljšanja prometne varnosti,
-       
  zmanjšanje deleža voznikov motornih koles med smrtnimi žrtvami
  prometnih nesreč,
-       
  večja varnost cest skozi naselja,
-       
  izboljšanje prometne varnosti v križiščih (dograditev dodatnih pasov,
  preureditev in rekonstrukcij),
-       
  večje število semaforiziranih križišč,
-       
  večje število krožnih križišč,
-       
  večje število semaforiziranih prehodov za pešce,
-       
  večja dolžina saniranih drsnih odsekov,
-       
  večja dolžina kolesarske infrastrukture v kilometrih,
-       
  večja dolžina infrastrukture namenjene pešcem v kilometrih,
-       
  večja dolžina varnostnih ograj, 
-       
  večja dolžina varovalne ograje za motoriste v kilometrih,
-       
  zmanjšanje števila voženj v nasprotno smer.


NOSILEC

-       
  DARS, DRSC, občine.


 


OBVEŠČANJE JAVNOSTI


Na področju medijske promocije
varne uporabe cest in ukrepov namenjenih zboljšanju prometne varnosti bodo
aktivnosti usmerjene v:
-       
informacije o novostih v zakonodaji, ki so povezane s pravili cestnega
prometa in načrtovanih in izvedenih ukrepih, ki bodo zagotavljali boljšo
prometno varnost, bodo uporabnikom cest posredovane s kratkimi filmi, izdanimi
zloženkami in članki v časopisih,
-       
sodelovanje z vladnimi ustanovami in nevladnimi organizacijami, ki
delujejo na področju prometne varnosti,
-       
obravnavo pripomb in predlogov uporabnikov cest.
V sodelovanju z mediji bodo tekoče pripravljene informacije o
aktivnostih in ukrepih za izboljšanje prometne varnosti. Voznikom in drugim
uporabnikom cest je namreč potrebno posredovati tudi informacije o novostih v
zakonodaji kakor tudi o predvidenih in izvedenih ukrepih. Na tem področju je
bilo do sedaj dovolj le informiranja o ostrejši kazenski politiki, medtem ko
vozniki niso seznanjeni z novostmi na področju urejanja prometa in uvajanju
tehničnih novosti. Predvsem je potrebno v obveščanje vključiti televizijo in
radio, preko katerih je mogoče doseči zelo široko in učinkovito obveščenost
voznikov.
V večjem obsegu bodo podprte aktivnosti oziroma konkretni
programi nevladnih organizacij in združenj, ki so namenjeni izboljšanju
prometne varnosti. To bo omogočilo tudi po tej poti ustrezno promoviranje
aktivnosti upravljavcev cest na področju prometne varnosti. 
Pri odnosih z uporabniki cest je
potrebno vzpostaviti učinkovit način evidentiranja pripomb in predlogov, ki se
nanašajo na varno odvijanje prometa. Vse predloge je potrebno preveriti (tudi z
ogledi posameznih lokacij) in predlagatelja obvestiti o strokovni oceni potrebe
po ukrepanju.


DEJAVNOSTI 

UKREP


CILJ

-       
  seznanjanje javnosti o novostih v predpisih in na infrastrukturi,
-       
  opozarjanje na najpogostejše kršitve in nepravilnosti.


AKTIVNOSTI

-       
  priprava brošur, oglasov in filmskih spotov, 
-       
  objavljanje v medijih. 


KAZALNIKI

-       
  izboljšanje informiranja javnosti o novostih na cestni infrastrukturi
  in veljavni zakonodaji.


NOSILEC

-       
  Ministrstvo, pristojno za infrastrukturo in prostor, DARS, DRSC,
  Policija, AVP.


8.2 VOZILA
Vozila predstavljajo zelo pomemben element prometne varnosti,
zato je to področje ves čas deležno napredka. S predpisi o ugotavljanju
skladnosti vozila se zagotavlja, da so vozila varna do vseh udeležencev v
prometu in da imajo čim manjši negativni vpliv na okolje. Slovenija stalno
prenaša v svoj pravni red ustrezne evropske predpise s področja vozil in
aktivno sodeluje pri snovanju teh predpisov v delovnih skupinah tako v Bruslju
kot tudi v Ženevi. Vendar pa lahko temu razvoju le sledimo, ne moremo pa prav
veliko nanj vplivati in ga pospeševati. Veliko večjo vlogo lahko imamo na
področju vozil v uporabi, torej na področju tehnične brezhibnosti vozil, kjer
lahko z višjo kakovostjo izvajanja aktivnosti pripomoremo k večji varnosti v
cestnem prometu.
Temeljni cilj:


ZAGOTAVLJANJE VARNIH VOZIL V CESTNEM
  PROMETU


Področje tehničnih pregledov
motornih in priklopnih vozil je organizacijsko primerno urejeno, vendar so v
samem izvajanju pomanjkljivosti, kar ima lahko negativen vpliv na varnost v
cestnem prometu. To področje je treba razviti in mu z različnimi ukrepi
dvigniti strokovnost in zanesljivost. Prometni inšpektorat je z uvedbo Zakona o
motornih vozilih (Uradni list RS, št. 106/10), ki je začel veljati 1. aprila
2011, uporabljati pa se je začel 1. julija 2011, pričel z izvajanjem nadzora
nad delom pooblaščenih organizacij za tehnične preglede motornih in priklopnih
vozil, dobil pa je tudi pravno osnovo za uporabo mobilnih enot za tehnični
pregled vozil, kar bo tudi prispevek k zagotavljanju varnih vozil na voziščih v
cestnem prometu.
Ciljno usmerjena področja:


PRIPRAVA USTREZNIH POSTOPKOV ZA DELO


Osnovo za pravilno izvajanje
dejavnosti tehničnih pregledov predstavlja zakonodaja, ki med seboj povezuje
gospodarsko dejavnost, tehnične predpise, kakovost in meroslovje:
-       
Zakon o motornih vozilih (Uradni list RS, št. 106/10),
-       
Zakon o tehničnih zahtevah za proizvode in o ugotavljanju skladnosti
(Uradni list RS, št. 17/11),
-       
Zakon o meroslovju (Uradni list RS, št. 26/05 – uradno prečiščeno
besedilo)
-       
Zakon o standardizaciji (Uradni list RS, št. 59/99),
-       
Zakon o akreditaciji (Uradni list RS, št. 59/99).
-       
Pravilnik o tehničnih pregledih motornih in priklopnih vozil (Uradni
list RS, št. 88/05)
-       
Uredba o nadzoru tehnične brezhibnosti motornih in priklopnih vozil, s
katerimi se opravljajo prevozi v cestnem prometu (Uradni list RS, št. 113/03)
-       
Resolucija CEMT /CM(95)4. in Sporazum o mednarodnih občasnih avtobusnih
prevozih potnikov (Sporazum INTERBUS) (Uradni list RS, št. 14/01).
Navedeni dokumenti v svojih prilogah že vsebujejo opise
posameznih postavk za delo in razloge za neustreznost vozil, kar omogoča enotno
vrednotenje tehnične brezhibnosti vozil.
Roki za opravljanje prvih tehničnih pregledov, ki so povzeti
po Zakonu o varnosti cestnega prometa (Uradni list RS, št. 83/04), nazadnje
spremenjen s spremembami in dopolnitvami ZVCP-1F (Uradni list RS, št. 58/09)
ter ZVCP-1G (Uradni list RS, št. 36/10) in po mnenju nekaterih v zadostni meri
ne upoštevajo pogojev uporabe, vplivov okolja pri uporabi ter staranja
tehničnih izdelkov in njihovih delov. Zato bo treba opraviti podrobnejšo
analizo napak, ugotovljenih na prvem tehničnem pregledu, in po potrebi
spremeniti roke.
Zakon o motornih vozilih izenačuje roke za izvedbo tehničnih
pregledov za lahka tovorna vozila do 3500 kg z roki za ostala tovorna vozila
(prvi tehnični pregled po enem letu in nato vsako leto) in tako odpravlja do
sedaj veljavno anomalijo, da se ta tovorna vozila obravnavajo kot osebni
avtomobili (prvi tehnični pregled po 4 letih, nato dvakrat po 2 leti in nato
vsako leto).
Inšpektor ali policist lahko zaradi utemeljenega suma glede tehnične
brezhibnosti vozila to izloči iz prometa in ga napoti na izredni tehnični
pregled v najbližjo pooblaščeno organizacijo za tehnične preglede vozil.
Pravilnik o nadzoru tehnične brezhibnosti gospodarskih vozil v cestnem prometu,
ki je bil izdan na osnovi Zakona o motornih vozilih, pa predvideva tudi uvedbo
mobilnih enot za opravljanje meritev zavornih učinkov, emisij izpušnih plinov
in nastavitve svetlobne opreme vozil na cesti. To pa zahteva tudi nabavo
potrebnih naprav in kontrolne opreme ter zagotovitev ustreznega števila
usposobljenih kadrov. 
Trenutno je samo nekaj postopkov
za opravljanje tehničnih pregledov podrobneje opredeljenih, pri ostalih pa je
rezultat pregleda velikokrat odvisen le od vestnosti in strokovnosti
preglednika. Zato je treba pripraviti podrobnejša navodila za delo, da se
olajša delo preglednikov in poenoti postopek, kare bo nedvomno vplivalo na
kakovost tehničnih pregledov in s tem tudi na povečanje varnosti in
zanesljivosti vozil v prometu. 


DEJAVNOSTI

UKREP


CILJ

-       
  vzpostavitev ustreznih postopkov za delo zaposlenih na tehničnih
  pregledih motornih in priklopnih vozil.


AKTIVNOSTI

-       
  pridobitev priročnikov za delo iz drugih držav članic EU, 
-       
  analiza pridobljenega gradiva,
-       
  izdelava predloga predpisa o postopkih za delo,
-       
  usklajevanje vsebine s predstavniki tehničnih pregledov in drugo
  strokovno javnostjo,
-       
  izdaja Tehnične specifikacije o postopkih izvajanja tehničnih
  pregledov,
-       
  stalno prilagajanje postopkov tehničnih pregledov rezultatom analize
  tehničnih pregledov in ugotovitvam vzročne povezave med prometnimi nesrečami
  in tehničnim stanjem vozil.


KAZALNIKI

-       
  izdana Tehnična specifikacija o postopkih izvajanja tehničnih
  pregledov.


NOSILEC

-       
  Ministrstvo, pristojno za infrastrukturo in prostor, AVP.


 


POSODOBITEV POSTOPKA USPOSABLJANJA


Glede na izkušnje pri nadzoru dela
v pooblaščenih organizacijah za tehnične preglede motornih in priklopnih vozil
ugotavljamo, da je znanje kontrolorjev nezadostno in ne spremlja novih dosežkov
v avtomobilski industriji (zlasti na področju elektronike). 
Postopki tehničnih pregledov morajo tudi slediti tehničnemu
napredku motornih vozil in njihovih priklopnikov. Zahtevajo posodobitev
postopkov usposabljanja kontrolorjev na tehničnih pregledih (vozila na plinski
pogon CNG in LPG, hibridne različice vozil, električna vozila, elektronska
oprema pasivne in aktivne varnosti, predelana vozila za ljudi s posebnimi
potrebami itd.). Prav tako je zaželena izmenjava znanj z evropskimi izvajalci
tehničnih pregledov.
Sodobne tehnične rešitve za udobnejšo, varnejšo in enostavnejšo
vožnjo z vozili, ki so jih izdelovalci razvili v zadnjem času, bodo kmalu brez
vključitve novega znanja in opreme zmanjšale učinkovitost tehničnega pregleda
posameznega vozila. Zaradi tega napredka se pripravlja sprememba zakonodaje s
področja tehničnih pregledov vozil na evropskem nivoju, ki bo uvedla nove
postopke in predpisala novo opremo za preverjanje vozil. 
Trenutno vsebina usposabljanja
preglednikov na tehničnih pregledih ni celovito in enotno urejena in
prilagojena novim zahtevam, zato je treba za dvig kakovosti vnesti v sistem
posodobitve, podrobneje predpisati obseg in vsebino ter način izvajanja
usposabljanja in preverjanja usposobljenosti.


DEJAVNOSTI

UKREP


CILJ

ustrezni postopki usposabljanja zaposlenih na tehničnih
  pregledih motornih in priklopnih vozil.


AKTIVNOSTI

analiza trenutnega stanja na področju izobraževanja,
pregled usposabljanja v drugih državah članicah EU,
posodobitev postopka usposabljanja,
izdelava programov usposabljanja,
usklajevanje vsebine s predstavniki tehničnih pregledov in
  drugo strokovno javnostjo.


KAZALNIKI

posodobljen postopek in programi usposabljanja zaposlenih
  na tehničnih pregledih motornih in priklopnih vozil.


NOSILEC

Ministrstvo, pristojno za infrastrukturo in prostor, AVP.


 


VZPOSTAVITEV
  USTREZNEGA STROKOVNEGA IN INŠPEKCIJSKEGA NADZORA


Sedanji nadzor nad delom tehničnih
pregledov je nezadosten, zato je treba celoten sistem nadzora vzpostaviti na
novo in mu omogočiti potrebno učinkovitost.
Prometnemu inšpektoratu – Inšpekciji za cestni promet, se
tako glede na navedeno razširijo dosedanja pooblastila, naloge in obseg dela in
sicer na področje izvajanja inšpekcijskega nadzora nad spoštovanjem določil
Zakona o motornih vozilih v celoti. Inšpektorji za nadzor cestnega prometa so
pooblaščeni za izvajanje inšpekcijskega nadzora nad delom proizvajalcev vozil
in njihovih pooblaščenih zastopnikov, distributerjev vozil (samo glede
pravilnosti izdaje dokumentov), tehničnih služb, strokovnih organizacij in
registracijskih organizacij.
Glede na to, da so po odločitvi Vlade in ustanovitvi Javne
agencije za varnost prometa vse sistemske naloge ugotavljanja skladnosti vozil,
njihove registracije in tehničnih pregledov združene na Ministrstvu,
pristojnemu za infrastrukturo in prostor, je potrebno vzpostaviti kriterije in nova
pravila nadzora nad izvajanjem dejavnosti tako strokovno upravnega kot
inšpekcijskega.
Izkušnje kažejo, da je potreba
po številu nadzorov pri posameznem zavezancu zelo različna ter odvisna od več
faktorjev (javni interes, pogostejše kršitve, čas ponovne vzpostavitve
zakonitega stanja, statistični podatki iz analiz letnega poročila,
koncentracija zavezancev, enotnost kriterijev pri izvajanju pooblastila...),
zato je treba temu prilagoditi tudi bodoči program nadzora. 


DEJAVNOSTI

UKREP


CILJ

-       
  ustrezen strokovni in inšpekcijski nadzor nad delom zaposlenih na
  tehničnih pregledih motornih in priklopnih vozil


AKTIVNOSTI

-       
  analiza trenutnega stanja na področju nadzora,
-       
  pregled sistema nadzora v drugih državah članicah EU,
-       
  priprava smernic za strokovni in inšpekcijski nadzor
-       
  kadrovska izpopolnitev inšpekcijskih služb,
-       
  nova tehnična oprema (mobilne enote).


KAZALNIKI

-       
  izdelane smernice za strokovni in inšpekcijski nadzor
-       
  kadrovska izpopolnitev,
-       
  nabavljena oprema,


NOSILEC

-       
  Ministrstvo, pristojno za infrastrukturo in prostor, AVP, IRSPEP.


 


ANALIZA REZULTATOV TEHNIČNIH PREGLEDOV


Analiza pomanjkljivosti, ki se
odkrijejo na vozilih pri tehničnih pregledih, se do sedaj ni opravljala. Sedaj
že obstajajo podatki v MRVL, ki to omogočajo, zato je nujno začeti z analizo,
ker bo mogoče samo na podlagi rezultatov take analize učinkovito in strokovno
ukrepati za izboljšanje stanja vozil v prometu. Za hitrejšo vzpostavitev
sistema analiziranja je priporočljivo upoštevati izkušnje v drugih državah
članicah EU. 
Na podlagi analiz je bila
ugotovljena razlika med številom pregledanih in številom zaradi napak
zavrnjenih vozil, ki je v začetku poostrenega nadzora v posameznih
organizacijah, ki so imele največje število pregledanih vozil, znašala 1 %. Z
leti se je razmerje dvignilo na 8 % do 10 %, pri čemer povprečje v drugih
državah znaša okrog 14 %.


DEJAVNOSTI

UKREP


CILJ

-       
  stalno analiziranje rezultatov tehničnih pregledov motornih in
  priklopnih vozil.


AKTIVNOSTI

-       
  analiza trenutnega stanja na področju analiziranja rezultatov
  tehničnih pregledov,
-       
  pregled sistema analiziranja rezultatov tehničnih pregledov v drugih
  državah članicah EU,
-       
  priprava metodologije za analiziranje rezultatov tehničnih pregledov,
-       
  vzpostavitev stalnega analiziranja rezultatov tehničnih pregledov.


KAZALNIKI

-       
  vzpostavljeno stalno analiziranje rezultatov tehničnih pregledov
  motornih in priklopnih vozil.


NOSILEC

-       
  AVP.


 


UGOTAVLJANJE VZROČNE POVEZAVE MED
  PROMETNIMI NESREČAMI IN TEHNIČNIM STANJEM VOZIL


Vzročna povezava med prometnimi nesrečami in dejavniki,
povezanimi s tehničnim stanjem vozil se sedaj praviloma ne ugotavljajo. V
sedanjem sistemu preiskovanja nesreč se odkrivajo in preiskujejo le vzroki
prometnih nesreč.


DEJAVNOSTI

UKREP


CILJI

-       
  ugotavljanje vzročne povezave med prometnimi nesrečami in vsemi
  dejavniki povezanimi z vozili.


AKTIVNOSTI

-       
  analiza trenutnega stanja na področju ugotavljanje vzročne povezave
  med prometnimi nesrečami in dejavniki tehničnega stanja vozil
-       
  pregled sistema ugotavljanja vzročne povezave med prometnimi nesrečami
  in tehničnim stanjem vozil v drugih državah članicah EU,
-       
  priprava smernic za ugotavljanje vzročne povezave med prometnimi
  nesrečami in tehničnim stanjem vozil (Javna agencija za varnost prometa v
  sodelovanju s Policijo),
-       
  analiza poročil o vzročni povezavi med prometnimi nesrečami in tehničnim
  stanjem vozil,
-       
  ukrepanje na podlagi rezultatov analize.


KAZALNIKI

-       
  poročila o vzročni povezavi med prometnimi nesrečami in tehničnim
  stanjem vozil,
-       
  analizirana poročila,
-       
  predlagani ukrepi za izboljšanje stanja.


NOSILEC

-       
  AVP, Policija.


8.3 PROMETNA VZGOJA IN VSEŽIVLJENJSKO
UČENJE
Na področju izobraževanja v Republiki Sloveniji velja načelo,
da morajo vsi državljani dobiti kakovostno splošno izobrazbo in razviti
sposobnosti za vseživljenjsko učenje. Zagotavlja se pluralizem znanosti v
izobraževanju, učenci morajo razviti različne vrste pismenosti in se naučiti
učiti se in razviti odgovornost zase in za delovanje v družbi. Varnost v
cestnem prometu je pomemben del delovanja družbe, zato so v veljavnih učnih
načrtih vključene prometne vsebine po vertikali, od predšolske vzgoje,
osnovnošolskega izobraževanja in srednješolskega izobraževanja.
Prometna vzgoja in vseživljenjsko učenje prispevata k
oblikovanju ustreznih stališč do posameznih dejavnikov varnosti in ustreznem
vedenju v prometu. Pogoj za oblikovanje ustreznih stališč in varnega vedenja je
pridobivanje in stalno obnavljanje znanj in spretnosti za varno sodelovanje v
prometu. 
Temeljni cilj:


PRISOTNOST PROMETNE VZGOJE IN UČENJA V
  VSEH ŽIVLJENSKIH OBDOBJIH


Prometna vzgoja in vseživljenjsko
učenje za varno sodelovanje v prometu poteka v več življenjskih obdobij, ki
bistveno vplivajo na organiziranost, vsebine in oblike dela:
-       
prvo življenjsko obdobje (nosečnost in prvo leto življenja)
-       
prometna vzgoja v predšolskem obdobju
-       
prometna vzgoja v obdobju izobraževanja v osnovni šoli
-       
varnost v obdobju poklicnega in srednješolskega izobraževanja
-       
usposabljanje za vožnjo motornih vozil
-       
vseživljenjsko učenje za varno sodelovanje v prometu
Prometna varnost je pomemben dejavnik kvalitete bivanja in se
nanaša na vse državljane skupaj in vsakega od njih posebej. Občinski sveti za
preventivo in vzgojo v cestnem prometu izvajajo preventivne aktivnosti v
samoupravnih lokalni skupnostih. Zato je prioriteta njihovega nadaljnjega
razvoja do leta 2021 začrtana v naslednjih 10 točkah:
1.     
ohranitev in nadgradnja vseh obstoječih kakovostnih preventivnih
programov
2.     
prilagajanje organizacijsko-pravnega statusa občinskih SPV njihovim
nalogam in funkcijam
3.     
občinski SPV postajajo tudi »ogledalo« kvantitete in kakovosti dela
državnih organov in organizacij na področju varnosti cestnega prometa,
4.     
organizacija usposabljanja in izpopolnjevanja znanj s pomočjo domačih in
tujih strokovnjakov,
5.     
pomoč Javne agencije za varnost prometa s strokovnimi mnenji o lokalnih
prometno-varnostnih problemih,
6.     
skupno spremljanje varnosti cestnega prometa na lokalni ravni,
7.     
nakup in uporaba preventivnih demonstracijskih naprav,
8.     
večja medijska promocija prometnih vsebin,
9.     
priprava strategije vzgoje in izobraževanja – vključitev prometnih
vsebin v šolski sistem in izobraževanje odraslih,
10.  
izvedba aktivnosti za zaščito najbolj ranljivih skupin udeležencev v
cestnem prometu (starejši, mladi, pešci, kolesarji, motoristi)
11.  
priprava dveletnih obdobnih načrtov na lokalni ravni.


PRVO ŽIVLJENJSKO OBDOBJE


Otrok v prvem življenjskem obdobju je v prometu udeležen in
ogrožen predvsem v vlogi potnika (Starši so ključni).


DEJAVNOSTI

UKREP


CILJ

-       
  nič mrtvih in hudo telesno poškodovanih otrok v prvem življenjskem
  obdobju


AKTIVNOSTI

-       
  uvedba vsebin za varno vožnjo otrok in nosečnic v šole za starše,
-       
  izvajanje programa Prva vožnja – varna vožnja v vseh porodnišnicah,
-       
  priprava programov promocije zdravja in vzgoje za zdravje za starše v
  času preventivnih zdravstvenih pregledov.


KAZALNIKI

-       
  rezultati meritev ustrezno zavarovanih otrok med vožnjo v vozilih,
-       
  delež šol za starše, ki izvaja programe za varno vožnjo otrok,
-       
  število porodnišnic v katerih poteka akcija Prva vožnja – varna
  vožnja,
-       
  izvajanje programov promocije zdravja in vzgoje za zdravje za starše v
  času preventivnih zdravstvenih pregledov.


NOSILEC

-       
  AVP, šole za starše, izvajalci zdravstvenega varstva otrok na primarni
  ravni.


 


PREDŠOLSKO OBDOBJE


V Kurikulu za vrtce, ki predstavlja
strokovno podlago za vzgojno-izobraževalno delo v slovenskih vrtcih, so
zapisana temeljna načela in cilji predšolske vzgoje ter spoznanja, da otrok
dojema in razume svet celostno, da se razvija in uči v aktivni povezavi s
svojim socialnim in fizičnim okoljem, da v vrtcu v interakciji z vrstniki in
odraslimi razvija lastno družbenost in individualnost. Kurikulum za vrtce
zajema šest področij dejavnosti (gibanje, jezik, narava, družba, umetnost,
matematika), z opredeljenimi globalnimi cilji, primeri dejavnosti in vlogo
odraslih. Medpodročne dejavnosti, kot so prometna vzgoja, moralna vzgoja, skrb
za zdravje ipd. se prepletajo skozi vsa področja in so del kurikularnih vsebin,
ki se odražajo v načinu življenja in dela v vrtcu.
Prometna vzgoja poteka preko igre, otrok se seznanja z varnim
vedenjem in se nauči živeti in ravnati varno v različnih okoljih: doma, v
prometu, v vrtcu, pri igri, pri športu, Otrok spoznava prometna sredstva in
različne objekte v bližini vrtca, kot so trgovine, knjižnice, galerije,
policijska postaja, gasilski dom, ipd. ter pridobiva različne izkušnje o svetu.
Otrok se seznanja z različnimi poklici in družbenimi funkcijami; spozna poklic
policista, ki ga prijazno pouči o pravilnem vedenju v prometu, predstavi
uniformo… pridobiva veščine, povezane s telesno nego, varnostjo (ukrepanje ob
nevarnostih, nezgodah in nesrečah), prometno varnostjo (prečkanje ceste,
prepoznavanje nevarnih situacij v prometu, upoštevanje prometnih predpisov,
izogibanje prometnim nezgodam itn.), sodeluje pri opazovalnem sprehodu, kjer
spremlja dogajanje na pločniku, cesti in v križišču (opazuje voznike – pripete
z varnostnim pasom); spoznava različne načine potovanj in sodeluje pri pogovoru
o varnosti in vedenju pri posameznih prevoznih sredstvih (potovanje z vlakom,
ladjo, letalom…).
Odrasli v vrtcu nudijo možnosti spoznavanja prometnih
situacij otrokom iz različnih okolij, načrtovanje in upoštevanje prometno
varnostnega načrta v okolici vrtca. Vključevanje staršev v različne aktivnosti
s področja prometne vzgoje (kolesarjenje, rolanje, kotalkanje, hoja) v okviru
vrtca in doma. Otroku omogočajo in ga spodbujajo, da najprej opazuje po lastnem
interesu, nato ga vodijo in spodbujajo tako, da ustvarjajo situacije, v katerih
lahko sam najde in reši problem. Spoštujejo njegov način razmišljanja in metode
dela ter ga navajajo, da si pridobiva izkušnje v neposrednem prometu v spremstvu
odraslega in svoje izkušnje opisuje. 
Globalni cilji povezani z vsebinami s področja prometne
vzgoje so: otrok se seznanja z varnim vedenjem in se nauči živeti in ravnati
varno v različnih okoljih: doma, v prometu, v vrtcu, v prostem času, pri igri,
športu, obiskih v galerijah, družabnih srečanjih, zabavah itn. Spoznavanje
svojega telesa, življenjskega cikla ter zdravega in varnega načina življenja,
spoznavanje tehničnih predmetov in razvijanje spretnosti na področju tehnike in
tehnologije, otrok odkriva različna gibanja glede na trajanje in glede na
hitrost. Otrok spoznava, kaj gibanje povzroči in kaj gibanje vzdržuje, spoznava
gibanje teles po zraku, v vodi in na kopnem. Pri opisovanju prometnih izkušenj otrok
uporablja besede: prehod za pešce, zebra, pločnik, prometni znaki, semafor,
prometna sredstva, sopotnik… Otrok se uči dojemati svet celostno in razvijati
družbenost in individualnost ter odgovornost.
Otroci od prvega do petega leta
starosti so v prometu najpogosteje ogroženi kot potniki in pešci. Pri tem so
starši in vzgojno varstveni zavodi ključni nosilci prometne vzgoje, ki jim
pomagajo za varno udeležbo v prometu.


DEJAVNOSTI

UKREPI


CILJ

-       
  nič mrtvih in hudo telesno poškodovanih otrok v starostni skupini od
  prvega do petega leta.


AKTIVNOSTI

-       
  uvajanje koncepta zdravja v predšolski kurikul (sklop varnosti),
-       
  izvedba akcije Pasavček za varno vožnjo otrok na in v vozilih, 
-       
  izvajanje ukrepov za zagotavljanje varnih poti,
-       
  priprava dodatnih gradiv, akcij in programov drugih partnerjev (sveti
  za preventivo in vzgojo v cestnem prometu, policija, organizacije civilne
  družbe, predvsem za otroke pešce in potnike, zdravstveno varstvo otrok na
  primarni ravni.


KAZALNIKI

-       
  rezultati meritev ustrezno zavarovanih otrok med vožnjo v vozilih,
-       
  izvajanje programov promocije zdravja in vzgoje za zdravje za starše
  in otroke.


NOSILEC

-       
  vrtci, VVZ, AVP, občinski sveti za preventivo in vzgojo v cestnem
  prometu.


 


OSNOVNOŠOLSKO OBDOBJE


Prometna vzgoja, kot medpredmetno
kurikularno področje, zaradi svoje narave zahteva interdisciplinarni pristop in
aktivne oblike dela, in sicer take, ki bodo vodile v varno vedenje in
spoštovanje ter upoštevanje drugih ljudi. Gre tako za znanja in stališča, kot
predvsem za spodbujanje varnega vedenja. Interdisciplinaren pristop zahteva
medpredmetno usklajenost in vzgojno usklajenost dejavnikov učenčevega
socialnega okolja (staršev, učiteljev, policije, drugih). Prometna vzgoja mora
ob izobraževanju v prometu in prometni vzgoji za varno udeležbo vanj, v kar
največji meri, posebno v prvih treh razredih osnovne šole, potekati tudi v
stvarnih prometnih razmerah. Le-te namreč edine omogočajo učinkovito
usposabljanje z zahtevami sodobnega prometa. Prometna vzgoja ima svoje
specifične cilje in vsebine, ki se povezano vključujejo v razne predmete v
osnovni šoli. Tako dosežemo večjo celovitost, povezanost in skladnost učnih
načrtov. Pri zagotavljanju večje varnosti otrok moramo upoštevati različna
starostna obdobja, ki določajo posamezne ukrepe. Prometna vzgoja kot dolgoročni
ukrep otrokom omogoča, da na varen način osvojijo osnovne odnose in vedenjske
vzorce, potrebne za varno vključevanje v cestni promet kot pešci, kolesarji,
vozniki motornih koles.
V prvem vzgojno-izobraževalnem obdobju učenci spoznajo
in opazujejo varne in nevarne poti v okolici šole, spoznajo prometne znake, ki
označujejo šolsko pot, spoznavajo pravila obnašanja v prometu in varne hoje,
pomen vidnosti in nošenja rumene rutice in kresničke, se seznanijo z načini
obnašanja sopotnika v različnih prevoznih sredstvih, se učijo vključevanja v
promet po varnih šolskih poteh, seznanijo se z orientacijo v prometnem prostoru
(levo, desno), seznanijo se z varno hojo po pločniku in cesti, kjer ni
pločnika, s hojo ob nevarnem cestnem robu in prečkanju ceste. Učenec se seznani
s prometno varnostnim načrtom šole. 
V drugem vzgojno-izobraževalnem obdobju učenci
utemeljijo pomen varnosti v prometu, kodeks etike v prometu, razvijajo skrb in
odgovornost za lastno varnost in za varnost drugih udeležencev v prometu. Razvijajo
spretnosti opazovanja prometa in spoznajo vrste prometa. Usposobijo oziroma
seznanijo se s teoretičnimi znanji za opravljanje kolesarskega izpita ter
vožnjo na spretnostnem ter prometnem poligonu. Usposobijo se za teoretična
znanja in praktično vožnjo za opravljanje kolesarskih izpitov. Aktivno se
vključijo v različne akcije na področju prometne vzgoje na ravni šole in izven
nje. Spoznajo vlogo policista. Seznanijo se s pomenom kolesarjenja za zdravje. 
V tretjem vzgojno-izobraževalnem obdobju učenci
spoznajo osnove delovanja naprav in motorjev v prometu, spoznajo fizične pojave
sile, izračunajo silo trenja na primerih iz prometa, spoznajo različne vrste
prometa, razvijajo občutljivost za okoljske probleme, za stiske soljudi, za
socialne probleme. Učijo se zamišljati več možnosti za razvoj na določenem področju,
tehtati njihove posledice, z njimi povezane vrednote. Spoznajo delovanje
motorjev z notranjim izgorevanjem, prenosom moči, zavore, električne naprave,
varno vožnjo s kolesom z motorjem, prometna pravila, ogledalo in pogled nazaj,
orientacijo v prostoru s pomočjo ogledala, seznanijo se s hitrostjo in njenim
merjenjem, vlogo hitrosti, sile pri vožnji v krivini, pospeški, kinetično
energijo, ustavljanjem, reakcijskim časom, zavorno potjo, potjo ustavljanja, z
ekologijo. Spoznajo zaščito in opremo voznika kolesa s motorjem, čelado kot
obvezni del, vožnjo druge osebe, varno vključevanje v promet in pravila za
varno in pravilno prehitevanje, vožnjo v križišču, zavijanje v levo, desno,
spoznajo tehniko delovanja menjalnika, delovanja sklopke ter mehanskega in
hidravličnega prenosa, seznanijo se z varnim delovanjem s kmetijskimi stroji.
Seznanijo se z različnimi pogoji v prometu in vremenskimi razmerami ter z
vplivom zdravil, alkohola in mamil, ki negativno vplivajo na človeka. Ustvarijo
kritičen odnos do ekologije in varovanja prostora (hrup, onesnaženje zraka,
degradacija prostora). 
S prometno vzgojo želimo pri
učencih doseči predvsem: varno vedenje v prometu kot pešec, kolesar, sopotnik v
vozilu; upoštevanje in spoštovanje drugih udeležencev v prometu, oblikovanje in
ohranjanje varnega vedenja v prometu pri učencih in osvajanje moralnih norm
pomembnih za varno odvijanje prometa. Splošna izobrazba posameznika, ki zna
usklajevati znanja na področju sporočanja v maternem jeziku, gibalnem področju,
naravoslovno-matematično-tehničnem in družboslovno-humanističnem področju.


PRVO TRILETJE (OD 6 DO 8 LET)


Obdobje osnovne šole je pomembno z
vidika otrokovih razvojnih sposobnosti za varno sodelovanje v prometu in
ogroženosti. Otroci od šestega do petnajstega leta starosti so v prometu
ogroženi predvsem kot potniki, pešci, z naraščajočo starostjo pa se pojavljajo
v prometu tudi v vlogi kolesarjev in voznikov drugih vozil, ki jih sicer ne bi
smeli voziti. Nosilci prometne vzgoje so starši in šole ob sodelovanju AVP,
policije, lokalnih svetov za preventivo in vzgojo v cestnem prometu in
organizacij civilne družbe. Vsebina prometne vzgoje prispeva posebna znanja,
razumevanje prometa in je zlasti pri mlajših otrocih usmerjena na praktične
aktivnosti. Razvija sposobnosti za samostojno odločanje v prometu, spodbuja
strpnost in upoštevanje drugih udeležencev prometu.
Prometna vzgoja je medpredmetno kroskurikularno področje.
Področje ima določene cilje in vsebine, ki so vključene v različne
izobraževalne predmete. Integracija vsebin v različne izobraževalne predmete
zahteva nosilca, odgovorno osebo, ki na šoli spremlja in spodbuja za njihovo
izvajanje in doseganje ciljev. Glavni načeli prometne vzgoje sta oblikovanje in
ohranjanje varnega vedenja v prometu pri učencih in dijakih, ter osvajanje
moralnih norm, pomembnih za varno odvijanje prometa.
Učenci so v prometu udeleženi
predvsem kot potniki in pešci zato so vsebine prometne vzgoje usmerjene
predvsem v znanja in spretnosti, ki jih mora obvladati otrok za varno sodelovanje
v prometu v vlogi pešca, potnika v osebnem avtomobilu in v vozilih javnega
prevoza, pripravljati pa se mora na samostojno kolesarjenje.


DEJAVNOSTI

UKREPI


CILJ

-       
  nič mrtvih in hudo telesno poškodovanih otrok v starostni skupini od
  šest do osem let.


AKTIVNOSTI

-       
  pregled in posodobitev vsebin prometne vzgoje v prvih treh razredih
  osnovne šole, 
-       
  izvedba akcije Pasavček za varno vožnjo otrok na in v vozilih, 
-       
  izvajanje ukrepov za zagotavljanje varnih poti,
-       
  izvajanje prevozov otrok, ki nimajo zagotovljenih varnih šolskih poti,
-       
  priprava dodatnih gradiv, akcij in programov drugih partnerjev (sveti
  za preventivo in vzgojo v cestnem prometu, policija, organizacije civilne
  družbe, predvsem za otroke pešce in potnike.


KAZALNIKI

-       
  rezultati meritev ustrezno zavarovanih otrok med vožnjo v vozilih,
-       
  število šol, ki imajo urejen sistem spremljanja varnih šolskih poti,
-       
  število šol in učencev v razredu, ki so vključene v akcijo Pasavček,
-       
  število šol, ki izvaja program Prometne značke.


NOSILEC

-       
  AVP, Ministrstvo, pristojno za izobraževanje, znanost in šport,
  osnovne šole, NVO, občinski sveti za preventivo in vzgojo v cestnem prometu.


 


DRUGO TRILETJE (OD 9 DO 11 LET)


Prometna vzgoja za to starostno skupino je usmerjena predvsem
v pripravo in izvedbo programa usposabljanja učencev za vožnjo kolesa. 


DEJAVNOSTI

UKREPI


CILJ

-       
  nič mrtvih in hudo telesno poškodovanih otrok v starostni skupini od
  devetega do enajstega leta.


AKTIVNOSTI

-       
  uvajanje koncepta zdravja v šolski kurikul (sklop varnosti),
-       
  izvajanje vsebin prometne vzgoje kot del priprav na kolesarski izpit, 
-       
  pregled in posodobitev vsebin prometne vzgoje v drugem triletju
  osnovne šole,
-       
  izvedba akcije Pasavček za varno vožnjo otrok na in v vozilih, 
-       
  izvajanje prevozov otrok, ki nimajo zagotovljenih varnih šolskih poti
-       
  priprava dodatnih gradiv, akcij in programov drugih partnerjev (sveti
  za preventivo in vzgojo v cestnem prometu, policija, organizacije civilne
  družbe, predvsem za otroke pešce in potnike, zdravstveno varstvo otrok na
  primarni ravni).


KAZALNIKI

-       
  rezultati meritev ustrezno zavarovanih otrok med vožnjo v vozilih,
-       
  število šol in učencev v razredu, ki so vključene v akcijo Pasavček,
-       
  število šol, ki vsako leto uspešno izvedejo program usposabljanja za
  vožnjo kolesa in 
-       
  število učencev v razredu, ki program uspešno končajo,
-       
  izvajanje programov promocije zdravja in vzgoje za zdravje za otroke.


NOSILEC

-       
  AVP, Ministrstvo, pristojno za izobraževanje, znanost in šport,
  osnovne šole, NVO, občinski sveti za preventivo in vzgojo v cestnem prometu.


 


TRETJE TRILETJE (OD 12 DO 14 LET)


Otroci v tem starostnem obdobju sodelujejo v prometu v vseh
vlogah. So pešci, potniki, kolesarji in pogosto tudi vozniki vozil, ki jih
glede na svojo starost še ne bi smeli voziti. To je starostno obdobje v katerem
bi morali pozornost posvetiti predvsem obnavljanju in ohranjanju znanj in
varnega vedenja, ter spodbujati osvajanje moralnih norm pomembnih za varno
sodelovanje v prometu. 


DEJAVNOSTI

UKREPI


CILJ

-       
  nič mrtvih in hudo telesno poškodovanih otrok v starostni skupini od
  dvanajstega do štirinajstega leta.


AKTIVNOSTI

-       
  izvajanje vsebin prometne vzgoje integriranih v različne predmete,
-       
  izvajanje dnevov dejavnosti s prometno vsebino,
-       
  uvajanje izbirnih tem prometne vzgoje, vključno s prvo pomočjo,
-       
  izvajanje tekmovanj, raziskovalnih nalog, projektov s področja
  varnosti prometa,
-       
  priprava dodatnih gradiv, akcij in programov drugih partnerjev (sveti
  za preventivo in vzgojo v cestnem prometu, policija, organizacije civilne
  družbe, predvsem za otroke pešce in potnike, zdravstveno varstvo otrok na
  primarni ravni),
-       
  proučiti možnost izvajanja izbirnega predmeta Prometna vzgoja.


KAZALNIKI

-       
  število šol, ki vsako leto uspešno izvedejo dneve dejavnosti,
-       
  število učencev v razredu vključenih v izbirne vsebine s področja
  varnosti prometa,
-       
  število učencev v razredu vključenih v raziskovalne projekte,
  tekmovanja, projektna dela s področja prometa,
-       
  izvajanje programov promocije zdravja in vzgoje za zdravje za otroke.


NOSILEC

-       
  AVP, Ministrstvo, pristojno za izobraževanje, znanost in šport,
  osnovne šole, NVO, občinski sveti za preventivo in vzgojo v cestnem prometu.


 


OBDOBJE SREDNJEŠOLSKEGA IZOBRAŽEVANJA (OD
  15 DO 18 LET) IN MLADI VOZNIKI (OD 18 DO 24 LETA)


Javne šole in šole za voznike
morajo zagotavljati, da mladostniki pridobijo novo znanje in spretnosti, in
vplivajo na spreminjanje stališča in vedenja do šibkejših udeležencev v
prometu, do alkohola, hitrosti, varnostnega pasu in drugih pomembnih dejavnikov
varnosti. Mladi vozniki in še posebej začetniki so najpogostejši povzročitelji
prometnih nesreč in skupaj s potniki v osebnih avtomobilih tudi najpogostejše
žrtve. Razlogi za nadpovprečno udeleženost mladih v nesrečah so večplastni. Med
pomembnejšimi so :
-       
neizkušenost
-       
vpliv vrstnikov, ki so potniki v vozilu
-       
iskanje lastnih poti in dokazovanje svojih sposobnosti in spretnosti
-       
uporništvo (neupoštevanje norm in predpisov)
-       
stil življenja (obiskovanje večernih in nočnih zabav, vožnja za zabavo)
-       
slabši ekonomski položaj (stari avtomobili in z vidika varnosti slabši
avtomobili).
Dijaki pojasnijo prometno varnost, razvoj prometnih
komunikacijskih sredstev, predvidevajo nevarnosti v prometu in spoznavajo
osnove fizikalnih vsebin (pot, hitrost, pospešek, trenje, trk), ovrednotijo
promet za varovanje zdravja in za varovanje okolja, v tujih jezikih se učijo
prometna pravila in pomen prometnih znakov, učijo se varnosti v prometu,
prometne psihologije, etike v prometu, upravljanja različnih strojev. Pri tujem
jeziku pišejo prometna obvestila o prometni varnosti, o orientaciji v prometnem
prostoru, pri čemer upoštevajo navodila in prepovedi (uporaba javnih prevoznih
sredstev, razvijanje osebne odgovornosti, vzgoja za pravilno ravnanje dijaka
kot udeleženca v prometu). Pojasnijo razvoj prometnih in komunikacijskih sredstev,
ocenijo pomen prometnih in komunikacijskih sredstev za vse večjo povezanost
sveta, predvidevajo nevarnosti v prometu. Vrednotijo prometno lego Slovenije v
Evropi; s prometnim zemljevidom Evrope spoznavajo prometno omrežje v Sloveniji
(ceste, železnice, letališča, pristanišča) ter vrednotijo njegov pomen za
posamezna območja v Sloveniji, ocenijo pomen prometa za razvoj gospodarstva,
ocenijo ogroženost okolja zaradi cestnega prometa (razvoj infrastrukture,
širjenje naselij, onesnaževanje zraka in voda zaradi prometa in od­plak), na
terenu štejejo promet v okolici šole in pripravijo poročilo s predlogi
izboljšav sedanjega stanja. 
Analizirajo obstoječo prometno strukturo različnih mest in
načrtujejo spremembe, seznanjajo se z oblikami obstoječe prometne ureditve,
analizirajo stanje v prometu, iščejo alternativne rešitve za izboljšanje
situacije prometne ureditve v konkretnih svetovnih mestih, predstavijo analizo
prometa in predlog sprememb v svojem kraju. Seznanijo se z vsebinami: mirujoči
promet, motorni promet, javni promet, kolesarski promet, peš cone in
alternativne rešitve javnega prometa (izpusti toplogrednih plinov – globalno
ogrevanje). Spoznavajo zgodovino vsakdanjega življenja: promet, ceste,
popotniki, seznanijo se z zgodovino prometa (prometne povezave in trgovanje).
Analizirajo vpliv izumov na razvoj posameznih vrst prometa, v okviru izbirnih
vsebin se seznanijo s poznavanjem prometnih predpisov (CPP).
Graf 20 Število mrtvih mladih med 15 in 30 letom starosti na milijon mladih in število vseh mrtvih
na milijon prebivalcev v letu 2010 (2009)
* - podatek za leto
2009
Število mrtvih rizične skupine mladih med 15 in 30 letom
starosti je nekoliko pod povprečjem držav EU vendar daleč nad številom mrtvih v
Nizozemski in Švedski.


DEJAVNOSTI

UKREPI


CILJ

-       
  nič mrtvih in hudo telesno poškodovanih mladostnikov v starostni
  skupini od 18 do 24 leta.


AKTIVNOSTI

-       
  vključevanje vsebin prometne varnosti integriranih v različne
  predmete, s poudarkom na alkoholu, drogah, drugih psihoaktivnih snoveh,
-       
  vključevanje vsebin prometne varnosti v okviru vsebin, ki jih šole v
  skladu s prenovljenimi programi vključujejo glede na potrebe lokalnega
  okolja,
-       
  spodbujanje vožnje s spremljevalcem,
-       
  spremljanje in posodabljanje programov v šolah za voznike,
-       
  izvajanje delavnic, programov in akcij, ki jih v sklopu obveznih
  izbirnih vsebin in drugih programov na šolah izvajajo drugi partnerji s
  poudarkom na alkoholu, drogah, drugih psihoaktivnih snoveh (AVP, sveti za
  preventivo in vzgojo v cestnem prometu, policija, organizacije civilne
  družbe),
-       
  spremljanje izvajanja programov za voznike začetnike in njihovo posodabljanje.


KAZALNIKI

-       
  število šol, ki vsako leto uspešno izvedejo program obveznih izbirnih
  vsebin s področja varnosti prometa,
-       
  število dijakov v letniku vključenih v delavnice in druge programe s
  področja varnosti prometa,
-       
  število dijakov v letniku vključenih v raziskovalne projekte,
  tekmovanja, projektna dela s področja prometa,
-       
  delež mladostnikov vključenih v program vožnje s spremljevalcem.


NOSILEC

-       
  osnovne, srednje in poklicne šole ter gimnazije po Sloveniji,
  avtošole, AVP, NVO.


 


VSEŽIVLJENJSKO UČENJE ZA VARNO SODELOVANJE
  V PROMETU 


Dinamičen razvoj prometnih sredstev, pravil in ne nazadnje
novih infrastrukturnih ukrepov (PN. krožna križišča) zahtevajo stalno
dopolnjevanje znanja, spretnosti in načina sodelovanja v prometu. Za varno
sodelovanje v prometu je zato nujno vseživljenjsko učenje in ohranjanje
vozniških spretnosti. Za voznika, zlasti za voznika starejšega od 70 let je
pomembno, da skrbi za svoje zdravje in ohranja vozniške spretnosti tako, da
prevozi najmanj 4.000 km letno. 


DEJAVNOSTI

UKREPI


CILJ

-       
  prisotnost prometne vzgoje in učenja v vseh življenjskih obdobjih.


AKTIVNOSTI

-       
  izvajanje programov vadbe varne vožnje za voznike motornih vozil,
-       
  izvajanje preventivnih programov in akcij (predavanja in vožnja v
  prometu) za voznike, ki imajo več kot 10 let vozniško dovoljenje,
-       
  vključevanje vsebin prometne varnosti v programe univerze za tretje
  življenjsko obdobje,
-       
  oblikovanje osvežitvenih programov in delavnic za starejše voznike,
-       
  spremljanje izvajanja rehabilitacijskih programov in programov
  dodatnega usposabljanja za varno vožnjo.


KAZALNIKI

-       
  število programov in delavnic za voznike z daljšim vozniškim stažem,
-       
  uspešnost rehabilitacijskih programov in programov dodatnega
  usposabljanja za varno vožnjo, glede na delež povratnikov.


NOSILEC

-       
  AVP.


8.4 ZDRAVSTVENA OSKRBA PONESREČENCEM
Zdravstvena oskrba ponesrečencev
v prometu je kompleksna in multidisciplinarna, ker zajema tehnične in
zdravstvene aspekte reševanja ter koordinacijo celotnega ukrepanja. Reševanje
na mestu nesreče in zdravstveno oskrbo med transportom ponesrečencev izvajajo
ekipe nujne medicinske pomoči. Nujna medicinska pomoč je izvajanje nujnih
ukrepov zdravnika in njegove ekipe pri osebi, ki je zaradi bolezni ali poškodbe
neposredno vitalno ogrožena oziroma pri kateri bi glede na bolezenske znake v
kratkem času lahko prišlo do take ogroženosti. Nujna medicinska pomoč je
namenjena bolnikom/poškodovancem, ki zdravstveno oskrbo potrebujejo takoj,
torej nujnim intervencijam za reševanje ogroženih človeških življenj in katere
cilj je kakovostnejše preživetje takih pacientov. Vseeno pa ukrepanje lahko
začnemo s preventivnimi aktivnostmi, ki so predvsem usmerjene na ciljno
izobraževanje vseh sodelujočih v prometu in reševanju.


DEJAVNOSTI

UKREPI


CILJ

-       
  izboljšanje kakovosti zdravstvene oskrbe ponesrečencev v prometu.


AKTIVNOSTI

-       
  uvajanje ciljnega izobraževanja na tečajih prve pomoči za laike
  (pristop in nudenje prve pomoči ponesrečencu) – re-evaluacija in posodobitev
  obstoječih programov,
-       
  izobraževanje skladno z najnovejšimi strokovnimi smernicami za profesionalne
  skupine, ki sodelujejo pri reševanju (policija, gasilci, potapljači, tehnične
  službe),
-       
  izdelava skupnih usklajenih načrtov za učinkovito delovanje različnih
  služb na terenu - predvsem za zagotovitev varnega dostopa na mesto nesreče in
  nudenja pomoči,
-       
  izobraževanje skladno z najnovejšimi strokovnimi smernicami za
  zdravstvene ekipe po načelu ITLS in ATLS tečajev,
-       
  zagotoviti primerno tehnično in medicinsko opremo za ekipe, ki
  sodelujejo v reševanju (imobilizacijski material, monitoring, prenosni ultrazvok),
-       
  ustrezno zagotavljanje helikopterske nujne medicinske pomoči za
  celotno Slovenijo.


KAZALNIKI

-       
  število udeležencev tečajev prve pomoči, ki so opravili tudi
  izobraževanje nudenje pomoči ponesrečencu in rezultati na preverjanju znanj,
-       
  število udeležencev pri izobraževanju profesionalnih skupin in
  rezultati preverjanja znanj in veščin,
-       
  koordinacijski sestanki, izdelava načrtov, re-evaluacijski sestanki
  služb po dogodkih,
-       
  število udeležencev tečajev ITLS in ATLS ter rezultati testiranja,
-       
  število ekip, ki so posodobile in nadgradile opremo ter kvalitativni
  prikaz nadgradnje,
-       
  število in analiza intervencij z helikopterjem v Sloveniji.


NOSILEC

-       
  Ministrstvo, pristojno za zdravje, Ministrstvo, pristojno za obrambo,
  Rdeči Križ, Slovensko združenje za urgentno medicino, DARS, zdravstvene
  ustanove, gasilski zavodi, Gorska reševalna služba, Policija, Slovenska
  vojska, Uprava za zaščito in reševanje.


8.5 NADZOR
Nadzor predstavlja pomemben člen v prizadevanjih za boljšo
prometno varnost in s tem povezano mobilnostjo. Ko odpovedo vsi ostali
mehanizmi, nastopi prisila, ki je sproducirana skozi nadzor. V prihodnjem
obdobju se bo povečal nadzor s pomočjo tehničnih sredstev, saj je tako mogoče
zagotoviti stalen in učinkovit nadzor. Poudarek bo na večji vidnosti nadzornikov
in večjemu pričakovanju udeležencev v cestnem prometu, da bodo kontrolirani, če
se ne bodo ravnali po predpisih. Nadzor ne bo usmerjen samo v promet, ampak
bolj globalno (promet, kriminal, tujska problematika). Nadzoru se bodo v večji
meri pridružile inšpekcijske službe, občinski redarji, vojska, carina in vsi
ostali subjekti, ki lahko neposredno in posredno vplivajo na stanje prometne
varnosti. Zaradi tega bo potrebna bolj učinkovita koordinacija med nadzornimi
subjekti. Nadaljeval se bo razvoj nadzora v samoupravni lokalni skupnosti, kjer
bodo zelo pomembno vlogo odigrale službe občinskih redarstev. Pomembno bo tudi
povečati in spremeniti nadzor na avtomobilskih in hitrih cestah, kjer se odvija
večina prometnih tokov v državi.
Temeljni cilj:


ZAGOTOVITI UČINKOVIT NADZOR PROMETA NA
  SLOVENSKIH CESTAH


Spoznanje, da nadzor nad prometnimi
tokovi ne opravlja samo Policija, bo pomembno vplivalo k učinkovitejšemu in
bolj sistematskemu nadzoru ne samo na cestah, ampak tudi na področjih, ki
neposredno vplivajo na stanje udeležencev v cestnem prometu. S tem se bo tudi
povečalo pričakovanost nadzora ob vsakem trenutku. Zelo pomembno je, da pri tem
svoj delež odgovornosti prevzamejo občine, ki lahko na lokalnem nivoju
prispevajo zelo velik delež. 
Ciljno usmerjena področja:


POVEČATI OBSEG NADZORA POLICIJE


Prihodnost policijskih
nadzorstvenih aktivnosti je nedvomno povezana z boljšo izobraženostjo in
usposobljenostjo policistov. Pričakovati je, da bo večje in izboljšano znanje
in razumevanje novih tehnologij ključnega pomena za uspešno policijsko delo v
prihodnje. Vse večkrat lahko ugotovimo, da so vzroki za »nevarno« obnašanje v
cestnem prometu pogosto zunaj ožje skupine uporabnikov cest, vozil, oziroma
udeležencev v cestnem prometu, kar zahteva nove in inovativne pristope
policije. Vzdrževanje in izboljšanje stanja varnosti bo moralo vključevati
pozorno opazovanje in analiziranje dela policijskih enot. 
V prihodnjih letih lahko izpostavimo predvsem pričakovanja,
povezana s:
-       
tehnološkim razvojem nadzorstvene opreme (sekcijsko merjenje hitrosti,
primernost testov za ugotavljanje psihofizičnega stanja, oprema za
evidentiranje stanja na kraju prometne nesreče, sistemi ugotavljanja ustrezne
varnostne razdalje,…),
-       
novimi metodami, taktikami in tehnikami delovanja prometne policije
(prilagoditev oblike in načina dela potrebam, varnostni oceni, znanju,…),
-       
specializaciji znotraj prometne policije (nadzorniki cestnega prometa,
preiskovalci prometnih nesreč, avtocestna policija, cestna kriminaliteta,…)
Vpeljava dobrih in preizkušenih
praks tujih policij pomeni korak naprej pri zagotavljanju cestno prometne
varnosti slovenskim udeležencem v cestnem prometu. Spreminjanje in spremljanje
metodologij, taktik in tehnik dela bo sledilo razvoju tovrstnih aktivnosti v
tujini. Za uspešnost pa je potrebno globalno multiagencijsko mednarodno
sodelovanje (skrb za poenotenje standardov, izmenjava podatkov, izterjava
glob,…).


DEJAVNOSTI

UKREP


CILJ

-       
  zagotoviti učinkovit nadzor prometa na avtomobilskih cestah in hitrih
  cestah,
-       
  povečati vidnost policijskega nadzora,
-       
  zagotoviti multidisciplinaren nadzor cestnega prometa,
-       
  zagotoviti učinkovit nadzor nad večkratnimi kršitelji cestno prometnih
  predpisov.


AKTIVNOSTI

-       
  kadrovsko izpopolniti enoto za izvajanje nadzora na avtomobilskih
  cestah in hitrih cestah (dopolniti akt o sistemizaciji),
-       
  zagotoviti delovne prostore za enoto, ki bo nadzirala promet na
  avtomobilskih cestah in hitrih cestah,
-       
  vzpostaviti sistem sektorskega merjenja hitrosti na AC,
-       
  opremiti policiste s tehničnimi sredstvi (merilniki hitrosti, napravami
  za ugotavljanje vožnje na prekratki varnostni razdalji, napravami za
  tehtanje, merilniki hitrosti na podlagi sledenja, sistemi za prekoračitev
  časa trajanje vožnje voznikov tovornih vozil,) – oprema se zagotavlja skupaj
  z upravljavci cest,
-       
  na avtomobilskih cestah zagotoviti prostore za učinkovit nadzor
  cestnega prometa (vključno s tehničnimi sredstvi za nadzor v prostem
  prometnem toku),
-       
  delo v državnem centru za nadzor in urejanje prometa,
-       
  izvajanje poostrenih nadzorov po metodologijah, ki zagotavljajo večjo
  vidnost in odmevnost policijskega dela,
-       
  nadzor prometa z označenimi policijskimi vozili,
-       
  povečati prisotnost policistov na cestnem omrežju na račun zmanjšanja
  njihove prisotnosti na sedežu enote (uvedba mobilne pisarne),
-       
  poskrbeti, da se v prihodnje poveča vidnost policijskih vozil za
  nadzor prometa tako, se barvna kombinacija spremeni,
-       
  zagotoviti dosledno ustrezno zavarovanje mest izvajanja kontrole z
  ustrezno signalizacijo,
-       
  zagotoviti vidne dele uniforme za policiste (odsevnost, barva), ki
  nadzirajo promet,
-       
  obveščanje javnosti,
-       
  izvajanje skupnih aktivnosti z ostalimi subjekti, ki neposredno ali
  posredno vplivajo na cestno prometno varnost (inšpekcijske službe, carina,
  cestninski nadzorniki, občinski redarji),
-       
  kompleksen pristop k izvajanju nadzora na vseh področjih policijskega
  dela (kriminaliteta, nedovoljene migracije, javni red in mir, promet),
-       
  vpliv na druge subjekte, ki lahko pripomorejo k večji cestno prometni
  varnosti (samoupravne lokalne skupnosti, upravljavci in vzdrževalci cestno
  prometne infrastrukture,
-       
  združitev evidenc vseh prekrškovnih organov, ki obravnavajo cestno
  prometne predpise ter v zvezi s tem sprememba zakonodaje,
-       
  zaseg vozil večkratnim kršiteljem cestno prometnih predpisov,
-       
  dosledno predlaganje kontrolnih zdravstvenih pregledov.


KAZALNIKI

-       
  kadrovska popolnitev enot,
-       
  zagotovljena oprema za nadzor prometa,
-       
  stanje prometne varnosti na avtomobilskih cestah in hitrih cestah,
-       
  število kontroliranih dni voznikov tovornih vozil,
-       
  vzpostavitev državnega centra za nadzor in urejanje prometa,
-       
  število izvedenih nadzorov po metodologijah PROMIL, MORSKA DEKLICA,
  PAS,
-       
  izvedene tiskovne konference,
-       
  nabava odsevnih delov uniforme za policiste,
-       
  izvedba projekta »Mobilna pisarna«,
-       
  označitev policijskih vozil za nadzor prometa z vidnimi barvami,
-       
  število izvedenih skupnih nadzorov,
-       
  stanje varnosti na cestno prometnih povezavah,
-       
  število podanih predlogov za izboljšanje stanja, 
-       
  število zaseženih vozil, 
-       
  predlagani kontrolni zdravstveni pregledi.


NOSILEC

-       
  Policija, Ministrstvo, pristojno za notranje zadeve, DARS,
  Ministrstvo, pristojno za infrastrukturo in prostor, Carina, občinska
  redarstva, Inšpekcijske službe, MGRT – Urad za meroslovje.


 


NADZOR V SAMOUPRAVNI LOKALNI SKUPNOSTI


Z uveljavitvijo lokalne samouprave, prenosom upravljanja
lokalnih cest na občinske uprave in obstojem krajevno značilnih težav,
povezanih s prometnim redom in varnostjo, se je pojavila potreba po učinkovitem
nadzoru nad uporabo cest ter varnim odvijanjem prometa v lokalnih okoljih.
Razvoj lokalne samouprave, sprejetje zakonodaje na področju občinskega
redarstva in uveljavitev zakonodaje na področju cestnega prometa in cest, so
dali samoupravnim lokalnim skupnostim možnost vzpostavitve lastnih nadzornih
organov (občinsko inšpekcijo ter občinsko redarstvo).
Naloge občinskega redarstva
zajemajo nadzor nad prometom v naseljih ter varovanje cest v naseljih in
občinskimi cestami izven naselja. K povečanju prometne varnosti bi bistveno
pripomogla izpolnitev zakonske obveze vseh samoupravnih lokalnih skupnosti, da
zagotovijo izvajanje nalog občinskega redarstva na svojem območju. Za
strokovno, učinkovito in uspešno izvajanje teh nalog, pa je potrebno v
sodelovanju z državnimi organi vzpostaviti kvalitetne programe usposabljanja,
izobraževanja ter sodelovanja občinskih redarjev v skupnih in usklajenih
nadzorih na ravni države. Učinkovito in strokovno vodenje ter odločanje v
prekrškovnih postopkih (občinsko redarstvo kot prekrškovni organ), pa bo
bistven dejavnik, ki bo vplival na uspešnost in ugled občinskega redarstva kot
nadzornega organa. Občinsko redarstvo bi ob izpolnitvi teh ciljev postalo
pomemben nadzorni organ na področju prometne varnosti v lokalnih okoljih in
hkrati partner državnim organom (policiji) pri zagotavljanju ciljev na področju
prometne varnosti državnega pomena.


DEJAVNOSTI

UKREP


CILJ

-       
  s ciljno usmerjenim ter preventivno/represivno uravnoteženim
  delovanjem na področju varnosti cestnega prometa doprinesti svoj delež k
  doseganju lokalnih ter nacionalnih prometno varnostnih ciljev;
-       
  zagotovitev izvajanja nalog občinskega redarstva na območju celotne
  države,
-       
  vzpostavitev kvalitetnih programov usposabljanja in nadzora cestnega
  prometa,
-       
  kvalitetno sodelovanje v pripravi ter izvedbi skupnih in usklajenih
  nadzorov cestnega prometa z državnimi nadzornimi organi,
-       
  strokovna, učinkovita in hitra izvedba prekrškovnih postopkov ob
  ugotovljenih kršitvah.


AKTIVNOSTI

-       
  izdelati vizijo in poslanstvo delovanja občinskega redarstva v
  lokalnem ter nacionalnem prometno varnostnem sistemu,
-       
  posodobiti občinske programe varnosti v poglavju "Zagotavljanje
  varnosti cestnega prometa",
-       
  posodobiti taktike in metode dela občinskega redarstva ter programe
  izobraževanja, usposabljanja ter izpopolnjevanja na področju varnosti
  cestnega prometa,
-       
  posodobiti tehnologijo izvajanja nadzora udeležencev cestnega prometa,
-       
  zagotoviti članstvo predstavnikov občinskega redarstva v Občinskih
  svetih za varnost cestnega prometa,
-       
  zagotovitev izvajanja nalog občinskega redarstva na območju celotne
  države,
-       
  uvrstitev kvalitetnih programov nadzora cestnega prometa v redna in
  obdobna usposabljanja občinskih redarjev,
-       
  sodelovanje v pripravi ter izvedbi skupnih in usklajenih nadzorov
  cestnega prometa (HITROST, VARNOSTNI PAS, ZAŠČITNA ČELADA, VARNOST PEŠCEV,
  RDEČA LUČ) z državnimi nadzornimi organi (Policija),
-       
  zagotoviti in opraviti nadzor v zvezi z izpolnjevanjem zahtev po
  izvajanju nalog občinskega redarstva v vseh samoupravnih lokalnih skupnostih,
-       
  zagotoviti verodostojne podatke o stanju prometne varnosti, predlagati
  obdobja vsebinsko opredeljenih nadzorov, način izvedbe in medsebojnega
  sodelovanja,
-       
  zagotoviti ustrezno usposobljen kader za vodenje in odločanje o
  prekrških, zagotoviti ustrezno informacijsko podporo za vodenje postopkov ter
  omogočiti dostope do podatkov in evidenc, ki so potrebni za učinkovito
  izvedbo prekrškovnih postopkov.


KAZALNIKI

-       
  izpolnjevanje zahteve samoupravnih lokalnih skupnosti iz 2. člena
  Zakona o občinskem redarstvu (Uradni list RS, št. 139/06),
-       
  program rednih in obdobnih usposabljanj občinskih redarstev, ki ga
  izvaja Policijska akademija,
-       
  občinski programi varnosti, letni delovni načrti in poročila o delu
  občinskih redarstev,
-       
  statistični podatki o številu ugotovljenih kršitev, številu
  pravnomočno zaključenih postopkov, podatki o izvršljivosti sankcij ter
  podatki o trajanju postopkov,
-       
  nova tehnična sredstva za nadzor prometa za stanje varnosti cestnega
  prometa v občinah.


NOSILEC

-       
  samoupravne lokalne skupnosti, Ministrstvo, pristojno za
  infrastrukturo in prostor, Ministrstvo, pristojno za pravosodje, Policija.


 


ZAGOTOVITI UČINKOVIT NADZOR NAD
  CESTNINJENJEM VKLJUČNO Z NADZOROM NAD TOVORNIMI VOZILI V ZIMSKIH RAZMERAH


DARS bo kot upravljavec cestninskih
cest poleg zagotavljanja mobilnosti soodgovoren z drugimi tudi za varnost
cestnega prometa na avtocestah in hitrih cestah. DARS bo pozimi ali v zimskih
razmerah na določenih mestih postavil prometno signalizacijo, ki označuje
zimske razmere, zaradi katerih je prepovedan ali omejen promet tovornih vozil
na določenem delu cestninske ceste. Pooblaščene uradne osebe cestninskega
nadzora bodo na ustreznih mestih nadzirale in kaznovale za prekršek voznike
tovornih vozil, ki ne bodo upoštevali te prometne signalizacije. S tem se bo
zagotavljala večja mobilnost in varnost prometa na cestninskih cestah v tem
obdobju.
Sedanji način cestninjenja v
zaprtem in odprtem cestninskem sistemu bo spremenjen v cestninjenje v prostem
prometnem toku, ki se je za vozila nad 3.500 kg NDM pričel izvajati v sredini
leta 2012. Glede na novi način cestninjenja se bo moral spremeniti tudi način
nadzora nad plačevanjem cestnine. Iz sedanjega statičnega načina nadzora na
cestninskih postajah in počivališčih se bo nadzor izvajal predvsem mobilno na
cestninskih cestah. V tem delu se bo še povečala usklajevalna in usmerjevalna
vloga Operativnega centra cestninskega nadzora. Glede na sistem cestninjenja
bodo na službena vozila cestninskega nadzora nameščene ustrezne naprave za
odkrivanje storilcev prekrškov. Za odkrivanje storilcev prekrškov vozil do
3.500 kg NDM bodo na službena vozila nameščene tudi kamere za slikovno
dokumentiranje prekrškov. 


DEJAVNOSTI

UKREP


CILJ

-       
  pooblaščene uradne osebe cestninskega nadzora bodo na ustreznih mestih
  nadzirale in kaznovale za prekršek voznike tovornih vozil, ki ne bodo
  upoštevali prometne signalizacije ki označuje zimske razmere, zaradi katerih
  je prepovedan ali omejen promet na določenem delu cestninske ceste. S tem se
  bo zagotavljala večja mobilnost in varnost prometa na cestninskih cestah v
  tem obdobju,
-       
  z ustreznimi tehničnimi sredstvi, taktiko in metodiko dela zagotoviti
  učinkovit nadzor nad plačevanjem cestnine,
-       
  o zaznanih hujših prekrških (vožnja pod vplivom alkohola, evidentna
  prekoračitev hitrosti vožnje, vožnja v nasprotno smer) takoj obveščati
  policijo,
-       
  zaradi zagotovitve večje varnosti pri nadzorni funkciji predlagati
  spremembo zakonodaje, da bo upravljavec cestninskih cest za namen opravljanja
  nadzora na cestninskih cestah vseh subjektov z javnim pooblastilom lahko
  preusmeril promet preko nadzornih točk.


AKTIVNOSTI

-       
  pozimi ali v zimskih razmerah na določenih mestih postaviti prometno
  signalizacijo, ki označuje zimske razmere, zaradi katerih je prepovedan ali
  omejen promet tovornih vozil na določenem delu cestninske ceste in nadzor
  upoštevanja le-te,
-       
  v okviru prehoda na cestninjenje v prostem prometnem toku zagotoviti
  ustrezna tehnična sredstva za nadzor plačevanja cestnine za službena vozila
  cestninskega nadzora,
-       
  zagotoviti ustrezen prostor za delo prekrškovnega organa DARS,
-       
  glede na frekvenco prekrškov kadrovsko dopolniti število cestninskih
  nadzornikov po regijskih centrih in Operativnem centru cestninskega nadzora,
-       
  na vseh krakih cestnega križa cestninskih cest zagotoviti nadzorne
  točke z možnostjo izločanja določene vrste vozil cestninskih zavezancev,
-       
  z ustreznimi tehničnimi sredstvi, taktiko in metodiko dela zagotoviti
  učinkovit nadzor nad plačevanjem cestnine.


KAZALNIKI

-       
  gostota prometa cestninskih zavezancev po cestninskih cestah,
-       
  število prekrškov na cestninskih cestah,
-       
  stanje prometne varnosti v zimskih razmerah.


NOSILEC

-       
  DARS.


 


ZAGOTOVITI UČINKOVIT INŠPEKCIJSKI NADZOR


Z razvojem družbe se povečuje potreba
po prostočasnih aktivnostih. Vožnja z vozili v naravnem okolju – terenskimi
avtomobili, motokros motorji, štirikolesniki, motornimi sanmi – predstavlja
poleg povečane obremenitve za okolje in povečevanja škod v okolju tudi
konfliktne situacije med različnimi uporabniki prostora in posledično povečano
nevarnost poškodb. Gozdarska in kmetijska inšpekcija imata nalogo nadzora
vožnje z vozili v naravnem okolju. Učinkovit nadzor tega področja je v
popoldanskem času in ob koncih tedna, v primeru motornih sani tudi ponoči, na
način, da se z nekaj inšpektorji pokrije širše območje nadzora. Še posebej je
tak nadzor učinkovit ob sodelovanju Policije, kar se je v preteklosti v praksi
tudi pokazalo. 
Zakon o omejevanju porabe alkohola (Uradni list, RS št.
15/03, ZOPA) določa ukrepe in načine omejevanja porabe alkohola ter ukrepe za
preprečevanje škodljivih posledic rabe alkohola. Tržna inšpekcija problematiki
nedovoljene prodaje alkoholnih pijač v prodajalnah posveča veliko pozornost in
na letni ravni izvede najmanj pet akcij nadzora, ki so časovno določene na
tista obdobja, ko je zaradi družabne aktivnosti mladih največja verjetnost, da
bi prišlo do nedovoljene prodaje alkoholnih pijač mladim in vinjenim. Število
ugotovljenih kršitev je glede na število opravljenih pregledov sicer zelo
majhno, kljub temu pa je opazno naraščanje trenda pijančevanja, pri čemer je
najbolj zaskrbljujoče, da se opija vedno več mladih ljudi. Opijanje pa
negativno vpliva na varnost v prometu, saj ima vožnja pod vplivom alkohola v
primeru prometne nesreče največkrat tragične posledice.
Carinski organi so pooblaščeni, da na celotnem ozemlju
Republike Slovenije preverjajo, ali imajo domači prevozniki, prevozniki Skupnosti
in tuji prevozniki pri opravljanju prevozov v cestnem prometu dovolilnice,
dovoljenja, druge dokumente in listine, predpisane v Zakonu o prevozih v
cestnem prometu (Uradni list RS, št. 131/06, 5/07 popr., 123/08, 28/10, 49/11,
40/12-ZUJF in 57/12), predpisih Skupnosti in mednarodnih sporazumih.
To pomeni, da ima carina pooblastilo, da lahko pri vozniku
domačega prevoznika ali prevoznika Skupnosti preverja, ali se med vožnjo v
vozilu nahaja:
-       
veljaven izvod licence, licence Skupnosti ali dovoljenja Skupnosti
prevoznika, za katerega opravlja prevoz;
-       
veljavno izkaznico o vozniških kvalifikacijah, če pridobljenih vozniških
kvalifikacij ne izkazuje koda Skupnosti na vozniškem dovoljenju (42. člen tega
zakona);
-       
potrdilo iz 34. člena tega zakona, če opravlja mednarodni prevoz oseb za
lastne potrebe z vozilom, ki ima poleg voznikovega sedeža več kot osem sedežev;
-       
pisno pogodbo o najemu oziroma zakupu ali lizingu ali drugo pogodbo, na podlagi
katere ima pravico uporabljati vozilo (PN. pogodba o lizingu...), če prevoznik
ni lastnik vozila;
-       
če vozilo vozi voznik, ki ni
državljan ene od držav članic Skupnosti, mora imeti v vozilu potrdilo v skladu
z Uredbo Sveta 3118/93/EGS z dne 25. oktobra 1993 o pogojih, pod katerimi lahko
prevozniki nerezidenti opravljajo notranje cestne prevoze tovora v državi
članici (UL L št. 279 z dne 12.11.193, str. 1), s katerim pristojni organ
države članice, v kateri ima prevoznik sedež, potrjuje, da ta voznik dela pri
prevozniku skladno z zakoni ali drugimi predpisi o pogojih zaposlitve in
poklicnega usposabljanja voznikov;
-       
pri opravljanju mednarodnih prevozov
vsa dovoljenja oziroma dovolilnice, če so za ta prevoz zahtevane s predpisi
Skupnosti, mednarodnimi sporazumi ali zakoni, veljavnimi v Republiki Sloveniji.


DEJAVNOSTI

UKREPI


CILJ

-       
  povezati nadzor omejevanja porabe alkohola v prodajalnah in nadzor obratovalnih časov gostinskih obratov,
-       
  zagotoviti večjo stopnjo spoštovanja določb ZOPA,
-       
  bolj omejiti porabo alkoholnih pijač na delovnem mestu (nadzor nad
  izvajanjem 51. člena Zakona o varnosti in zdravju pri delu; Uradni list RS,
  št. 43/11),
-       
  večjo stopnjo omejevanja dostopnosti alkohola mladim in voznikom
  motornih vozil,
-       
  učinkovit nadzor nad prometom živali,
-       
  zagotoviti dosledno spoštovanje določb Zakona o delovnem času in
  obveznih počitkih mobilnih delavcev ter o zapisovalni opremi v cestnih
  prevozih (Uradni list RS, št. 64/07 - uradno prečiščeno besedilo, 97/10 in
  77/11, ZDCOPMD),
-       
  zagotoviti dosledno upoštevanje določb ZDCOPMD o povprečnem tedenskem
  delovnem času, odmorih in nočnem delu,
-       
  zagotoviti dosledno izvajanje dolžnosti delodajalcev o obveščanju in
  vodenju evidenc v skladu z ZDCOPMD in Zakonom o evidencah na področju dela in
  socialne varnosti (Uradni list RS, št. 40/06),
-       
  zagotoviti učinkovit nadzor prevoza blaga in potnikov na avtomobilskih
  cestah in hitrih cestah,
-       
  zagotoviti nadzor vožnje z vozili v naravnem okolju, na gozdnih
  cestah, vlakah, poljskih poteh in planinskih poteh.


AKTIVNOSTI

-       
  izvedba najmanj petih poostrenih nadzorov nad prodajo alkohola v
  prodajalnah v enem letu,
-       
  zaščita mladih pred škodljivo rabo alkoholnih pijač,
-       
  preventivno delovanje z obveščanjem javnosti in trgovcev o načrtovanih
  nadzorih,
-       
  striktno kaznovanje kršiteljev s predpisanimi globami,
-       
  zagotavljanje spoštovanja zakonskih določil s strani trgovcev,
-       
  sodelovanje v preventivnih aktivnostih Ministrstva, pristojnega za
  zdravje,
-       
  koordinirano izvajanje poostrenih nadzorov nad spoštovanjem zakona o
  gostinstvu, skupaj s Policijo,
-       
  dosledno izrekanje glob zoper kršitelje,
-       
  v postopkih zagotavljati čim več dokazov, ki bodo omogočali hitrejše
  končanje postopkov,
-       
  preverjanje psihofizičnih sposobnosti voznikov tovornih vozil in
  avtobusov,
-       
  preverjanje tehnične ustreznosti vozil,
-       
  preverjanje ustrezne obremenitve vozil in razporejenosti blaga na
  vozilu,
-       
  varno zaustavljanje vozil avtomobilskih cestah in hitrih cestah (z
  vozili, ki imajo svetlobne označbe),
-       
  izvajanje inšpekcijskega nadzora na področju ZOPA v skladu z letnim
  planom inšpekcijskega nadzora ZIRS,
-       
  zagotoviti spoštovanje prepovedi prodaje in ponudbe alkoholnih pijač v
  gostinskih obratih osebam, mlajšim od 18 let,
-       
  zagotoviti spoštovanje prepovedi prodaje žganih pijač v gostinskih
  obratih od začetka obratovalnega časa do 10. ure dopoldan,
-       
  dolgoročno rešiti prostor za mobilo enoto VURS,
-       
  na avtomobilskih cestah zagotoviti prostore za učinkovit nadzor
  cestnega prometa,
-       
  na avtomobilskih cestah zagotoviti počivališča za voznike tovornih
  vozil, ki jih je zdaj premalo,
-       
  kontrola ustreznosti prevoznih sredstev za prevoz živali in njihovega
  dobrega počutja,
-       
  za učinkovito in redno izvajanje nadzorov zagotoviti ustrezno
  kadrovsko popolnjenost Inšpektorata za delo oziroma zagotoviti ustrezno
  razdelitev delovnih nalog in kadrovska popolnitev enot IRSKGH,
-       
  kot stalno obliko ene izmed usmerjenih akcij nadzora vzpostaviti
  nadzor nad izvajanjem določb ZDCOPMD,
-       
  uvesti stalne koordinirane oblike izvajanja nadzorov s Prometnim
  inšpektoratom in Policijo, z namenom učinkovitega odkrivanja kršitev v zvezi
  z delovnim časom, ki jih je možno razbrati iz predpisane zapisovalne opreme v
  cestnih prevozih,
-       
  preverjanje dolžnosti delodajalcev v zvezi z vodenjem evidenc in
  ugotavljanje kršitev,
-       
  proučitev obravnavane problematike (razširjenost, posledice) ter
  priprava ukrepov v skladu z ugotovitvami,
-       
  represivno in preventivno delovanje na področju porabe alkohola na
  delovnem mestu,
-       
  zagotoviti sodelovanje med Policijo in IRSKGH – najbolje dogovori za
  akcije po potrebi po posameznih območjih,
-       
  v enem letu izvedba vsaj 20 poostrenih nadzorov nad vožnjo z motornimi
  vozili v naravnem okolju,
-       
  zagotoviti terensko vozilo za izvajanje nadzora v naravnem okolju.


KAZALNIKI

-       
  število ugotovljenih kršitev,
-       
  izvedeni poostreni nadzori,
-       
  sodelovanje v preventivnih aktivnostih, 
-       
  izvedeni ukrepi zoper kršitelje,
-       
  zagotovljena oprema za nadzor prevoza blaga in potnikov,
-       
  zagotovljena mesta in prostori na avtomobilskih cestah za učinkovit
  nadzor cestnega prometa,
-       
  število inšpekcijskih pregledov,
-       
  zagotovitev prostorov za mobilno enoto VURS,
-       
  kadrovska popolnitev enot Inšpektorata za delo in enot IRSKGH oziroma
  ustrezna prerazporeditev dela v okviru danih kadrovskih zmožnosti,
-       
  umestitev usmerjenih akcij v zvezi z nadzorom ZDCOPMD v programske
  usmeritve Inšpektorata za delo,
-       
  stanje prometne varnosti na območju celotne RS,
-       
  prodaja oziroma ponudba alkoholnih pijač na delovnem mestu;
-       
  varnost in zdravje pri delu ter varnost v cestnem prometu,
-       
  zagotovljena oprema za vožnjo v naravnem okolju – terenska vozila,
-       
  prijave kršitev prepovedi vožnje z vozili v naravnem okolju,
-       
  nakup terenskega vozila za nadzor vožnje z motornimi vozili v naravnem
  okolju.


NOSILEC

-       
  Tržni inšpektorat, Policija, Zdravstveni inšpektorat, CURS, VURS,
  DARS, Inšpektorat za delo, IRSPEP, IRSKGH.


 


ZAGOTOVITI VEČJO VARNOST VOJAŠKIH VOZIL


Slovenska vojska (SV) je s svojimi vozili dnevno prisotna na
slovenskih cestah. Pri tem predstavljajo posebno tveganje določena specialna
vozila ter kolone vojaških vozil, ki so zaradi svoje narave deležna posebnega
režima premika. Nadalje so pripadniki SV dnevni udeleženci v cestnem prometu z
lastnimi vozili. Zaradi navedenega je stanje prometne varnost za SV izrednega
pomena. S ciljem sodelovanja SV pri zagotavljanju večje stopnje varnosti bo SV
še okrepila aktivnosti, ki so usmerjene na zagotavljanje večje prometne
varnosti vseh udeležencev v prometu. 


DEJAVNOSTI

UKREP


CILJ

-       
  izboljšanje nadzora vojaškega prometa,
-       
  okrepiti preventivne aktivnosti.


AKTIVNOSTI

-       
  zagotavljanje ustreznega obsega vojaške policije,
-       
  zagotavljanje ustrezne opremljenosti vojaške policije za izvajanje
  nadzora (sredstva za merjenje hitrosti, sredstva za merjenje količine
  alkohola pri voznikih in druga sredstva za izvajanje nadzora vojaškega
  prometa),
-       
  zagotoviti učinkovito izvajanje nalog prekrškovnega organa,
-       
  zagotavljanje sredstev za izvajanje preventivnih aktivnostih,
-       
  izvajanje preventivnih akcij (samostojno in z drugimi pristojnimi
  organi),
-       
  spremljanje in sodelovanje pri spreminjanju normativnih aktov s
  področja prometne varnosti, ki zadevajo vprašanja prometa z vojaškimi vozili,
-       
  izvajanje usposabljanj in osveščanj pripadnikov SV s področja prometne
  varnosti,
-       
  spremljanje in analiziranje delovanja Avtošole SV in šole varne
  vožnje,
-       
  redno spremljanje in analiziranje stanja prometne varnosti v SV,
-       
  izvajanje rednih periodičnih pregledov ter tehnično vzdrževanje
  motornih vozil SV,
-       
  nadzor nad izdajanjem potnih nalogov in službenih vozil SV pripadnikom
  SV,
-       
  informiranje (oglaševanje) na intranetnih straneh Ministrstva,
  pristojnega za obrambo o aktivnostih in ukrepih s področja varnosti cestnega
  prometa.


KAZALNIKI

-       
  stanje prometne varnosti v SV,
-       
  učinkovitost izrečenih ukrepov in izvedenih postopkov,
-       
  število usposobljenih vojaških policistov,
-       
  nabavljena tehnična sredstva za nadzor prometa in izvajanje
  preventivnih aktivnosti,
-       
  število izvedenih nadzorov,
-       
  število izvedenih preventivnih aktivnosti,
-       
  število izvedenih periodičnih pregledov vojaških motornih vozil,
-       
  število objav na intranetnih straneh Ministrstva, pristojnega za
  obrambo


NOSILEC

-       
  GŠSV, Policija. 


 


VZPOSTAVITEV USTREZNEGA STROKOVNEGA IN
  INŠPEKCIJSKEGA NADZORA NAD IZVAJANJEM PROGRAMOV USPOSABLJANJA


Na varnost v javnem cestnem prometu
pomembno vpliva usposobljenost udeležencev. Pri zagotavljanju varnosti je torej
pomembno kvalitetno usposabljanje udeležencev, zlasti pa kvalitetno
usposabljanje voznikov in kandidatov za voznike motornih vozil. Za kvalitetno
usposabljanje omenjenih kategorij udeležencev je potrebno zagotoviti tudi
učinkovit nadzor nad izvajanjem programov usposabljanja.
Z novim Zakonom o voznikih se v pravni red Republike
Slovenije prenaša Direktiva 2006/126/ES Evropskega parlamenta in Sveta z dne
20. decembra 2006 o vozniških dovoljenjih (UL L št. 403 z dne 30. 12. 2006,
str. 18; v nadaljnjem besedilu: Direktiva 2006/126/ES) in Direktiva 2006/123/ES
Evropskega parlamenta in Sveta z dne 12. decembra 2006 o storitvah na notranjem
trgu (UL L št. 376 z dne 27. 12. 2006, str. 36).
Zakon o voznikih tako ne
predpisuje več tako strogih kadrovskih pogojev za organizacije, ki opravljajo
dejavnost usposabljanja kandidatov za voznike motornih vozil. Pričakovati je,
da se bo število omenjenih organizacij povečalo, s tem pa se bo povečala tudi
število subjektov nadzora. V zvezi z navedenim je mogoče pričakovati še večja
odstopanja od predpisanih zahtev, ki jih morajo izpolnjevati izvajalci
programov ter tudi odstopanja od predpisanega načina, vsebine in oblike
usposabljanja.


DEJAVNOSTI

UKREP


CILJ

-       
  izboljšati nadzor nad izvajanjem programa usposabljanja kandidatov za
  voznike motornih vozil,
-       
  izboljšati nadzor nad izvajanjem ostalih programov usposabljanja
  voznikov (Učitelj predpisov, Učitelj vožnje, Strokovni vodja avtošole…).


AKTIVNOSTI

-       
  zagotavljanje ustreznega števila inšpektorjev,
-       
  zagotavljanje ustreznega števila nadzorov pri organizacijah za
  usposabljanje kandidatov za voznika ter voznikov,
-       
  spremljanje in sodelovanje pri spreminjanju normativnih aktov s
  področja usposabljanja kandidatov za voznika ter voznikov,
-       
  spremljanje in analiziranje delovanja avtošol, šol varne vožnje in šol
  za usposabljanje učiteljev.


KAZALNIKI

-       
  stanje učne uspešnosti pri usposabljanju kandidatov za voznika ter
  voznikov v avtošolah, šolah varne vožnje in šolah za usposabljanje učiteljev,
-       
  učinkovitost izrečenih ukrepov in izvedenih postopkov,
-       
  število usposobljenih voznikov, učiteljev vožnje, učiteljev predpisov,
  vodij avtošol…,
-       
  število izvedenih nadzorov.


NOSILEC

-       
  Ministrstvo, pristojno za infrastrukturo in prostor, AVP, IRSPEP.


8.6 VARNOST IN ZDRAVJE PRI DELU 
Na varnost v javnem cestnem prometu pomembno vpliva tudi
zagotavljanje varnosti in zdravja pri delu. Pri zagotavljanju varnosti in
zdravja pri delu sta izjemnega pomena ocenjevanje tveganja vseh nevarnosti, ki
so jim delavci izpostavljeni v cestnem prometu in usposabljanje delavcev za
varno in zdravo opravljanje dela. Poleg tega je pomembno, da vozniki in drugi
udeleženci v cestnem prometu niso izpostavljeni stresu na delovnem mestu, da
niso izčrpani in da dela ne opravljajo pod vplivom alkohola, drog ali drugih
prepovedanih substanc ter da ne delajo pod vplivom zdravil, ki lahko vplivajo
na psihofizične sposobnosti. S tem ogrožajo svojo varnost, zdravje in življenje
ter varnost, zdravje in življenje drugih udeležencev v prometu. Kljub temu se
je potrebno zavedati, da delavec ni pod neposrednim nadzorom delodajalca, kadar
je udeleženec v cestnem prometu. Delavec prenaša dobre in slabe varnostne
prakse z dela v cestni promet in obratno, kar se odraža tudi v varnosti na obeh
področjih, tako pri delu kot v prometu.
Delavce, ki so izpostavljeni tveganjem v cestnem prometu,
lahko razdelimo v štiri ciljne skupine:
-       
profesionalni vozniki (transport blaga in ljudi),
-       
vozniki, ki so udeleženci v cestnem prometu zaradi opravljanja svoje
osnovne dejavnosti (taksi služba, kurirska služba…),
-       
vozniki v cestnem prometu, ki se vozijo na delo in z dela,
-       
delavci, ki delajo na cestah (vzdrževalci, pobiralci smeti…).
Temeljni cilj:


TESNEJE POVEZATI VARNOST IN ZDRAVJE PRI
  DELU Z VARNOSTJO V CESTNEM PROMETU


K varnosti vseh udeležencev v cestnem prometu, tudi tistih, za
katere je delovno mesto za volanom, lahko pomembno prispevajo aktivni in
pasivni varnostni sistemi. Pomena varnostnih sistemov se morajo zavedati
delavci in delodajalci, ki morajo spodbujati uporabo razpoložljivih tehničnih
rešitev. Višja raven varnosti v cestnem prometu tako kot višja raven varnosti
in zdravja pri delu ima pozitivne učinke tako na delavce v cestnem prometu,
delodajalce, podjetja in družbo kot celoto. Pozitivni učinki se kažejo v
občutno manjšem številu smrtnih žrtev in poškodovanih na cestah, kar posredno
vpliva tudi na stroške delodajalcev zaradi zmanjšanja odsotnosti z dela zaradi
bolniške, stroškov nadomeščanja in usposabljanja novih zaposlenih.


DEJAVNOSTI

UKREP


CILJ

-       
  v ciljnih skupinah zaposlenih zmanjšati število mrtvih in hudo telesno
  poškodovanih.


AKTIVNOSTI

-       
  medsebojno sodelovanje preko strokovnih posvetovalnih teles, tako da
  varnost cestnega prometa postane del varnosti in zdravja pri delu.
-       
  vzpostavitev sistema zbiranja in analiziranja podatkov s področja
  prometnih nesreč v povezavi z varnostjo in zdravjem pri delu,
-       
  preventivno in nadzorstveno izvajanje aktivnosti v transportnih
  podjetjih,
-       
  sodelovanje pri pripravi in implementaciji programa aktivnosti oziroma
  akcijskega načrta za večjo varnost v cestnem prometu za delavce v javni
  upravi, kasneje pa načrtovanje postopnega prenosa aktivnosti v zasebni
  sektor,
-       
  sodelovanje pri pripravi praktičnih smernic za izboljšanje varnosti
  cestnega prometa v povezavi z delom ter promocija in prenos najboljših praks
  iz tujine,
-       
  zbiranje in promocija najboljših praks s področja varnosti in zdravja
  pri delu v cestnem prometu za štiri ciljne skupine (profesionalne voznike;
  voznike, ki so udeleženci v cestnem prometu zaradi opravljanja svoje osnovne
  dejavnosti; voznike v cestnem prometu, ki se vozijo na delo in z dela ter
  druge delavce, ki delajo na cestah),
-       
  dvig varnosti profesionalnih voznikov, ki so izpostavljeni nevarnostim
  v cestnem prometu. Ocena tveganja za profesionalne voznike naj zajema tudi
  varnost v cestnem prometu. 


KAZALNIKI

-       
  vzpostavljen sistem zbiranja in analiziranja podatkov s področja
  prometnih nesreč v povezavi z varnostjo in zdravjem pri delu,
-       
  program aktivnosti za izboljšanje varnosti v cestnem prometu za javno
  upravo (PN: predpisan trening varne vožnje za vse, ki uporabljajo službena
  vozila in ki prevozijo minimalno določeno število kilometrov; uvedba
  interlock naprav v vsa službena vozila),
-       
  praktične smernice za izboljšanje varnosti cestnega prometa v povezavi
  z delom,
-       
  izbor najboljših praks s področja varnosti in zdravja pri delu v
  cestnem prometu,
-       
  usmerjena metodologija ocene tveganja skupaj z ukrepi za dvig ravni
  varnosti in zdravja pri delu v cestnem prometu za profesionalne voznike,
-       
  usklajeno preventivno in nadzorstveno izvajanje akcij v transportnih
  podjetjih (skupne akcije prometnih inšpektorjev in inšpektorjev za delo).


NOSILEC

-       
  Ministrstvo, pristojno za delo, družino in socialne zadeve, AVP.


8.7 POMOČ ŽRTVAM IN SVOJCEM ŽRTEV
PROMETNIH NESREČ
Prometne nesreče za vedno zaznamujejo življenja ljudi, ki so
v njih udeleženi kot povzročitelji, ponesrečenci, posredno udeleženi in/ali kot
svojci žrtev, z eno besedo udeležence prometne nesreče. Pogosto je prometna
nesreča vzrok za hudo stisko človeka in njegovih najbližjih, iz katere si ne
zna ali ne zmore pomagati sam. Zato so na voljo različni podporni programi
preventivne in kurativne narave, ki jih razvijajo različne organizacije,
društva in strokovna združenja in ki pomagajo uporabnikom prebroditi stisko in
težave, v katerih so se znašli zaradi (posledic) prometne nesreče. 
Socialno varstvo lahko k večji varnosti v cestnem prometu
prispeva s svojimi preventivnimi, podpornimi programi in storitvami, ki jih
izvajajo različne strokovne organizacije in društva civilne sfere v sodelovanju
z javnimi službami in drugimi zainteresiranimi organizacijami in so namenjeni
naslednjim ciljnim skupinam: 1) povzročiteljem prometnih nesreč, 2)
posameznikom, ki so v prometni nesreči utrpeli poškodbe in 3) svojcem
poškodovanih in/ali umrlih v prometnih nesrečah. Gre za programe in storitve
informiranja in osveščanja, psihosocialne pomoči, svetovanja in terapije. 
Temeljni cilj:


POVEZATI SOCIALNO VARSTVO Z VARNOSTJO V
  CESTNEM PROMETU


 


DEJAVNOSTI

UKREP


CILJ

-       
  dvig kvalitete in kvantitete institucionalnega dela na področju pomoči
  povzročiteljem prometnih nesreč, žrtvam in svojcem žrtev prometnih nesreč.


AKTIVNOSTI

-       
  informiranje, osveščanje in podporne aktivnosti s področja socialnega
  varstva in socialnega vključevanja za navedene ciljne skupine,
-       
  povezati posameznike in/ali družine žrtev prometnih nesreč s podobnimi
  izkušnjami, stiskami in težavami ter poiskati rešitve in načine za izhod iz
  stisk in težav,
-       
  izmenjava izkušenj, znanj, veščin ter podpora s strani usposobljenih
  strokovnjakov,
-       
  opolnomočenje uporabnikov programov tako, da so zmožni na pozitiven in
  ustvarjalen način preseči stanje, v katerem so se znašli zaradi prometne
  nesreče, in se ponovno aktivno vključiti v delo in družbo,
-       
  sodelovanje v medijski kampanji s ciljem povečevanja socialnega
  vključevanja ter razbijanja stereotipov in tabujev.


KAZALNIKI

-       
  število sofinanciranih programov na področju obravnave uporabnikov
  programov in storitev socialnega varstva v povezavi z varnostjo cestnega
  prometa,
-       
  število vključenih uporabnikov glede na ciljne skupine,
-       
  višina sredstev v letu, namenjenih za navedene programe in storitve s
  področja socialnega varstva (po izvajalcih, skupaj itd.).


NOSILEC

-       
  Ministrstvo, pristojno za delo, družino in socialne zadeve, izvajalci,
  izbrani na javnem razpisu za sofinanciranje programov socialnega varstva.


9    PARCIALNA
PODROČJA VARNOSTI CESTNEGA PROMETA CILJI
Vzpostavitev učinkovitega prometno varnostnega sistema na
slovenskih cestah je možna le ob predhodni prepoznavi, analizi in odpravi
ključnih družbenih problemov, ki vplivajo na varnost. Različne vloge
posameznika kot udeleženca v cestnem prometu in vpliva celotne družbe nam
narekujejo iskanje najprimernejših sinergijskih ukrepov različnih institucij in
panog v izredno prepletenem in sistemsko interdisciplinarnem sistemu. Nacionalni
program izpostavlja najpogostejše dejavnike tveganja, najranljivejše skupine
udeležencev in ukrepe za spreminjanje ravnanja. Področja so tako izbrana na
podlagi analize stanja in poznavanja prometno-varnostne problematike. Z vidika
obsega posamezne problematike in vidika ocene stroškov in koristi so
opredeljena parcialna področja s cilji, aktivnostmi in kazalniki ter usmerjena
v:
-       
hitrost, kot najpogostejši vzrok najhujših prometnih nesreč, 
-       
varnostni pas, uporaba katerega bistveno ublaži posledice morebitne
prometne nesreče,
-       
voznike motornih dvokoles,
-       
kolesarje,
-       
mlade voznike,
-       
starejše voznike,
-       
prehode cest preko železnice,
-       
varstvo šibkejših prometnih udeležencev (pešci) ter
-       
alkohol, prepovedane droge in druge psihoaktivne snovi. 
Ker so to varnostno najpomembnejša področja pričakujemo, da
bomo z usklajenim izvajanjem vseh aktivnosti dosegli največji učinek na
področju varnosti cestnega prometa.
9.1. HITROST
Prevelika ali neustrezna hitrost je na slovenskih in tudi na
evropskih cestah poglavitni dejavnik prometnih nesreč, predvsem tistih z
najhujšimi posledicami. V državah članicah Evropske unije je najmanj tretjina
vseh najhujših prometnih nesreč povezana z dejavnikom hitrosti. Hitrost vožnje
je pomemben dejavnik prometne varnosti, ki je neposredno povezana z močjo
trčenja in njegovimi posledicami. Hitrost vožnje je hkrati povezana s tveganjem
udeležbe v prometni nesreči, saj imajo vozniki pri visokih hitrostih manj časa
za ustrezno reagiranje, kar posledični privede do več prometnih nesreč. 
Zaradi neprilagojene hitrosti je na slovenskih cestah v letu
2011 umrlo 57 oseb oziroma 40 % vseh umrlih. Hkrati se je zaradi neprilagojene
hitrosti hudo telesno poškodovalo 302 ljudi (33 % vseh hudo telesno
poškodovanih). 
Graf 21 Število mrtvih v prometnih nesrečah v letih 2001 – 2011 za katere je bila vzrok
neprilagojena hitrost 
Število umrlih zaradi neprilagojene hitrosti se je od leta
2007 do 2010 močno zmanjševalo, iz 126 umrlih na 45 umrlih v 2010 (zmanjšanje
za 64 %). V letu 2011 je število naraslo na 57 umrlih.
Graf 22 Število mrtvih v prometnih nesrečah v letih 2001 – 2011 za katere je bila vzrok
neprilagojena hitrost z eksponentnim trendom do leta 2022
Eksponentni trend prometnih nesreč z umrlimi se po letu 2001
zmanjšuje in se v letu 2022 asimptotično približuje nekaj čez 20 umrlim.
Linearni padajoči trend ne opisuje tako dobro tendence zmanjšanje žrtev
prometnih nesreč zaradi istega vzroka, saj se že v letu 2019 zmanjša na 0, kar
pa je nerealno predvidevati. Še bolj nerealno pa bi bilo pričakovanje, da se bo
nadaljeval trend zadnjih 5 let (129-57), ko se je zmanjšalo število žrtev s
129, leta 2007 na 57 v letu 2011. V letu 2010 je bilo števil umrlih najmanjše
(45 umrlih). Kljub povečanju, je število še vedno pod linijama eksponentnega in
linearnega trenda.
Stopnja poškodb narašča sorazmerno s hitrostjo, zato bi
manjšanje povprečne hitrosti bistveno pripomoglo k izboljšanju prometne
varnosti.
Temeljni cilj:


ZMANJŠANJE ŠTEVILA MRTVIH IN POŠKODOVANIH
  V PROMETNIH NESREČAH, KATERIH VZROK JE HITROST, ZA 50 % OZIROMA V LETU 2022 NE
  SME UMRETI VEČ KOT 29 UDELEŽENCEV


 


DEJAVNOSTI

UKREP


PODCILJ

-       
  zmanjšanje povprečnih hitrosti v naselju, izven naselja.


AKTIVNOSTI

-       
  z meritvami hitrosti zagotoviti veliko stopnjo verjetnosti, da bodo
  vozniki, ki ne bodo upoštevali omejitev hitrosti, pri prekrških zaloteni in v
  najkrajšem možnem času sankcionirani, 
-       
  uvajanje novih sistemov za merjenje hitrosti,
-       
  izboljšanje prometne infrastrukture, ki bo na nevarnih odsekih (vstopi
  v naselja, pred šolami, vrtci) umirjala hitrost in v primeru prometnih nesreč
  zmanjševala možnosti za nastanek hudih posledic, 
-       
  omejitve hitrosti na posameznih odsekih cest je potrebno prilagoditi
  dejanskemu stanju (na nevarnih odsekih je potrebno dovoljene hitrosti
  zmanjšati, na odsekih kjer prometna infrastruktura dovoljuje večje hitrosti,
  je potrebno te hitrosti omogočiti) in hkrati z dobro prometno signalizacijo
  ljudi vzpodbuditi, da dejanske omejitve hitrosti spoznajo za primerne
  omejitve, 
-       
  s preventivnimi aktivnostmi ljudi informirati in izobraževati o
  nevarnostih vožnje s preveliko hitrostjo, 
-       
  spodbujati treninge varne vožnje na katerih udeleženci praktično
  spoznajo nevarnosti vožnje s preveliko hitrostjo in se hkrati priučijo bolje
  obvladovati vozilo, 
-       
  izvedba seminarja o izvajanju meritev hitrosti, na katerem bi
  sodelovali vsi nadzorni organi, ki lahko izvajajo meritve, 
-       
  priprava kodeksa o meritvah hitrosti, 
-       
  spodbujanje uvajanja novih tehnologij v vozila (boljša pasivna
  varnost, tehnologije, ki bodo voznika opozarjale, da vozi s primerno
  hitrostjo ali mu onemogočale, da vozi s preveliko hitrostjo).


KAZALNIKI

-       
  število prometnih nesreč in telesno poškodovanih v prometnih nesrečah
  katerih razlog je v neprilagojeni hitrosti,
-       
  postavitev sistemov za sekcijsko merjenje hitrosti,
-       
  postavitev nove prometne signalizacije, ki bo na ključnih mestih
  umirjala hitrost oziroma preprečevala hujše posledice,
-       
  izdelava kriterijev za postavitev prometne signalizacije v naselju in
  pregled posameznih odsekov cest in potrditev oziroma sprememba ustrezne
  prometne signalizacije,
-       
  izvedba preventivnih aktivnosti,
-       
  izvedba seminarja,
-       
  izdaja kodeksa.


NOSILEC

-       
  Ministrstvo, pristojno za notranje zadeve, Policija, Ministrstvo,
  pristojno za infrastrukturo in prostor, AVP (Svet za preventivo in vzgojo v
  cestnem prometu), Ministrstvo, pristojno za izobraževanje, znanost in šport,
  Ministrstvo, pristojno za pravosodje, občinska redarstva, Vojaška policija,
  Prometni inšpektorat, DARS, ZŠAM, Zavod varna pot, AMZS.


9.2
ALKOHOL, PREPOVEDANE DROGE IN DRUGE PSIHOAKTIVNE SNOVI
Dokazano je, da so najpogostejši dejavniki tveganja za
prometno nesrečo značilnosti voznika in predvsem njegovo obnašanje. Alkohol,
prepovedane droge ter druge psihoaktivne snovi vplivajo na spremembo vozniških
sposobnosti in slog vožnje, zato prispevajo k večjemu tveganju za nastanek
prometne nezgode, nekatere raziskave pa nakazujejo tudi pomemben vpliv alkohola
na težo poškodbe v prometni nesreči. 
Najpogosteje je alkohol kot so-vzrok nesreče prisoten skupaj
s hitrostjo in nepravilno smerjo ali stranjo vožnje. 
Alkohol se v povezavi s cestnim prometom pojavlja zlasti med
populacijo v starosti med 18 in 54 leti, najbolj pa izstopa starostna skupina
med 24 in 34 leti, v kateri je alkoholiziranost povzročiteljev prometnih nesreč
najvišja. Največ prometnih nesreč pod vplivom alkohola se zgodi ob koncih tedna
ob petkih in sobotah in v poznih nočnih in zgodnjih jutranjih urah. Gledano po
obdobjih preko leta pa so najbolj problematični poletni meseci ter obdobje
martinovanja in prednovoletni čas. Največ prometnih nesreč pod vplivom alkohola
se zgodi na cestah v naseljih in v njihovi bližini (regionalne in lokalne
povezave). 
Delež alkoholiziranih povzročiteljev prometnih nesreč v
skupnem številu obravnavanih prometnih nesreč se v zadnjem desetletju povečuje.
Graf 23 Delež alkoholiziranih povzročiteljev prometnih nesreč na slovenskih cestah glede
na vse povzročitelje prometnih nesreč
Delež alkoholiziranih povzročiteljev prometni nesreč se je do
leta 2008 povečeval, takrat je bil kar 13 %. Po letu 2008 je začel padati, v
letu 2011 je delež znašal 9,3 %.
Alkohol je poleg prevelike hitrosti in neuporabe varnostnega
pasu med najpomembnejšimi vzroki, zaradi katerih so bili največkrat obravnavani
povzročitelji prometnih nesreč s smrtnim izidom. V letu 2011 je bilo 23 %
povzročiteljev prometnih nesreč s smrtnim izidom pod vplivom alkohola. Čeprav
se je delež le teh v primerjavi z leti poprej zmanjšal, je to še vedno
zaskrbljujoča številka.
Povprečna koncentracija alkohola v organizmu alkoholiziranih
povzročiteljev prometnih nesreč s smrtnim izidom je visoka, čeprav se z leti
zmanjšuje. Leta 2000 je bila 1,74 g alkohola / kg krvi, do leta 2011 pa se je
zmanjšala na 1,46 g alkohola / kg krvi.
Graf 24 Število mrtvih zaradi vožnje pod vplivom alkohola in cilj do leta 2022
Število mrtvih zaradi vožnje pod vplivom alkohola se je v
zadnjem desetletju zmanjšalo za več kot tretjino, za dosego cilja nacionalnega
programa v letu 2022 ne sme biti več kot 17 smrtnih žrtev. Po podatkih iz leta
2011 je umrlo 33 udeležencev.
Graf 25 Število vseh umrlih v prometnih nesrečah, število alkoholiziranih povzročiteljev nesreč
s smrtnim izidom in število preizkušenih za alkohol
V obdobju 2004 – 2009 je policija povečala dejavnost
preizkušanja udeležencev v prometu na prisotnost alkohola (veliko večino
voznikov). Hkrati je v tem obdobju zaznati upad števila mrtvih in števila
alkoholiziranih povzročiteljev prometnih nesreč s smrtnim izidom (število
preizkusov za alkohol je prikazano v 100.000). Linearna trenda števila alkoholiziranih
povzročiteljev nesreč s smrtnim izidom in števila vseh mrtvih kažeta na
določeno stopnjo povezanosti, ki je obratno sorazmerna s številom vseh
preizkušenih udeležencev v prometu za prisotnost alkohola. 
Korelacijski koeficient, z visoko stopnjo povezanosti je še
posebno visok med alkoholiziranimi povzročitelji in: 
-       
vsemi mrtvimi (R2 = 0,98)
-       
hudo telesno poškodovanimi (R2 = 0,98)
-       
lahko telesno poškodovanimi (R2 = 0,90)
-       
mrtvimi vozniki osebnih avtomobilov (R2 = 0,99) in
-       
mrtvimi potniki (R2 = 0,91)
Ti rezultati so pričakovani, saj se je izkazalo, da je
naključno testiranje voznikov dokazano učinkovit ukrep pri zmanjševanju vožnje
pod vplivom alkohola. To kaže tudi na velik pomen preventivnih in represivnih
ukrepov pri preprečevanju vožnje pod vplivom alkohola, saj to v neposredni meri
vpliva na umrljivost na cestah in povzročitev vseh vrst telesnih poškodb.
Tabela 2: Število prometnih nesreč s smrtnim izidom, število in delež alkoholiziranih
povzročiteljev ter povprečna stopnja alkoholiziranosti povzročiteljev 


Leto

Št. PN s smrtnim izidom

Št. vseh povzr.

Št. alko. povzr.

Delež alko. povzr.

Povp. st. alkohola v krvi (g/kg)


2000

290

305

112

37 %

1,74


2001

243

261

101

39 %

1,65


2002

240

254

92

36 %

1,64


2003

220

234

84

36 %

1,60


2004

253

261

97

37 %

1,59


2005

229

241

83

34 %

1,62


2006

233

242

97

40 %

1,62


2007

264

271

109

40 %

1,63


2008

200

212

71

33 %

1,62


2009

154

160

51

32 %

1,51


2010

127

154

46

30 %

1,51


2011

129

136

27

20 %

1,46


Podatki v tabeli nam prikazujejo zmanjšanje v prav vseh
kategorijah. Delež alkoholiziranih povzročiteljev se je od leta 2007 vsako leto
zmanjševal, prav tako tudi povprečna stopnja alkohola v krvi (g/kg), ki je v
letu 2011 znašala 1,46 g/kg.
V obdobju 2004 - 2008 je imel, po podatkih raziskave
Inštituta za kriminologijo pri Pravni fakulteti v Ljubljani, vsak 2,8
povzročitelj prometne nesreče s smrtnim izidom v krvi več kot 0,5 g alkohola/
kg krvi. Ta delež (36 %) je precej višji od evropskega povprečja, ki znaša 25
%.
Zaskrbljujoče je tudi, da je imel po podatkih te raziskave
kar vsak drugi povzročitelj prometne nesreče s smrtnim izidom v obdobju 2004 -
2008 v krvi več kot 0,0 g alkohola/kg krvi. Kar 27 % vseh povzročiteljev
prometnih nesreč s smrtnim izidom je imelo v tem obdobju v krvi manj kot 0,5 g
alkohola/kg krvi. 
Pri udeležencih v prometu pa predstavlja problem tudi uporaba
prepovedanih drog in drugih psihoaktivnih snovi. 
Tabela 3: Pregled ukrepov v zvezi s
prepovedanimi drogami in drugimi psihoaktivnimi snovmi v cestnem prometu 


Leto

Št. odr. 

v PN

prekršek

Rezultat pozitiven
mamila skupaj

Rezultat pozitiven mamila v PN 

Rezultat pozitiven prekršek

Rezultat pozitiven zdravila skupaj

Rezultat pozitiven zdravila v PN

Rezultat poz. zdravila prekršek

Odklonitev skupaj

Odklonitev v PN

Odklonitev v prekrških


2000

2.281

247

2.034

498

69

429

-

-

-

1.637

66

1.571


2001

3.088

335

2.746

681

93

588

-

-

-

2.251

58

2.193


2002

3.588

421

2.999

675

103

572

-

-

-

2.415

72

2.343


2003

3.698

479

2.990

559

110

449

2

2

-

2.536

88

2.448


2004

3.741

577

2.891

534

119

415

41

27

14

2.472

111

2.361


2005

2.774

494

2.094

431

100

331

49

30

19

1.779

71

1.708


2006

1.628

432

1.127

284

97

187

39

24

15

972

66

906


2007

1.846

426

1.287

336

107

229

51

29

22

1.093

57

1.036


2008

1.722

400

1.187

576

93

483

96

35

61

719

41

678


2009

1.824

387

1.267

1.040

131

909

176

55

121

333

17

316


2010

1.469

347

945

839

178

1.354

143

38

105

178

23

155


2011

1.162

358

674

524

109

776

127

39

88

148

12

136


V tabeli so prikazani podatki o številu odrejenih strokovnih
pregledov v zvezi s prepovedanimi drogami in drugimi psihoaktivnimi snovmi, od
tega pozitiven rezultat v skupnem številu, v prometnih nesrečah in v prekrških.
Na koncu je prikaz odklonitev preizkusa.
Pregled podatkov o odklonitvi strokovnega pregleda tako v
nesrečah kot pri prekrških kaže, da je odklonitev vse manj, ker to v skladu z
zakonodajo pomeni prenehanje veljavnosti vozniškega dovoljenja. Skozi leta se
manjša število odrejenih strokovnih pregledov, kar je rezultat predhodnega
postopka v skladu z Zakonom o varnosti cestnega prometa. Če se v tem postopku
ne potrdijo sumi uporabe drog, se strokovni pregled ne odredi. V letu 2009 je
bilo število pozitivnih rezultatov na mamila najvišje doslej, vendar se je
pomembno zmanjšalo tudi število odklonitev strokovnega pregleda. Podobno lahko
ugotovimo tudi pri zdravilih. 
Temeljni cilj:


ZMANJŠANJE ŠTEVILA PROMETNIH NESREČ, PRI
  KATERIH JE KOT SEKUNDARNI DEJAVNIK PRISOTEN ALKOHOL, PREPOVEDANE DROGE ALI
  DRUGE PSIHOAKTIVNE SNOVI ZA 50 % OZIROMA V LETU 2021 NE SME UMRETI VEČ KOT 17
  UDELEŽENCEV


 


DEJAVNOSTI

UKREPI


PODCILJ

-       
  delež povzročiteljev prometnih nesreč s smrtnim izidom, ki so bili pod
  vplivom alkohola ali prepovedanih drog in drugih psihoaktivnih snovi ne
  presega 30 %,
-       
  zmanjšanje števila udeležencev v prometu, ki so pod vplivom alkohola
  ali prepovedanih drog in drugih psihoaktivnih snovi za 50 %.


AKTIVNOSTI

-       
  organiziranje informativnih in preventivnih akcij, ki bodo nosile
  jasno sporočilo, da je udeležba v prometu pod vplivom alkohola ali
  prepovedanih drog in drugih psihoaktivnih snovi v kakršnikoli količini
  nesprejemljiva,
-       
  izvajanje rednih naključnih in poostrenih nadzorov prepovedi prodaje
  in ponudbe alkoholnih pijač mladoletnim in opitim osebam,
-       
  izvajanje preventivnih programov v osnovnih in srednjih šolah
  izvajanje promocije zdravega življenjskega sloga s ponujanjem alternativ za
  preživljanje prostega časa in izvajanje treningov socialnih veščin za
  opremljanje mladih za odgovornejši odnos do alkohola; stalno ozaveščanje
  mladih s preventivnimi programi mladinskih organizacij, društev in drugih
  NVO, ki delujejo na področju zmanjševanja tvegane in škodljive rabe alkohola
  in zmanjševanja povpraševanja po prepovedanih drogah in drugih psihoaktivnih
  snoveh,
-       
  izvedba rednih naključnih nadzorov alkoholiziranosti voznikov motornih
  vozil in nadzorov uporabe drog in psihoaktivnih snovi, še posebej intenzivno
  v regijah, kjer to predstavlja večji problem,
-       
  izvajanje ciljnega in koordiniranega poostrenega nadzora
  alkoholiziranosti in uporabe drog in drugih psihoaktivnih snovi voznikov
  motornih vozil v bolj tveganih obdobjih (martinovo, trgatev, "rave
  party", prednovoletna praznovanja...), še posebej v večjih mestih in
  turističnih središčih ter v okolici gostinskih obratov (diskoteke, nočni
  klubi, lokali...),
-       
  redno seznanjanje javnosti o možnosti napotitve na zdravstvene
  preglede s svetovanjem, ki so opredeljeni v okviru nove prometne zakonodaje
  za voznike, ki so bili prvič pravnomočno kaznovani zaradi prekrška vožnje pod
  vplivom alkohola od 0,5 do vključno 0,8 g alkohola/kg krvi, 
-       
   izvajanje, spremljanje in vrednotenje zdravstvenih pregledov s
  svetovanjem, kontrolnih zdravstvenih pregledov in napotitev v
  rehabilitacijske programe v okviru nove prometne zakonodaje, 
-       
  beleženje povratnikov.


KAZALNIKI

-       
  število naključno opravljenih testiranj alkoholiziranosti voznikov
  motornih vozil in nadzorov uporabe drog in psihoaktivnih snovi,
-       
  število udeležencev v prometu, ki so vozili pod vplivom alkohola, drog
  ali drugih psihoaktivnih snovi,
-       
  delež povzročiteljev prometnih nezgod, ki so vozili pod vplivom
  alkohola, drog ali drugih psihoaktivnih snovi,
-       
  število prometnih nezgod, pri katerih je bil kot sekundarni dejavnik
  prisoten alkohol, droge ali druge psihoaktivne snovi,
-       
  število prometnih nezgod s smrtnim izidom, pri katerih je bil kot
  sekundarni dejavnik prisoten alkohol, droge ali druge psihoaktivne snovi,
-       
  število udeležencev v prometu, ki so vozili pod vplivom alkohola, drog
  ali drugih psihoaktivnih snovi,
-       
  število preventivnih programov v osnovnih in srednjih šolah,
-       
  število preventivnih akcij za širšo populacijo,
-       
  število nadzorov prepovedi prodaje in ponudbe alkoholnih pijač
  mladoletnim in opitim osebam,
-       
  število napotitev na in izvedenih zdravstvenih pregledov s svetovanjem
  ter delež izvedenih zdravstvenih pregledov s svetovanjem glede na število
  kaznovanih voznikov zaradi vožnje pod vplivom alkohola,
-       
   število napotitev v in izvedenih rehabilitacijskih programov ter
  delež izvedenih programov glede na število kaznovanih voznikov zaradi vožnje
  pod vplivom alkohola,
-       
  število povratnikov.


NOSILEC

-       
  Ministrstvo, pristojno za zdravje, inšpekcijske službe, Policija,
  Ministrstvo, pristojno za pravosodje, Ministrstvo, pristojno za
  infrastrukturo in prostor, Ministrstvo, pristojno za izobraževanje, znanost
  in šport, Ministrstvo, pristojno za delo, družino in socialne zadeve, različne
  strokovne institucije, zdravstveni delavci, NVO.


9.3
VOZNIKI MOTORNIH DVOKOLES
Iz statističnih podatkov je razbrati, da se v Republiki
Sloveniji število registriranih enoslednih motornih vozil iz leta v leto
povečuje. Z povečanjem števila enoslednih motornih vozil imajo vozniki teh
vozil vedno večjo vlogo in bistveno prispevajo k varnosti v cestnem prometu.
Vozniki enoslednih motornih vozil še vedno ostajajo eden izmed bolj
izpostavljenih udeležencev. Glede na smernice prometne politike, ki vzpodbuja uporabo
javnega prevoza, koles in enoslednih motornih vozil, lahko pričakujemo, da se
bo število vseh zgoraj navedenih udeležencev v prihodnjih letih povečalo. 
Temeljni cilj:


ZMANJŠATI ŠTEVILO MRTVIH IN HUDO TELESNO
  POŠKODOVANIH VOZNIKOV ENOSLEDNIH MOTORNIH VOZIL ZA 50 % OZIROMA V LETU 2022
  NE SME UMRETI VEČ KOT 15 VOZNIKOV ENOSLEDNIH MOTORNIH VOZIL, HUDO TELESNO
  POŠKODOVANIH NE SME BITI VEČ KOT 108


Kljub temu, da se število prometnih
nesreč zmanjšuje, ostaja delež mrtvih voznikov enoslednih motornih vozil v
prometnih nesrečah med 18 % in 21 %. Ker gre za eno izmed bolj izpostavljenih
kategorij udeležencev, jim je potrebno nameniti pri zagotavljanju varnosti v
cestnem prometu večjo pozornost. 
Graf 26 Število mrtvih v prometnih nesrečah voznikov enoslednih motornih vozil od leta
1995 do leta 2011 s ciljem do 2022
V preteklih dveh letih se je število mrtvih voznikov motornih
koles znižalo za več kot polovico, število mrtvih voznikov koles z motorjem pa
je ostalo na približno enaki ravni. Res je, da je bila v preteklih dveh letih
motoristična sezona bolj deževna in v celoti manj primerna za vožnjo z
motornimi kolesi in kolesi z motorjem, kar je lahko vplivalo na zmanjšanje
števila voženj in posledično zmanjšanje prometnih nesreč in njihovih posledic.
Če hočemo doseči cilj nacionalnega programa, se mora število mrtvih v teh dveh
kategorijah zmanjšati na skupno 15 mrtvih. 
Graf 27 Število prometnih nesreč in posledice voznikov enoslednih motornih vozil od leta
2007 do 2011
Število prometnih nesreč in posledic voznikov enoslednih
motornih vozil se je od leta 2007 pa do 2010 zmanjševalo. V letu 2011 pa
beležimo rast pri številu prometnih nesreč in posledicah.
Graf 28 Število mrtvih potnikov na enoslednih motornih vozilih od leta 2007 do 2011
Število mrtvih potnikov na enoslednih motornih vozilih se je
v zadnjih letih ostaja na približno enaki ravni (tako v 2007 kot v 2011 3 mrtvi
potniki).
Graf 29 Prikaz rezultatov ankete, števila in vrst nesreč, ki so jih doživeli anketirani
motoristi zaradi lastne ali tuje neprevidnosti
Raziskava mnenj in stališč voznikov motornih koles o
varnostnih lastnostih cest (DRSC, 2009, 278 anketiranih voznikov motornih
koles-raziskavo so izvedli: SCP d.o.o., ARTICON, d.o.o. in Revija motoSI, 2008)
je med drugim pokazala, da je bilo zaradi lastne neprevidnosti daleč največ
padcev motoristov. Zaradi neprevidnosti drugih pa največ bočnih trčenj, kar
lahko pripišemo neupoštevanju pravil o prednosti drugih udeležencev v prometu v
križiščih – predvsem voznikov osebnih avtomobilov, padcu zaradi ravnanj drugih
udeležencev v prometu, vožnji po prometnem pasu motorista in oplazenjem.
Graf 30 Delež odgovorov anketiranih motoristov glede na željo po vožnji z visoko hitrostjo
Anketa je pokazala, da kar 75,5 % anketiranih voznikov
motornih koles radi vozijo z visoko hitrostjo, če ocenijo, da je to za njih
varno. Skupno kar 83 % motoristov uživa v hitri vožnji in le približno 17 %
anketirancev se drži omejitev ali ne uživa v hitrosti (Raziskava mnenj in
stališč voznikov motornih koles o varnostnih lastnostih cest, DRSC, 2009, 278
anketiranih voznikov motornih koles; raziskavo so izvedli: SCP,d.o.o., ARTICON,
d.o.o. in Revija motoSI, 2008).
Ocena varne vožnje pri velikih
hitrostih je dejansko subjektivna ocena, kjer vozniki motornih koles običajno
precenjujejo svoje sposobnosti in podcenjujejo nevarnosti in pasti na cesti.


DEJAVNOSTI

UKREPI


PODCILJ

-       
  zmanjšati število prometnih nesreč z udeležbo voznikov enoslednih
  motornih vozil za 50 %.


AKTIVNOSTI

-       
  pregled cestnih odsekov, kjer se je zgodila prometna nesreča s smrtnim
  izidom ali s hudo telesno poškodbo in udeležbo voznika enoslednega motornega
  vozila,
-       
  namestitev oziroma postavitev kvalitetne cestne opreme, 
-       
  poostren inšpekcijski nadzor v zvezi z izvajanjem določenih rednih
  vzdrževalnih del na cestnih odsekih, kjer so se v preteklosti dogajale
  prometne nesreče s smrtnim izidom ali s hudo telesno poškodbo in udeležbo
  voznika enoslednega motornega vozila,
-       
  izvajanje preventivnih akcij za izboljšanje varnosti voznikov
  enoslednih motornih vozil,
-       
  izvajanje programa za voznike enoslednih motornih vozil v avtošolah,
  ki že imajo vozniško dovoljenje ustrezne kategorije v okviru vseživljenjskega
  učenja (šole vožnje),
-       
  povečati uporabo kvalitetne zaščitne opreme voznikov in potnikov na
  enoslednih motornih vozilih,
-       
  povečati uporabo dobro vidne opreme (čelada, kombinezon),
-       
  zagotoviti večjo aktivno in pasivno varnost enoslednih motornih vozil 
-       
  sprememba pogojev za izplačilo odškodnin, 
-       
  spodbujanje treninga varne vožnje voznikov enoslednih motornih vozil s
  poudarkom na načelu defenzivne vožnje in razvijanja spretnosti pri vožnji
  enoslednih motornih vozil,
-       
  vplivati na strpno in odgovorno ravnanje voznikov enoslednih motornih
  vozil do ostalih udeležencev v javnem cestnem prometu in obratno, 
-       
  vzpodbujanje mladih k strpnemu in odgovornemu ravnanju v cestnem
  prometu in dejavnikih, ki vplivajo na varnost v cestnem prometu, 
-       
  izvajanje nadzora nad vozniki enoslednih motornih vozil tam in takrat,
  kjer so kršitve cestnoprometnih predpisov voznikov enoslednih motornih vozil
  najpogostejše in kjer so pogoste prometne nesreče z udeležbo voznikov
  enoslednih motornih vozil,
-       
  izvajanje nadzorov nad psihofizičnim stanjem voznikov in ali
  posedujejo veljavno vozniško dovoljenje ustrezne kategorije,
-       
  izvajanje nadzora nad uporabo varnostne homologirane čelade,
-       
  izvajanje nadzora nad tehnično brezhibnostjo enoslednih motornih
  vozil, s poudarkom na vozilih, ki so bila predelana v nasprotju s
  homologacijskimi predpisi,
-       
  upravljavci cest poskrbijo za postavitev in namestitev kvalitetne
  cestne opreme, ki vpliva na večjo varnost voznikov enoslednih motornih vozil
  (uporaba manj drseče barve, namestitev ustreznih in varnih varovalnih ograj),
-       
  spodbujanje nakupa novejših enoslednim motornih vozil z naprednejšo
  tehnologijo,
-       
  dogovor zavarovalnic s SZZ in priprava novih pogojev pri izplačilu
  odškodnin,
-       
  priprava programa v okviru izobraževalnih procesov mladostnikov v
  osnovnih, srednjih šolah s poudarkom na psihologiji prometa 
-       
  spremljanje števila prometnih nesreč z udeležbo voznikov enoslednih
  motornih vozil.


KAZALNIKI

-       
  seznam kritičnih odsekov, kjer prihaja najpogosteje do prometnih
  nesreč z udeležbo voznikov enoslednih motornih vozil, izvedene aktivnosti na
  teh cestnih odsekih ter izdelava poročil in obveščanje o ugotovitvah in
  odpravah nepravilnosti (ceste, prometna signalizacija), 
-       
  ustrezna označitev ovir in nevarnih odsekov, ki vplivajo na varno
  vožnjo voznikov enoslednih motornih vozil,
-       
  načrt preventivnih aktivnosti za voznike enoslednih motornih vozil,
-       
  priprava programa za voznike enoslednih motornih vozil v okviru
  vseživljenjskega učenja v šolah vožnje,
-       
  medijske kampanje s promocijo zaščitne opreme, 
-       
  izvedene okrogle mize (AVP, nevladne organizacije, državni organi…), 
-       
  promocija treninga varne vožnje in izdelava različnih programov
  (motorna kolesa, kolesa z motorjem, vožnja s sopotnikom) s poudarkom na
  načelu defenzivne vožnje, 
-       
  program v okviru izobraževalnih procesov mladostnikov v osnovnih,
  srednjih šolah s poudarkom na psihologiji prometa,
-       
  spremljanje števila prometnih nesreč z udeležbo voznikov enoslednih
  motornih vozil, 
-       
  priprava listine o vzpodbujanju strpnega in odgovornega ravnanja
  udeležencev v cestnem prometu (h kateri se lahko zavežejo pravne osebe,
  fizične osebe, moto klubi, šole, univerze…),
-       
  spremljanje števila mrtvih in hudo telesno poškodovanih voznikov in
  potnikov,
-       
  število ugotovljenih kršitev povezanih z vožnjo brez vozniškega
  dovoljenja ali neustrezne kategorije,
-       
  število ugotovljenih kršitev povezanih z neuporabo varnostne čelade,
-       
  število zaseženih enoslednih motornih vozil.


NOSILCI

-       
  Ministrstvo, pristojno za infrastrukturo in prostor (DRSC, Direkcija
  za cestni promet, IRSPEP), Ministrstvo, pristojno za notranje zadeve
  (Policija, DUNZ), Ministrstvo, pristojno za izobraževanje, znanost in šport,
  Ministrstvo, pristojno za finance, AVP, ZMKS, AMZS, GZS, Uredništvo revije
  MotoSi, Zavod Varna pot, ZŠAM, Moto klub Maksi.


9.4 KOLESARJI
Kolesarji kot udeleženci v prometu spadajo med ranljivejše
udeležence. Po statističnih podatkih je v letu 2011 umrlo 14 kolesarjev, v 2010
16 kolesarjev, v 2009 18 kolesarjev, v 2008 16 kolesarjev, v 2007 17
kolesarjev.
Graf 31 Število umrlih kolesarjev
Zgornji graf prikazuje padanje števila umrlih udeležencev v
cestnem prometu in praktično nespremenjeno stanje umrlih kolesarjev v zadnjih 5
letih. Kljub povečanemu številu umrlih v letu 2011 v primerjavi z 2010, pa se
je število umrlih kolesarjev v letu 2011 zmanjšalo.
Graf 32 Število umrlih kolesarjev v zadnjih 5 letih glede na vse umrle
Delež umrlih kolesarjev se je do leta 2010 povečeval, v 2011
pa se je zmanjšal. V letu 2007 je deleže znašal 6 %, leta 2010 že 12 %, v 2011
pa padel na 10 %. Glede pričakovanih trendov povečanja kolesarskega prometa, se
tako povečuje tudi izpostavljenost kolesarjev in povečuje njihova ogroženost.
Delež kolesarjev med smrtnimi žrtvami znaša v povprečju 9,1 % letno.
Graf 33 Število vse poškodovanih (S,H,L) kolesarjev po starostnih skupinah (za obdobje
2007-2011).
Delež umrlih in poškodovanih kolesarjev je največji pri
najstarejši starostni skupini, delež umrlih nad 60 let je kar 31 %. Glede na
spol prevladujejo moški s 68,8 % vseh poškodovanih kolesarjev, med kolesarji
povzročitelji pa je delež moških še višji (73,2 %). 
Glede na naselje se večina nesreč kolesarjev zgodi znotraj
naselij (84 % vseh prometnih nesreč z udeležbo kolesarjev znotraj naselja, pri
mrtvih je delež 56 %), kar je verjetno posledica tudi gostote kolesarskega in
motornega prometa, hitrosti vozil ter slabše urejenih varnih površin za
kolesarje. 
Graf 34 Prometne nesreče z udeležbo kolesarjev po vrsti ceste v obdobju 2007 - 2011
Po številu prometnih nesreč z udeležbo kolesarjev najbolj
izstopajo naselje z uličnim sistemom (63 %), sledijo mu državne ceste (16 %),
naselje brez uličnega sistema (15 %) in pa lokalne ceste (6 %).
Graf 35 Število poškodovanih kolesarjev glede na nošnjo čelade
Glede uporabe čelade je delež poškodovanih kolesarjev v
naselju, ki so uporabljali čelado, za polovico manjši kot izven naselja (22 % v
primerjavi s 42 % poškodovanih izven naselja). Delež poškodovanih kolesarjev v
naselju, ki ob nesreči niso uporabljali zaščitne čelade, je največji ravno pri
smrtnih poškodbah (67 % v povprečju za obdobje zadnjih 3 let). 
Graf 36 Poškodovani kolesarji (S,H,L) po regijah v obdobju 2007-2011
Glede na regijo izstopajo po številu poškodovanih kolesarjev
v zadnjih 5 letih Osrednjeslovenska regija (34 % vseh poškodovanih kolesarjev),
sledi Podravska (22 %), Gorenjska (10 %), Savinjska (9 %) ter Pomurska (7 %).
Kolesarji kot povzročitelji prometnih nesreč so povzročili v
povprečju za zadnja 3 leta 46 % vseh prometnih nesreč s poškodbo kolesarja,
delež pri smrtnih žrtvah med kolesarji pa je celo 59 %. 
Glede kolesarjenja lahko razlikujemo med 
-       
vsakodnevnim kolesarjenjem po opravkih, na delovno mesto, v šolo itd.
-       
rekreativnim kolesarjenjem, ki je občasno, vezano predvsem na
popoldanske ure ter vikende
-       
športno kolesarjenje za potrebe kolesarskih klubov in treningov
-       
turistično kolesarjenje vezano predvsem na turistično ponudbo posameznih
okolij 
Po tujih študijah je v povprečju 20-40 % vseh poti opravljeno
s kolesom, povprečno opravljena pot je med 3-5 km. Najbolj pogosto uporabljajo
kolesa najstniki in mladostniki ter starejši. Žal za slovenske razmere ni
podrobnejših informacij. Po podatkih iz leta 1999 (kasneje ni bilo opravljene
študije) se opravi v Sloveniji v povprečju 7 % vsakodnevnih voženj, 10 %
potovalno turističnih, 10 % nedefinirano ter 73 % športno-rekreativno
kolesarjenje.
Po podatkih zdravstvene baze podatkov prevladujejo pri
poškodovanih kolesarjih poškodbe glave, ter okončin. Poškodbe glave so tudi
glavna poškodba pri kolesarjih, ki so umrli v prometnih nesrečah.
Graf 37 Število mrtvih kolesarjev v prometnih nesrečah od leta 2001 do 2011 s predvidenim zmanjšanjem
do leta 2022
Glede na stanje števila mrtvih kolesarjev med leti 2001 in
2011 brez dodatnih ukrepov za izboljšanje varnosti ni pričakovati bistvenega
zmanjšanja števila umrlih kolesarjev, saj dosedanji trend ne kaže izboljšav. Za
dosego cilja nacionalnega programa je potreben letno zmanjševanje števila
mrtvih kolesarjev, ko jih leta 2022 ne bi smelo umreti več kot 7.
Temeljni cilj:


ZMANJŠANJE ŠTEVILA SMRTNIH ŽRTEV TER HUDO
  TELESNO POŠKODOVANIH MED KOLESARJI ZA 50 % OZIROMA V LETU 2022 NE SME UMRETI
  VEČ KOT 7 KOLESARJEV, HUDO TELESNO POŠKODOVANIH NE SME BITI VEČ KOT 74


 


DEJAVNOSTI

UKREPI


PODCILJ

-       
  povečanje varnih površin in ukrepov namenjenih kolesarjem za večjo
  varnost,
-       
  delež uporabe kolesarske čelade pri otrocih do 14. leta na 95% do leta
  2021,
-       
  dvig deleža uporabe luči za boljšo vidljivost izven naselja na 80% do
  leta 2021.


AKTIVNOSTI

-       
  preventivne aktivnosti za osveščanje in promocijo uporabe kolesarske
  čelade in luči pri kolesarjih,
-       
  preventivne aktivnosti za osveščanje voznikov glede ranljivosti
  kolesarjev,
-       
  priprava ustreznih standardov za infrastrukturne ukrepe, namenjene kolesarjem
  ter uveljavitev na državni in lokalni ravni (specifikacija infrastrukturnih
  ukrepov za kolesarje),
-       
  oblikovanje Strategije razvoja kolesarjenja v Sloveniji,
-       
  povečana izgradnja državnih kolesarskih poti in povezav, 
-       
  infrastrukturni ukrepi za zagotavljanje ustreznih površin za kolesarje
  na državni in lokalni ravni (izgradnja in urejanje kolesarskih stez, poti,
  daljinskih poti, kolesarski prehodi, posebne niše za kolesarje v križiščih
  itd.),
-       
  odprava nepravilnosti in pomanjkljivosti v zvezi z urejenostjo
  kolesarskih površin, ugotovljenih pri izvajanju rednega inšpekcijskega
  nadzora državnih cest,
-       
  povečan nadzor in opozarjanje kolesarjev glede neustreznega ravnanja v
  prometu,
-       
  zagotovitev nadzora nad točenjem in prodajo alkoholnih pijač z namenom
  zmanjšanja števila alkoholiziranih kolesarjev,
-       
  vzpostavitev sistema spremljanja kolesarskega prometa, vedenja in
  ravnanja kolesarjev v prometu ter uporabo kolesarske čelade in luči,
-       
  sistematično in celostno izvajanje prometno vzgojnih vsebin v vrtcih
  in osnovnih ter srednjih šolah glede varne udeležbe kolesarjev v prometu
  (analiza izvajanja programov usposabljanja za vožnjo kolesa, usposabljanje
  izvajalcev itd.),
-       
  zagotavljanje in urejanje varnih šolskih poti za kolesarje na lokalni
  ravni z dodatnimi ukrepi, označevanjem; promocija kolesarjem prijaznih šol,
-       
  implementacija ukrepov predlaganih s strani neodvisnih organizacij na
  podlagi ocenjevanja varnih površin za kolesarje in drugih ukrepov,
-       
  sistem sofinanciranja s strani državnih organov oziroma omogočanja
  evropskih sredstev za infrastrukturne ukrepe za večjo varnost kolesarjev na
  lokalni ravni.


KAZALNIKI

-       
  delež kolesarjev med smrtnimi žrtvami v prometnih nesrečah,
-       
  število prometnih nesreč z udeležbo kolesarjev, število poškodovanih
  in število umrlih kolesarjev,
-       
  delež alkoholiziranih kolesarjev med poškodovanimi in umrlimi
  kolesarji,
-       
  delež kolesarjev, ki uporabljajo zaščitno kolesarsko čelado ter luč v
  pogojih slabše vidljivosti,
-       
  število kilometrov površin za kolesarje na državnih/lokalnih cestah,
-       
  število ustrezno urejenih drugih ukrepov za večjo varnost kolesarjev
  (posebne niše, kolesarski prehodi),
-       
  vzpostavljen sistem za spremljanje kolesarskega prometa in ravnanja
  kolesarjev v prometu, ter ravnanja voznikov.


NOSILCI

-       
  DRSC, AVP, Ministrstvo, pristojno za infrastrukturo in prostor -
  Direktorat za promet, Prometni inšpektorat, Policija, Ministrstvo, pristojno
  za izobraževanje, znanost in šport, Zavod za šolstvo, Ministrstvo, pristojno
  za zdravje, Inštitut za varovanje zdravje – CINDI, Skupnost občin Slovenije,
  Združenje občin Slovenije, Kolesarska zveza Slovenije, Urbanistični inštitut
  , Regionalni center REC Slovenija, Kolesarska mreža Slovenije, Olimpijski
  komite Slovenije – rekreativni šport, organizacije in društva starejših
  (Univerza za tretje življenjsko obdobje, Društvo upokojencev Slovenije).


9.5 VOZNIKI TRAKTORJEV
Število prometnih nezgod, v katerih so povzročitelji ali
udeleženci vozniki traktorjev, je v primerjavi z drugimi skupinami
povzročiteljev oziroma udeležencev majhno, vendar se letno v prometnih nesrečah
s traktorji in nesrečah pri izvajanju kmetijskih in gozdarskih del zunaj
cestnega prometa smrtno ponesreči še vedno okoli 20 voznikov (povprečje zadnjih
10 let). To pa je glede na število teh vozil in v primerjavi z drugimi
evropskimi državami nesprejemljivo veliko. 
Naš cilj je zmanjšati število voznikov traktorjev, ki umrejo
ali pa so hudo poškodovani v prometnih nesrečah na cestah in pri izvajanju
kmetijskih in gozdarskih del zunaj cestnega prometa. Zakon o motornih vozilih,
ki se je začel uporabljati 1. julija 2011, prvič uvaja minimalne zahteve tudi
za opremo traktorjev za izvajanje kmetijskih in gozdarskih del zunaj cestnega
prometa (približno 20.000 traktorjev, ki niso registrirani). Do leta 2022
želimo te določbe uveljaviti v največji mogoči meri, kar naj bi pripomoglo k
uresničitvi navedenega cilja za zmanjšanje števila mrtvih voznikov traktorjev.
Temeljni cilj:


ZMANJŠATI ŠTEVILO UMRLIH VOZNIKOV
  TRAKTORJEV ZA 50 % OZIROMA V LETU 2022 NE SMEJO UMRETI VEČ KOT 4 VOZNIKI
  TRAKTORJEV


Graf 39: Število umrlih voznikov
traktorjev v prometnih nesrečah s traktorji in nesrečah pri izvajanju
kmetijskih in gozdarskih del s traktorji zunaj cestnega prometa v letih od 2001
do 2011 in cilj do leta 2022
Število umrlih voznikov
traktorjev se je v zadnjem desetletju znižalo s 27 v letu 2001 na 14 v letu
2009 oziroma prvič na manj kot 10 umrlih v letih 2010 in 2011, natančneje na 8.
Cilj je, da v letu 2022 ne smejo umreti več kot štirje vozniki traktorjev v
prometnih nesrečah s traktorji in nesrečah pri izvajanju kmetijskih in
gozdarskih del s traktorji zunaj cestnega prometa. 


DEJAVNOSTI 

UKREP


CILJ

-       
  zmanjšati število hudo in lahko telesno poškodovanih voznikov
  traktorjev za 50 %,
-       
  uveljaviti minimalne zahteve za opremo traktorjev, ki se uporabljajo
  za kmetijska in gozdarska dela zunaj cestnega prometa.


AKTIVNOSTI

-       
  podrobna analiza na področju stanja traktorjev in nesreč s traktorji,
-       
  spremljanje posledic nesreč s traktorji,
-       
  priprava in objava informacij o varnosti pri uporabi traktorjev v
  cestnem prometu in uporabi za kmetijska in gozdarska dela zunaj cestnega
  prometa s poudarkom na minimalni opremi teh traktorjev, predpisani od leta
  2011,
-       
  praktični prikazi pravilne opremljenosti traktorjev in drugih
  kmetijskih vozil v prometu in zunaj cestnega prometa,
-       
  uvesti ustrezne vsebine o predpisani minimalni opremi traktorjev za
  kmetijska in gozdarska dela zunaj cestnega prometa v program predpisanega
  usposabljanja za pridobitev vozniškega dovoljenja kategorije F,
-       
  zagotoviti finančne spodbude za nakup varnostnih kabin za traktorje,
  ki se uporabljajo za opravljanje kmetijskih in gozdarskih del zunaj cestnega
  prometa v okviru naslednjega finančnega obdobja spodbujanja razvoja
  podeželja,
-       
  uveljavljanje določil o predpisani minimalni opremi traktorjev za
  kmetijska in gozdarska dela zunaj cestnega prometa s policijskim in
  injekcijskim nadzorom; v prvi fazi s poudarkom na opozarjanju (Policija)
  oziroma izdajanju ureditvenih odločb (inšpekcije) v primeru ugotovljenih
  nepravilnosti, v drugi fazi pa z ustreznim sankcioniranjem. 


KAZALNIKI

-       
  zmanjšanje posledic nesreč s traktorji (število mrtvih, hudo in lažje
  poškodovanih v prometnih nesrečah in nesrečah pri opravljanju kmetijskih in
  gozdarskih del zunaj cestnega prometa), 
-       
  izdelani viri informacij: zloženke, publikacije, objavljeni prispevki
  v časopisih, strokovnih revijah, na radiu, televiziji in na spletnih straneh,
-       
  izvedeni praktični prikazi pravilne opremljenosti traktorjev in drugih
  kmetijskih vozil v prometu in zunaj cestnega prometa,
-       
  rezultati policijskih nadzorov na cestah ter policijskih in
  inšpekcijskih nadzorov traktorjev pri opravljanju kmetijskih in gozdarskih
  del zunaj cestnega prometa.


NOSILEC

-       
  Ministrstvo, pristojno za infrastrukturo in prostor, AVP, Ministrstvo,
  pristojno za kmetijstvo in okolje, Kmetijsko gozdarska zbornica, kmetijsko
  gozdarski zavodi, Zveza strojnih krožkov, Zveza slovenske podeželske mladine,
  Zveza lastnikov gozdov.


9.6 PEŠCI
Pešci so ena izmed najbolj ogroženih skupin udeležencev v
prometu, saj spadajo med šibkejše udeležence. Po statističnih podatkih je delež
udeleženosti pešcev v prometnih nesrečah v povprečju 15,3 % (v desetih letih je
od skupno 2.912 umrlih oseb bilo 447 pešcev). 
Pešci lahko s svojim ravnanjem pomembno prispevajo k večji
varnosti in sicer s pravilnim prečkanjem na označenih mestih, pravilno hojo ob
cestišču, uporabi odsevnih predmetov, ter tako povečajo svojo vidnost. Prav
tako je veliko pešcev, predvsem starejših moških, pod vplivom alkohola,
raziskave iz tujine kažejo, da je takem primeru najpogostejša povozitev pešca
od zadaj. 
Najpomembnejši dejavnik, ki vpliva na težo posledic v
prometnih nesrečah z udeležbo pešcev, pa je hitrost vozila, saj študije kažejo,
da je pešec najverjetneje utrpi le lažje poškodbe pri trku z vozilom s
hitrostjo okrog 30 km/h. Že pri trku z 48 km/h je verjetnost hujše in smrtne
poškodbe 50 %, pri trku s hitrostjo 64 km/h pa že 90 % verjetnost za smrtne
poškodbe pešca. Zato je izrednega pomena, da se v bližini in v naseljih
povprečne in koničaste hitrosti vozil znižajo na pod 50 km/h. Prav tako bi
morale biti hitrosti vozil v bližini prehodov za pešce okrog 30 km/h, da bi
pešci lahko varno prečkali cestišče. 
Temeljni cilj:


ZMANJŠANJE ŠTEVILA PROMETNIH NESREČ, V
  KATERIH SO UDELEŽENI PEŠCI TER ZMANJŠANJE TEŽE POSLEDIC TEH PROMETNIH NESREČ
  ZA 50 % OZIROMA V LETU 2022 NE SME UMRETI VEČ KOT 11 PEŠCEV


Učinkoviti ukrepi za večjo varnost
pešcev z vidika infrastrukture so tudi različni ukrepi za umirjanje prometa, ki
znižujejo hitrosti vozil, zagotovljene ustrezne površine za pešce (pločniki,
hodniki, pasovi in ustrezno urejeni prehodi), javna razsvetljava v naseljih ter
dodatno osvetljeni prehodi za pešce, ki povečajo vidnost pešcev.
Z razvojem vozil so se razvili tudi sistemi pri proizvodnji
vozil, ki so pešcem oziroma ranljivejšim udeležencem v prometu prijaznejši, saj
večji del energije ob morebitnem trku ne prenesejo na pešca, ampak se porazdeli
po pločevini. Poleg tega pešca sile odbijejo na stran vozila, tako da zmanjšajo
možnost povozitve pešca po samem trku. Ti ukrepi so dokazano učinkoviti pri
trkih s hitrostjo do 50 km/h, pri višjih hitrostih pa ni razlik. 
Po dolgoletnih statistikah lahko sklepamo, da se večina
nesreč pešcev s smrtnim izidom zgodi v temnem delu dneva, v letu 2009 se je
prvič zgodilo, da je bil delež umrlih pešcev večji podnevi. 
Tabela 3 Število mrtvih v prometnih nesrečah in število mrtvih pešcev


LETO

Št. mrtvih

Št. mrtvih pešcev

% mrtvih pešcev


2001

278

42

15,1%


2002

269

41

15,2%


2003

242

38

15,7%


2004

274

35

12,8%


2005

257

37

14,4%


2006

262

36

13,7%


2007

293

32

10,9%


2008

214

39

18,2%


2009

173

24

13,9%


2010

138

26

18,8%


2011

141

21

14,9%


Graf 40 Število
mrtvih pešcev od leta 2001 do 2011 s predvidenim zmanjšanjem do leta 2022
Število umrlih pešcev se od leta 2001 z občasnimi nihanji
zmanjšuje, vendar je njihovo zmanjšanje smrtnosti za v naprej nepredvidljivo.
Do leta 2022 bi morali število mrtvih pešcev razpoloviti in število ne bi smelo
presegati 11.
Graf 41 Število
vseh mrtvih udeležencev v primerjavi z mrtvimi pešci
Število mrtvih pešcev se je prav tako kot skupno število
umrlih v prometnih nesrečah v zadnjih letih zmanjševalo. Delež umrlih pešcev se
je do leta 2010 povečeval (v 2010 je bil delež umrlih pešcev že 19 %), v 2011
pa je ponovno padel na 15 %.
Graf 42 Število
poškodb (S,H,L) pešcev po starostnih skupinah v obdobju 2007-2011
Glede na starostne skupine so najbolj ogroženi pešci v
starosti nad 64 let, v večini moški, med poškodovanimi pa je tudi veliko otrok
do 10. leta starosti ter najstnikov. Po statističnih podatkih se večina
prometnih nesreč, v katerih so udeleženi pešci, zgodi v zimskem in jesenskem
času (februarja 16 %, januarja in oktobra 13 % nesreč pešcev).
Glede na samo mikrolokacijo izstopajo predvsem nesreče na
cestišču (70 %), sledijo križišča (13,4 %) ter na prehodih za pešce (8,7 % od
skupno 3.475 PN v obdobju 2005-2009). Po podatkih po vzrokih prometnih nesreč z
udeležbo pešcev izstopajo neupoštevanje pravil o prednosti (predvsem s strani
vozil, 27,5 %), nepravilnosti pešca (17,7 %) ter premiki z vozilom (PN. na
parkiriščih, dvoriščih, delo z vozili) (16,5 %), neprilagojene hitrosti vozil
(13,3 %) ter prehitevanja (1,2 %). Med smrtnimi žrtvami in hudo poškodovanimi
pešci so najpogostejši vzroki neprilagojena hitrost, nepravilnosti pešca ter
neupoštevanje pravil o prednosti ter nepravilno prehitevanje, medtem ko gre pri
premikih vozil v večini primerov za lažje poškodbe. 
Glede na stanje vozišča se velik delež prometnih nesreč z
udeležbo pešcev zgodi na zglajenem asfaltu ali betonu (35,6 %), ker je drsnost
veliko večja, ter v večini na suhem (70,9 %), mokrem (23,5 %) ali spolzkem
cestišču (2 %). Prav tako se največ nesreč zgodi v jasnem vremenu (52 %), ter
oblačnem (30,6 %), ob normalni gostoti prometa (60,4 %) ali celo redkem prometu
(20,8 %), ko so hitrosti vozil višje. 
Glede na regije izstopajo predvsem osrednja Slovenija,
podravska, savinjska in gorenjska regija. Glede na mesece se največ prometnih
nesreč pešcev zgodi v oktobru, novembru, decembru in januarju, ko je vidljivost
najslabša in tudi vremenske razmere slabše (mokro in spolzko vozišče). 
Glede na vrsto ceste se večji
del nesreč zgodi na lokalnih cestah (77 % za zadnja 3 leta), ki obsegajo veliko
večje število kilometrov cest v primerjav z državnimi, prav tako pa se verjetno
več pešcev pojavlja na lokalnih cestah v naseljih in njihovi bližini. Večina
prometnih nesreč z udeležbo pešcev se zgodi znotraj naselij (za zadnje 3 leta
kar 89 % prometnih nesreč pešcev, izven naselja pa 11%).


DEJAVNOSTI

UKREPI


PODCILJ

-       
  povečanje uporabe odsevnih teles pešcev v pogojih slabše vidljivosti
  še posebej pri otrocih in starejših na 50%,
-       
  znižanje povprečnih hitrosti vozil v naseljih na 47 km/h.


AKTIVNOSTI

-       
  preventivne aktivnosti za osveščanje in promocijo uporabe odsevnih
  predmetov pri pešcih,
-       
  preventivne aktivnosti za osveščanje voznikov glede ranljivosti
  pešcev, promocija načela varovanja in skrbi za šibkejše udeležence v prometu
  (pešce),
-       
  infrastrukturni ukrepi za zagotavljanje ustreznih površin za pešce,
  urejenost prehodov za pešce, 
-       
  ukrepi za umirjanje prometa v naseljih in v bližini prehodov za pešce,
  javna razsvetljava v naseljih,
-       
  zagotavljanje povprečnih hitrosti vozil v naseljih do 47 km/h ter v
  bližini prehodov za pešce s povečanim nadzorom,
-       
  povečan nadzor in opozarjanje pešcev glede neustreznega ravnanja v
  prometu,
-       
  odprava nepravilnosti in pomanjkljivosti v zvezi z urejenostjo površin
  za pešce, ugotovljenih pri izvajanju rednega inšpekcijskega nadzora državnih
  cest,
-       
  zagotovitev nadzora nad točenjem in prodajo alkoholnih pijač z namenom
  zmanjšanja števila alkoholiziranih pešcev,
-       
  dosledno uveljavljanje prednosti pešcev v naseljih, na označenih
  prehodih za pešce,
-       
  vzpostavitev sistema spremljanja vedenja in ravnanja pešcev v prometu
  ter uporabo odsevnih predmetov,
-       
  povečan delež vozil, ki so pešcem prijazna,
-       
  sistematično in celostno izvajanje prometno vzgojnih vsebin v vrtcih
  in osnovnih šolah glede varne udeležbe pešcev v prometu,
-       
  zagotavljanje in urejanje varnih šolskih poti za pešce na lokalni
  ravni z dodatnimi ukrepi, označevanjem,
-       
  urejanje avtobusnih postajališč in varnih poti do njih,
-       
  implementacija ukrepov predlaganih s strani neodvisnih organizacij na
  podlagi ocenjevanja varnih površin za pešce,
-       
  sistem sofinanciranja s strani državnih organov oziroma omogočanja
  evropskih sredstev za infrastrukturne ukrepe za večjo varnost pešcev na lokalni
  ravni.


KAZALNIKI

-       
  delež pešcev med smrtnimi žrtvami v prometnih nesrečah,
-       
  število prometnih nesreč z udeležbo pešcev, število poškodovanih in
  število umrlih pešcev,
-       
  delež alkoholiziranih pešcev med poškodovanimi in umrlimi pešci,
-       
  delež pešcev, ki uporabljajo odsevne predmete v pogojih slabše
  vidljivosti,
-       
  število kilometrov površin za pešce na državnih/lokalnih cestah,
-       
  število ustrezno urejenih prehodov za pešce (ukrepi za umirjanje
  prometa, osvetljeni prehodi),
-       
  število ukrepov za umirjanje prometa v naseljih, v bližini šol in
  vrtcev, 
-       
  vzpostavljen sistem za spremljanje ravnanja pešcev v prometu, ter
  ravnanja voznikov na prehodih za pešce v naseljih.


NOSILCI

-       
  AVP, Ministrstvo, pristojno za infrastrukturo in prostor - Direktorat
  za promet, DRSC, Prometni inšpektorat, Policija, Ministrstvo, pristojno za
  izobraževanje, znanost in šport, Zavod za šolstvo, Skupnost občin Slovenije,
  Združenje občin Slovenije, ZŠAM, organizacije in društva starejših (Univerza
  za tretje življenjsko obdobje, Društvo upokojencev Slovenije)


9.7 VARNOSTNI PAS IN OTROŠKI VARNOSTNI
SEDEŽI
Varnostni pas je eden najstarejših pripomočkov za večjo
varnost voznikov in potnikov v osebnih avtomobilih, ki je z uveljavljanjem
izboljšav in novih sistemov (samozatezni varnostni pasovi, zračne blazine in
aktivni vzglavniki) postal še pomembnejši. 
Temeljni cilj:


DVIG STOPNJE UPORABE VARNOSTNEGA PASU MED
  VOZNIKI IN POTNIKI OSEBNIH VOZIL NA 98 %


Po podatkih o meritvah iz leta 2011
se v Sloveniji pripenja 93,1 % voznikov (moški v povprečju 91,5 % in ženske
96,9 %) in 94,5 % potnikov (moški v povprečju 89,4 % in ženske 97,4 %) na
prednjih sedežih. Po statističnih podatkih so uporabljali varnostni pas na
zadnjih sedežih v povprečju 81,5 % potnikov, pri čemer odrasli uporabljajo
varnostni pas 66,2 %, starejši otroci nad 12 let uporabljajo varnostni pas 86,8
% in otroci pod 12. letom, ki potrebujejo otroški varnostni sedež 94,4 %. 
Graf 43 Odstotek
pripetih z varnostnimi pasovi ali v otroških sedežih v letu 2008-2011
V zadnjem štiri letnem obdobju se je stopnja pripetosti
varnostnega pasu povečevala. Minimalno se je zmanjšala le stopnja pripetosti
voznikov v letu 2010 glede na leto 2009 (za 0,7 %).
Graf 44 Uporaba
varnostnega pasu med vozniki in sopotniki na sprednjih sedežih do leta 2022
Uporaba varnostnega pasu med vozniki in sopotniki se vsako
leto povečuje. V letu 2010 je znašala 92 % pri voznikih, 93 % pri sopotnikih. V
letu 2011 se je stopnja povečala za 1 % tako pri voznikih kot pri sopotnikih.
Do leta 2022 želimo, da bo stopnja privezanosti na sprednjih sedežih 98 %.
Graf 45 Uporaba
varnostnega pasu med potniki na zadnjih sedežih do leta 2022
Zgornja grafa prikazujeta uporabo varnostnega pasu v
naslednjem desetletju. Cilj v letu 2022 je, da bo stopnja uporabe varnostnega
pasu med vozniki in potniki (spredaj, zadaj) 98 %.
Graf 46 Število
mrtvih potnikov od leta 2001 do 2011 s predvidenim zmanjšanjem do leta 2022
Za doseganje ciljev nacionalnega programa je potrebno število
mrtvih potnikov zmanjšati najmanj za polovico, kar je možno doseči le z bolj
dosledno uporabo varnostnega pasu na vseh vrstah motornih vozil na štirih
kolesih. V letu 2022 ne bi smelo umreti več kot 11 potnikov.


DEJAVNOSTI

UKREPI


PODCILJ

-       
  dvig stopnje uporabe varnostnega pasu na avtobusih ki prevažajo otroke
  na 100 %,
-       
  dvig stopnje uporabe varnostnega pasu med vozniki avtobusov ter
  tovornih vozil 100 %.


AKTIVNOSTI

-       
  dvig kvalitete ter kvantitete ciljno usmerjenih[5]
  preventivnih akcij za spodbujanje uporabe varnostnih pasov in otroških
  sedežev,
-       
  dvig kvalitete in kvantitete ciljno usmerjenega nadzora nad uporabo
  varnostnih pasov v vozilih,
-       
  uvedba sistematičnih meritev uporabe varnostnih pasov,
-       
  umestitev vsebin o uporabi varnostnih pasov v izobraževanje,
  usposabljanje in izpopolnjevanje otrok in odraslih (vrtci, šole, podjetja,
  avtošole, šole za pridobivanje in podaljševanje licenc za poklicne voznike,
  programe notranje kontrole,…),
-       
  izdelava priročnika o uporabi varnostnega pasu za javno upravo in
  zasebna podjetja,
-       
  vzpostavitev sistematičnega štetja uporabe varnostnih pasov med
  vozniki in potniki motornih vozil po enotni evropski metodologiji,
-       
  umestitev vsebin o uporabi varnostnega pasu v izobraževanje voznikov
  avtobusov in tovornih vozil,
-       
  obvezna oprema novih vozil v RS z opozorilniki za neuporabo
  varnostnega pasu,
-       
  spodbujati starše, vzgojitelje, učitelje, ravnatelje, odgovorne osebe
  v podjetjih za prevoz potnikov (avtobusi/taxi) k uporabi varnostnih pasov ter
  otroških sedežev,
-       
  v pogoje avtomobilskega in zdravstvenega zavarovanja vključiti uporabo
  varnostnega pasu ter otroškega sedeža,
-       
  proučitev novih oz. večjih kazni za posamezne vrste kršiteljev v
  posameznih vrstah vozil na posameznih vrstah sedežev.


KAZALNIKI

-       
  preventivni program za povečevanje stopnje uporabe varnostnega pasu
  ter otroških sedežev oz. ustreznih zadrževalnih sistemov,
-       
  strategija nadzora nad spoštovanjem uporabe varnostnih pasov, otroških
  sedežev ter drugih zadrževalnih sistemov,
-       
  navodila za vrtce in šole za uporabo javnih prevoznih sredstev
  povezanih z uporabo zadrževalnih sistemov za otroke,
-       
  vključitev novih podjetij v European Road Safety Charter s programi za
  večjo uporabo zadrževalnih sistemov (avtobusna, taxi podjetja, podjetja za
  prevoz blaga, državna uprava,…),
-       
  predpis o obvezni opremi opozorilnega signala za neuporabo
  zadrževalnega sistema,
-       
  vzpostavljen sistem sistematičnega merjenja uporabe varnostnih pasov,
-       
  rezultati četrtletnih meritev uporabe varnostnih pasov ter
  zadrževalnih sistemov.


NOSILCI

-       
  AVP, Ministrstvo, pristojno za notranje zadeve, Policija, Ministrstvo,
  pristojno za infrastrukturo in prostor, Ministrstvo, pristojno za
  izobraževanje, znanost in šport, občinska redarstva, Vojaška policija,
  Prometni inšpektorat, ZŠAM, Zavod varna pot, AMZS.


9.8 MLADI VOZNIKI
Naš cilj je prispevati k splošni večji prometni varnosti in
zmanjšanju števila ljudi, ki umrejo ali so hudo poškodovani na naših cestah,
kot tudi zagotavljati merilo za uspešnost pri krepitvi vseživljenjskega razvoja
voznika. Bistveno večja ogroženost mladih je splošen pojav v vseh državah EU in
mu zato povsod posvečajo posebno pozornost. Pojav je signifikanten tudi v
Republiki Sloveniji, zato mu je namenjena posebna pozornost v novem nacionalnem
programu.
Temeljni cilj:


ZMANJŠATI ŠTEVILO UMRLIH MLADIH VOZNIKOV
  ZA 50 % OZIROMA V LETU 2022 NE SME UMRETI VEČ KOT 8 MLADIH VOZNIKOV


Statistični podatki kažejo, da so
mladi vozniki med najbolj ogroženimi udeleženci v prometu. 
Graf 47 Število
umrlih mladih voznikov v letih 2001 do leta 2011 in cilj do leta 2022
Število umrlih mladih voznikov se je v zadnjem desetletju
znižalo iz 39 v letu 2001 na 11 v letu 2010, v letu 2011 pa ponovno povečalo na
15 umrlih. Cilj je, da v letu 2022 nimamo več kot 8 mrtvih mladih voznikov.
Graf 48 Število
hudih telesnih poškodb in umrljivosti mladih voznikov v obdobju 2001-2011
Število hudo telesno poškodovanih in umrlih mladih voznikov
(15 – 24 let) se je v obdobju 2001 - 2011 močno zmanjšalo. V letu 2001 je v
prometnih nesrečah umrlo 39 mladih voznikov, v letu 2010 pa 11. Število hudo
telesno poškodovanih mladih voznikov se je zmanjšalo iz 529 v letu 2001 na 117
v letu 2010. V letu 2011 se je število umrlih povečalo na 15 umrlih mladih
voznikov, število hudo telesno poškodovanih pa se je zmanjšalo. Mladi vozniki
so tudi bistveno pogosteje povzročitelji prometnih nesreč kot vozniki drugih
starostnih skupin. 
Graf 38 Histogram starosti povzročiteljev prometnih nesreč s smrtnim izidom (glede na
pogostost prometnih nesreč)
Največji koeficient pogostosti prometnih nesreč (vozniki
kategorije B) ima starost med 19 in 25 leti. Znaša 3,61, kar pomeni, da je tveganje
za voznike te kategorije 3,6-krat večje, kot je njihova statistična verjetnost
pojavljanja v populaciji vseh voznikov kategorije B. Ali povedano drugače:
verjetnost, da voznik kategorije B, star med 19 in 25 leti povzroči prometno
nesrečo s smrtnim izidom, je skoraj 4-krat večja, kot je verjetnost, da jo
povzroči voznik kategorije B, star med 30 in 39 let.
Tabela 4 Povzročitelji prometnih nesreč s smrtnim izidom po starosti (glede na vse prometne
nesreče)


Starost

Število

v %


Od 14,0 do 15,9 let

2

1


Od 16,0 do 17,9 let 

3

1


Od 18,0 do 19,9 let

12

5


Od 20,0 do 21,9 let

13

5


Od 22,0 do 23,9 let

21

9


Od 24,0 do 25,9 let

10

4


Od 26,0 do 29,9 let

34

14


Od 30,0 do 39,9 let

48

20


Od 40,0 do 49,9 let

39

16


Od 50,0 do 59,9 let

28

11


Od 60,0 do 69,9 let

19

8


Od 70,0 do 79,9 let

11

4


Od 80,0 let do 84,9 let

3

1


85 in vec let

2

1


V primerjavi s 1.200.000 vsemi vozniki v Republiki Sloveniji
je delež mladih voznikov (starost med 19 in 25 leti; okoli 12.000) samo
enoodstoten, njihov delež prometnih nesreč s smrtnim izidom pa osemnajst
odstoten (44 : 245).


DEJAVNOSTI 

UKREP


CILJ

zmanjšati število hudo in lahko telesno poškodovanih
  mladih voznikov za 50 %.


AKTIVNOSTI

ukrepi so razdeljeni:
na prometno vzgojo, ki poteka od začetkov šolanja do
  priprav in opravljanja izpitov za kolo, moped, motorno kolo oziroma osebni
  avtomobil, 
na preventivno propagandne akcije za mlade voznike in
na zakonske rešitve, ki določajo za mlade voznike posebno
  obdobje, v katerem morajo ob tem, da se kot vozniki že udeležujejo v prometu,
  še dodatno pridobiti vpogled v svoje znanje oziroma pridobljene spretnosti. 


KAZALNIKI

najbolj relevanten kazalnik je količina prometnih nesreč
  glede na starost voznika.


NOSILEC

starši, vzgojitelji v otroških vrtcih (družinska in
  predšolska vzgoja), starši, učitelji (družinska in šolska vzgoja), javni
  mediji (oblikovanje javnega mnenja), šole voženj (neposredno usposabljanje
  voznikov), Policija (nadzor in preventivne akcije), SPV (preventivne akcije).


9.9 STAREJŠI VOZNIKI
Nacionalni program prometne varnosti posebno pozornost
posveča starejšim udeležencem v cestnem prometu, ne le starejšim pešcem in
kolesarjem kot posebej ranljivi skupini, pač pa tudi starejšemu vozniku in
iskanju optimalnih povezav med potrebo po mobilnosti in varnosti ter pravico
posameznika do dostopnosti vseh družbeno razpoložljivih dobrin. S to pobudo se
vključuje v nacionalni program tudi strategija »aktivnega staranja«.
Prebivalstvo Slovenije je v letu 2011 s 16,8 % prebivalstva
starejšega kot 65 let opredeljeno kot zelo staro. Po projekcijah Europop2008 se
bo trend povečevanja deleža starejših prebivalcev nadaljeval (tabela 5), v letu
2020 bo vsak peti prebivalec starejši kot 65 let, v letu 2050 že vsak tretji
prebivalec Slovenije; 12% prebivalstva pa bo starejšega kot 80 let.
Tabela 5 Projekcija prebivalstva Slovenije do leta 2050


Starostna območja

vsi

≤14 let

15-64 let

≥65 let

≥70 let

≥80 let


Leto 2008


Število

2.022.644

280.865

1416.458

325.321

227.056

71.176


Delež (%)

 

13,9

70,0

16,1

11,2

3,5


Leto 2009


Število

2.028.743

280.993

1.415.454

332.296

232.397

75.448


Delež (%)

 

13,8

69,8

16,4

11,4

3,7


Leto 2010


Število

2.034.222

281.653

1.414.418

338151

237.983

79.619


Delež (%)

 

13,8

69,5

16,6

11,7

3,9


Leto 2020


Število

2.058.003

291.580

1.346.206

420.217

285.068

111.320


Delež (%)

 

14,2

65,4

20,4

13,8

5,4


Leto 2030


Število

2.022.874

258.510

1.252.831

511533

374.136

135.116


Delež (%)

 

12,8

61,9

25,3

18,5

6,7


Leto 2050


Število

1.878.003

239.902

1.027.671

610.430

472.978

224641


Delež (%)

 

12,8

54,7

32,5

25,2

12,0


Vir: Eurostat, EUROPOP2008, konvergentni
scenarij srednja varianta, Statistični urad Republike Slovenije
V letu 2011 je bilo v Republiki Sloveniji 1.356.220 veljavnih
vozniških dovoljenj B kategorije, od tega so jih posedovali vozniki, starejši
od 65 let (≥65 let), 183.870 ali 13,6%. Vozniško dovoljenje ima 53,3 %
prebivalcev starejših kot 65 let.
Če to število primerjamo s števili v prejšnjih desetletjih
(1), lahko ugotovimo, da je bil delež imetnikov vozniških dovoljenj v
populaciji ≥65 let v letu 1995 samo 15,14%, v letu 2000 22,02% in v letu 2004 29,38%.
Demografske spremembe prinašajo večji delež starejše
populacije, večji delež imetnikov vozniških dovoljenj in večji delež aktivnih
starejših voznikov v cestnem prometu. Posledica dejstva, da ima vse več žensk
vozniška dovoljenja in da živijo v povprečju dlje kot moški pa je tudi to, da
bo med starejšimi vozniki tudi večji delež žensk – voznic motornih vozil. Prav
tako lahko pričakujemo večji delež imetnikov vozniških dovoljenj v življenjskem
obdobju nad 80 let.
V letu 2011 ima v starostni skupini od 65 do 69 let vozniško
dovoljenje 70 % prebivalcev, v starostnem obdobju od 80 do 84 let le še 38 %,
15 % imetnikov vozniških dovoljenj pa je tudi v starostni skupini nad 90 let. 
Graf 50 Število
starejših prebivalcev in število veljavnih vozniških dovoljenj (B kategorija) v
Republiki Sloveniji v letu 2011 po starostnih skupinah
Zgornji graf prikazuje število starejših prebivalcev in
število veljavnih vozniških dovoljenj v Sloveniji. Vidimo, da število z večjo
starostjo pada, prav tako se razmerje med krivuljama manjša.
Število smrtnih poškodb starejših voznikov se pridružuje
trendu upada smrtnih žrtev v prometu v Sloveniji v letih 2001-2010 in nadaljuje
v 2011. V porastu pa je absolutno število hudo in lahko telesnih poškodovanih v
prometnih nesrečah.
Graf 51 Razmerje
števila imetnikov vozniškega dovoljenja (B kategorije) in števila starejših
prebivalcev po starostnih obdobjih v letu 2011 v Republiki Sloveniji.
Graf prikazuje razmerje med imetniki vozniških dovoljenj in
številom starejših prebivalcev po starostnih obdobjih v letu 2011. Delež z
starostjo pada z 71 % imetnikov vozniških dovoljenj v starostni kategoriji od
65 do 69 na 12 % imetnikov vozniških dovoljenj v starostni kategoriji 90 in več
let.
Prihod izjemno številčne generacije, rojene v letih po II.
svetovni vojni v leta ≥65 ali 65+, sovpada v Sloveniji prav z obdobjem, ki ga
obravnava ta nacionalni program. Ko se delež starejših prebivalcev (≥65 let)
poveča na vrednost 25%, kar bo v Sloveniji v dvajsetih letih tega stoletja
(tabela 5), je potrebno s prometno varnostnega vidika ne le razmišljati o
spremembi prometne infrastrukture in o starejšim prijaznejši signalizaciji ter ureditvi
cest, ali o splošni večji umirjenosti prometa, temveč poskrbeti, da je to že
realnost. Zato so zbiranje informacij o potrebnem prilagajanju infrastrukture,
gradnje in označevanja cest nujni sestavni del današnjih načrtov.
Starost z vidika posameznika pomeni upad življenjskih moči,
zmanjšanje psihofizičnih sposobnosti, ki so pomembne za varno vožnjo. Bolezni
in poškodbe dodatno prispevajo k zmanjšanju telesnega in duševnega zdravja. Za
starejša življenjska obdobja je značilno pojavljanje večjega števila bolezni,
ali bolezenskih stanj hkrati in s tem povezano pogosto ali redno zdravljenje z
različnimi vrstami zdravil.
Po drugi strani pa imajo starejši vozniki veliko izkušenj.
Študija Ameriškega avtomobilskega združenja (American Automobile Association,
AAA) je pokazala, da so vozniki v poznih 50. in v zgodnjih 60. letih starosti
med najbolj varnimi vozniki na cesti, v kasnejših letih, zlasti po
upokojitvi, pa se njihove vozniške sposobnosti drastično poslabšajo.
Verjetnost, da bodo vozniki, starejši od 75 let, umrli v avtomobilski nesreči,
je kar štirikrat večja od tveganja voznikov srednjih let, pri voznikih nad 85
let pa se ta možnost poveča še za 50 odstotkov. 
Graf 52 Število
umrlih starejših voznikov od leta 2001 do leta 2011 s ciljem do leta 2022
Število umrlih starejših voznikov motornih vozil se je v
zadnjem desetletju prepolovilo za 50 % (iz 16 v letu 2001 na 8 v letu 2010). V
letu 2011 se je število umrlih povečalo na 10. Po cilju nacionalnega programa v
letu 2022 ne sme biti več kot 5 mrtvih starejših voznikov.
Graf 53 Hude
telesno poškodbe in umrljivost starejših voznikov v obdobju 2001 – 2011
Število hudo telesno poškodovanih starejših voznikov v
obdobju od leta 2001 eksponentno narašča kljub temu, da v zadnjih treh letih
beležimo padec števila hudo telesno poškodovanih. V letu 2011 jih je bilo 33.
Število umrlih pa eksponentno pada, saj je v letu 2011 umrlo 10 starejših
voznikov.
Večja ogroženost je tudi posledica tega, ker so starejši
vozniki bolj krhki, ranljivi, dobljene poškodbe so zaradi obstoječega
zdravstvenega stanja (na primer bolj krhke kosti) težje, zdravljenje in
rehabilitacija daljša in manj uspešna kot pri mlajših osebah.
Graf 54 Vzrok
prometnih nesreč (povzročitelji>64)
Glavni vzrok pri prometnih nesrečah, ki jih povzročijo
starejši vozniki je v letu 2011 bil premik z vozilom – 30 % in neupoštevanje
pravil o prednosti – 28 %. Prometnih nesreč zaradi neprilagojene hitrosti je
samo 8 %.
Graf 55 Število
mrtvih v starostni skupini nad 65 let na milijon prebivalcev
Število mrtvih oseb starejših od 65 let uvršča Slovenijo z 19
umrlimi na milijon prebivalcev proti repu članic EU. Velika Britanija z 8
mrtvimi na milijon prebivalcev dokazuje, da je mogoče to število zmanjšati.
Novejše študije potrjujejo pomen vzdrževanja dobre telesne in
duševne kondicije, motivacije za vožnjo (dober voznik mora prevoziti vsaj 4.000
km letno ne glede na starost), učenja kot odgovora staranju ter prilagajanja
novim tehnološkim spremembam. Potrebna je promocija, prilagajanje in uporaba
pasivne in aktivne varnosti, ki jo prinaša nova oprema vozil, promocija potrebe
po obnavljanju in dopolnjevanju veščin, potrebna je izvedba starejšim voznikom
prirejenih programov varne vožnje, ki vključujejo, ki so prirejeni zahtevam
posameznika, njegovim potrebam in so cenovno sprejemljivi. 
Bolezni in bolezenske spremembe, uporaba različnih zdravil
hkrati, torej dejavnikov, ki so pogostejši spremljevalci oseb v starejšem
življenjskem obdobju, povečujejo tveganje, da starejši vozniki povzročijo
prometno nezgodo. Posledično si vzroki za nastanek prometnih nezgod, ki jih
povzročajo starejši vozniki sledijo v zaporedju: premiki z vozilom (30 %),
neupoštevanje pravil o prednosti (28 %), nepravilna stran/smer vožnje (15 %),
neustrezna varnostna razdalja (10 %), nepravilno prehitevanje (3 %) (graf 54), ki
je bistveno drugačno od zaporedja, ki ga srečujemo pri mladih voznikih, kjer so
na prvih mestih neprilagojena hitrost (34 %), nepravilna stran in smer vožnje
(33 %), neupoštevanje pravil o prednosti (14 %). 
Temeljni cilj:


ZAGOTOVITI VEČJO MOBILNOST IN VARNOST
  STAREJŠIH


 


DEJAVNOSTI

UKREPI


CILJ

-       
  prispevati v največji meri k mobilnosti starejših ob sočasni skrbi za
  njihovo varnost, 
-       
  prispevati k pozitivnemu oblikovanju stališča do starejših ljudi, še
  posebej starejših voznikov, 
-       
  prispevati k večji umirjenosti prometa in strpnosti med udeleženci v
  cestnem prometu. 
-       
  poglobitev medgeneracijskega razumevanje in pripravljenost za
  produktivno komuniciranje in pomoč.


AKTIVNOSTI

-       
  analiza stanja varnosti starejših udeležencev v cestnem prometu,
-       
  spremljanje posledic prometnih nezgod (število mrtvih, hudo in lažje
  poškodovanih v prometnih nesrečah,
-       
  pridobivanje informacij o starejšim prijaznih cestah, o vedenju in
  navadah starejših voznikov, možnostih alternativnih prevozov,
-       
  priprava in izvajanje programov za izpopolnjevanje in ohranjanje
  veščin starejših voznikov po njihovi meri,
-       
  motivacija starejših za komuniciranje in osvajanje znanj ter
  prilagajanje vedenja,
-       
  priprava zbirke celovitih informacij za starejše voznike in voznike,
  ki uporabljajo zdravila v povezavi s priporočili za varno vožnjo in zahtevami
  prometne zakonodaje,
-       
  intenzivnejše vključevanje dela zdravnikov družinske medicine,
  referenčnih ambulant in njihovega preventivnega dela v problematiko varnosti
  cestnega prometa,
-       
  edukacijske delavnice za strokovno javnost (delavce v zdravstvu,
  delavce v šolah varne vožnje, druge strokovnjake na področju prometne
  varnosti, prostovoljce).


KAZALNIKI

-       
  zmanjšanje posledic prometnih nezgod (število mrtvih, hudo in lažje
  poškodovanih v prometnih nesrečah, izraženo na celotno število prebivalcev v
  tem starostnem obdobju) pri starejših udeležencih v cestnem prometu,
-       
  izdelani produkti: informacije v obliki zloženk, publikacij,
  prispevkov na spletnih straneh, strokovnih sestankov, medijskih dogodkov,
-       
  rezultati ankete o zadovoljstvu starejših udeležencev v cestnem
  prometu.


NOSILEC

-       
  AVP, Ministrstvo, pristojno za zdravje, CINDI, Ministrstvo, pristojno
  za finance, Katedra za družinska medicino, NVO (Združenje FORTOX, Združenje
  društev upokojencev - ZDUS), Slovenska filantropija, Ministrstvo, pristojno
  za infrastrukturo in prostor, Fakulteta za gradbeništvo.


9.10 PREHODI CEST PREKO ŽELEZNICE
Problematika varnosti cestnega prometa na nivojskih prehodih
ceste čez železniško progo je povezana predvsem z neupoštevanjem prometnih
pravil in v nekaterih primerih z nizko kulturo in predrznostjo udeležencev v
cestnem prometu. 
Posledice takšnega obnašanja so prepogoste prometne nesreče
na nivojskih prehodih ceste čez železniško progo, ki imajo hude posledice tako
za posameznike, kakor tudi za celotno družbo. Pri tem prednjačijo nesreče na
pasivno zavarovanih nivojskih prehodih kategoriziranih in nekategoriziranih
lokalnih cest preko železniških prog, ki so običajno označeni le s prometnim
znakom Andrejev križ.
Temeljni cilj:


ZMANJŠATI ŠTEVILO SMRTNIH ŽRTEV IN HUDO
  POŠKODOVANIH NA NIVOJSKIH PREHODIH CESTE ČEZ ŽELEZNIŠKO PROGO ZA 50 % OZIROMA
  V LETU 2022 NE SME UMRETI NOBEN OD UDELEŽENCEV, ŠTEVILO TELESNO POŠKODOVANIH
  NE SME BITI VEČ KOT 5 UDELEŽENCEV


Število nivojskih prehodov se
postopoma zmanjšuje, podobno velja tudi za število prometnih nesreč, vendar pa
število mrtvih in poškodovanih žal zaostaja za tem trendom. 
Tabela 6 Število nivojskih prehodov (pasivno zavarovani) od l. 2000 - 2011


December leta

2000

2001

2002

2003

2004

2005

2006

2007

 
2008

2009

2010

2011


št. PN

1018

1006

988

976

974

972

966

944

932

913

888

840


% PN z AK

71%

69%

67%

67%

67%

66%

66%

65%

64%

63%

62%

60%


število PN z AK

725

691

661

651

648

638

637

610

599

573

549

505


Graf 56 Števil
umrlih na nivojskih prehodih ceste čez železniško progo v letih od 2001 do 2011
s ciljem do leta 2022
Število umrlih na nivojskih
prehodih ceste čez železniško progo je v zadnjem desetletju zelo nihalo. V letu
2001 je umrlo 16 udeležencev, v letu 2010 pa 10. V letu 2011 sta na nivojskih
prehodih umrle 2 osebi, kar kaže na izboljšanje, vendar so prometne nesreče na
nivojskih prehodih specifične in število med leti zelo niha. Cilj v letu 2022
je, da na prehodih cest čez železniško progo nimamo smrtnih žrtev. 
Tabela 7 Prometne nesreče na PN


Prometne nesreče

Posledice


Leto

PN-avt. zapor.

PN-sign. luči

PN-ročne zap.

PN-Andrejev križ

Prehod za pešce

Skupaj PN

Mrtvi

Telesno pošk.


1995

15

3

0

46

0

64

15

24


1996

8

1

0

50

0

59

11

28


1997

12

5

0

41

0

58

12

17


1998

8

1

0

36

1

46

13

19


1999

12

1

0

32

2

47

17

42


2000

8

1

0

28

1

38

5

19


2001

7

2

2

31

0

42

16

13


2002

6

2

0

22

1

31

5

11


2003

6

1

0

28

0

35

5

7


2004

11

1

0

20

0

32

4

6


2005

2

2

0

26

0

30

4

15


2006

13

3

1

24

0

41

9

9


2007

7

1

0

24

0

32

10

20


2008

6

3

1

25

0

34

4

20


2009

9

2

0

18

0

29

7

14


2010

5

0

1

22

0

28

10

10


2011

4

0

1

18

0

23

2

9


SKUPAJ

139

29

6

491

5

669

149

283


Statistika na tem področju torej ni
spodbudna, zato je prava pot, da bomo število žrtev na nivojskih prehodih resnični
zmanjšali, aktivno delovanje na naslednjih področjih:
-       
zmanjšanje števila nivojskih prehodov ceste čez železniško progo, 
-       
ureditev preostalih nivojskih prehodov skladno s predpisi in pogoji za
varnost, tako cestnega kot železniškega prometa, 
-       
vzgoja udeležencev cestnega prometa, 
-       
izvajanje nadzora nad prometnimi pravili in ravnanji v cestnem prometu.
V državne strateške plane smo že zapisali, da bomo število
nivojskih prehodov zmanjšali. To lahko storimo na način, da bližnje prehode
združujemo in s povezovalnimi cestami preusmerimo promet na tiste nivojske
prehode, ki so urejeni skladno s predpisi, ali pa na izven nivojska križanja. V
ta namen je tudi imenovana komisija za nivojske prehode (116. člen Zakona o
varnosti v železniškem prometu (Uradni list RS, št. 36/10 - uradno prečiščeno
besedilo in 60/11)), ki tovrstne prehode obravnava in predlaga rešitve, ki so
skladni s predpisi ter ustrezajo vsem uporabnikom.
Poleg naštetega je na področju nivojskih prehodov ceste čez
železniško progo potrebno dolgoročno zagovarjati vizijo nič, se pravi pozitiven
in odgovoren odnos ustvarjalcev in udeležencev cestnoprometnega in železniškega
sistema, ki so s svojim celotnim delovanjem in ravnanjem dolžni preprečiti
najhujše posledice prometnih nesreč ter zagotoviti varen dolgoročni cilj: nič
mrtvih in nič hudo poškodovanih zaradi prometnih nesreč na nivojskih prehodih. 
Vizija nič obvezuje poleg državnih organov in organizacij,
tudi organe samoupravnih lokalnih skupnosti, kjer je omenjena problematika zelo
prisotna. Največ pasivno zavarovanih nivojskih prehodov je namreč na lokalnih
cestah (212) in na nekategoriziranih javnih poteh (351), torej na cestah, kjer
so upravljavci cest lokalne skupnosti. V zvezi s tem je potrebno nemudoma
pristopiti k zagotovitvi posameznih ukrepov (postavitev prometne signalizacije,
zagotovitev preglednostnega prostora, ukrepov za umirjanje prometa, ureditev
povezovalnih cest, povečati nadzor na prehodih, kjer je večje število prometnih
nesreč). 
Problematika nesreč na nivojskih prehodih se kaže predvsem v
premajhnem zavedanju in odgovornosti ljudi pri prečkanju nivojskih prehodov ter
pri nespoštovanju prometne signalizacije.
Aktivno zavarovani nivojski prehodi predstavljajo višjo
stopnjo varnosti v cestnem prometu, vendar udeleženci v cestnem prometu
podcenjujejo nevarnost, ki jim preti. Glede na približno razmerje 1 : 3,5
(aktivno zavarovani : pasivno zavarovani nivojski prehodi) je število smrtnih
žrtev v razmerju samo 1 : 2 (smrtne žrtve na aktivno zavarovanih : smrtne žrtve
na pasivno zavarovanih nivojskih prehodih). Razmerje je v kategoriji
poškodovanih v razmerju 1 : 3,1 (poškodovani na aktivno zavarovanih :
poškodovani na pasivno zavarovanih nivojskih prehodih). 
Tabela 8 Prikaz smrtno ponesrečenim in poškodovanih v prometnih nesrečah na nivojskih
prehodih v obdobju 1991 do vključno 2010


Obdobje
1991 do vključno 
2010

Način zavarovanja
  nivojskih prehodov

smrtne
žrtve

poškodbe

smrtne
žrtve

poškodbe


Nivojski prehodi
  zavarovani z avtomatskimi napravami s (pol)zapornicami 

50

49

66

84


Nivojski prehodi
  zavarovani z avtomatskimi napravami s cestnimi signali

10

25


Nivojski prehodi
  zavarovani z mehanskimi zapornicami 

6

10


Pasivno zavarovani
  nivojski prehodi označeni s cestnimi prometnimi znaki (Andrejev križ)

127

263

127

263


Nivojski prehodi za
  pešce

3

2

0

0


O zadovoljivi stopnji varnosti na nivojskih prehodih bomo
lahko govorili takrat, ko bodo le ti urejeni skladno s predpisi ter opremljeni
z varnostno napravo in zapornicami, ostali pasivno zavarovani nivojski prehodi
pa bodo imeli zagotovljeno varnost tako cestnega kot tudi železniškega prometa
(predvsem ustrezno signalizacijo, preglednost ter majhno gostoto cestnega in
železniškega prometa). Nivojski prehodi, ki bodo ukinjeni, pa bodo preusmerjeni
prometno na urejena križanja – na zavarovane prehode ali pa na izven nivojska
križanja (obstoječa ali nova).


DEJAVNOSTI

UKREPI


CILJ

-       
  zmanjšati število prometnih nesreč na nivojskih prehodih ceste čez
  železniško progo za 50 %,
-       
  urediti in zavarovati vse nivojske prehode,
-       
  zmanjšanje števila pasivno zavarovanih nivojskih prehodov za 10
  prehodov na leto in ureditev vsaj petih (s tem povezana tudi gradnja izven
  nivojskih prehodov).


AKTIVNOSTI

-       
  analiza in preventivni programi v sodelovanju s samoupravnimi
  lokalnimi skupnostmi in avtošolami pri povečanju zavedanja in odgovornosti
  udeležencev v cestnem prometu pri prečkanju nivojskih prehodov ter pri
  spoštovanju prometne signalizacije,
-       
  izvedba preventivnih medijskih akcij, ki povečujejo zavedanje in
  odgovornost ljudi pri prečkanju nivojskih prehodov ter v zvezi s tem
  spoštovanje prometne zakonodaje in signalizacije (poudarek na območjih, ki
  imajo številne pasivno zavarovane nivojske prehode ceste čez železniško
  progo),
-       
  odprava nepravilnosti in pomanjkljivosti v zvezi z voziščem, prometno
  signalizacijo in preglednostjo na nivojskih prehodih, ugotovljenih pri
  izvajanju rednega inšpekcijskega nadzora državnih cest,
-       
  dvig kvalitete in kvantitete ciljno usmerjenega nadzora nad
  spoštovanjem prometne signalizacije na območju nivojskih prehodov,
-       
  umestitev dodatnih vsebin o prečkanju nivojskih prehodov v programe
  avtošol, posebej za voznike enoslednih in osebnih motornih vozil, avtobusov
  ter tovornih vozil,
-       
  izdelava priročnika o voznikovem ravnanju na nivojskih prehodih,
-       
  podpora občinam, ki imajo nivojske prehode, pri izobraževanju in
  osveščanju lokalnega prebivalstva,
-       
  spodbujanje upravljavcev cest in železniške infrastrukture, da
  vzpostavijo zakonsko predpisane zahteve za urejenost nivojskih prehodov in da
  zmanjšajo število nivojskih prehodov ceste čez železniško progo,
-       
  spodbujanje upravljavcev cest in železniške infrastrukture, da
  izboljšajo prometno varnost na nivojskih prehodih (izboljšajo prometno
  signalizacijo in preglednostni prostor v območju pasivno zavarovanih
  nivojskih prehodov ter da uredijo vozišča na cestah in nivojskih prehodih in
  izvedejo ukrepe za umiritev prometa pred nivojskimi prehodi),
-       
  proučitev novih oziroma višjih kazni za neupoštevanje prometne
  signalizacije na aktivno zavarovanih nivojskih prehodih, predvsem za primer
  poškodovanja zapornic.


KAZALNIKI

-       
  število izrednih dogodkov na nivojskih prehodih in analiza teh
  izrednih dogodkov,
-       
  število mrtvih in hudo poškodovanih na PN (zavarovani in nezavarovani
  PN),
-       
  analiza in definiranje kritičnih nivojskih prehodov ter vzpostavitev
  sistema odpravljanja teh kritičnih točk,
-       
  število izvedenih ukrepov upravljavcev cest in železniške
  infrastrukture,
-       
  izvedene preventivne dejavnosti,
-       
  število izvedenih ukrepov nadzornih organov,
-       
  število urejenih in zavarovanih nivojskih prehodov ceste čez
  železniško progo.


NOSILEC

-       
  AVP, Slovenske železnice, Ministrstvo, pristojno za infrastrukturo in
  prostor (Direktorat za promet, DRSC, Prometni inšpektorat), Policija,
  Skupnost občin Slovenije, Združenje občin Slovenije, ZŠAM, AMZS.


10  NEVLADNE ORGANIZACIJE
Politika se danes ponekod še vedno izogiba neposrednemu
dialogu z nevladnimi organizacijami, v prihodnje pa bo ta dialog primorana
sprostiti. S tem bodo postopoma vzpostavljeni pogoji za dejansko vključevanje
nevladnih organizacij v vse pore družbenega življenja.
Prometna varnost je pomemben dejavnik kvalitete bivanja in se
nanaša na vse državljane skupaj in vsakega od njih posebej. Delovanje velikega
števila predstavnikov nevladnih organizacij (prostovoljcev) je že danes temelj
večine preventivnih aktivnosti, jutri pa bo to skoraj absolutno področje
delovanja nevladnih organizacij, ki se bo organiziralo tako, da bo zaposlovalo
strokovnjake in usposabljalo svoje članstvo - prostovoljce, da bo svojemu
poslanstvu in nalogam kos. 
Sistem sofinanciranja delovanja nevladnih organizacij bo v
prihodnosti pretežno temeljil na prevzemanju izvajanja različnih del v javnem
interesu, vključno s prevzemanjem odgovornosti za opravljeno delo. Preventivne
aktivnosti za zagotavljanje večje prometne varnosti sodijo med tipična dela v
javnem interesu, ki jih je potrebno izvajati strokovno, plansko in množično,
zato tudi oblikovanje nacionalnega programa. Zaradi tega bo preobrazba
delovanja civilne družbe nujna, da bo le-ta sposobna izvajati poslanstvo
najširšega družbenega nadzora, sicer bo tudi nacionalni program ostal zgolj
črka na papirju, večje varnosti in kulture v prometu pa ne bo. 
Uspešno izvajanje osnovnih in ostalih preventivnih aktivnosti
na terenu je tesno povezano oziroma celo odvisno od delovanja NVO in njihovih
prostovoljcev, saj le-ti s svojim delom zagotavljajo neposreden prenos
vsebinskih sporočil različnim skupinam in posameznikom. 
Kljub velikemu obsegu aktivnosti NVO in njihovih
prostovoljcev pa do sedaj ni bilo zagotovljeno sistematsko spremljanje in beleženje
dela, ki ga NVO opravljajo v širšem - javnem interesu, kar onemogoča
kvantitativno in kvalitativno vrednotenje njihovega dela. Posledično je zaradi
tega oteženo tudi planiranje aktivnosti NVO, še posebno kasneje, pri
oblikovanju obdobnih načrtov. 
Na področju prometne varnosti, kjer se dnevna politika vse
prevečkrat podredi bližjim ciljem, je vloga NVO nujna za dosego dveh pomembnih
elementov:
-       
dolgoročne (strateške) naravnanosti delovanja in
-       
množičnosti delovanja.
Temelj izboljševanja prometne varnosti na dolgi rok je
vsakodnevno vplivanje na spremembo odnosa posameznikov (občanov) do vprašanja
njihove varnosti in s tem varnosti drugih, to pa je predvsem naloga nevladnih
organizacij in tistih NVO, ki preventivne aktivnosti izvajajo kot svoje poslanstvo
do družbe kot celote. Družba mora takšne organizacije prepoznati, jim zaupati
vlogo nosilcev na posameznih področjih, ter jih s tem postaviti v položaj, da
bodo prevzele tudi odgovornost. 
Danes ne razpolagamo s popolnimi
podatki o delovanju prostovoljcev na področju prometne varnosti. S sprejemom
Zakona o prostovoljstvu (Uradni list RS, št. 10/11 in 16/11 - popr.) so bili
postavljeni temelji za vodenje evidenc o obsegu in vrsti prostovoljnega dela,
kar omogoča tudi njegovo materialno vrednotenje. 


DEJAVNOSTI

UKREPI


CILJ

-       
  povečevanje množičnosti pri vključevanju prostovoljcev v aktivnosti za
  večjo prometno varnost,
-       
  skrb za večjo varnost spustiti na nivo posameznika (»vsi za
  varnost-varnost za vse«),
-       
  dvig stopnje uspešnosti vseh preventivnih aktivnosti (pešci,
  kolesarji, varnostni pas, hitrost in druge),
-       
  množično vključevanje in strokovno usposabljanje prostovoljcev v
  izvajanje preventivnih aktivnosti,
-       
  izgradnja socialne mreže za preventivo,
-       
  doseči in ohraniti dolgoročni sistem sofinanciranja NVO, ki delujejo
  neposredno na izvajanju preventivnih aktivnosti iz nacionalnega programa.


AKTIVNOSTI

-       
  oblikovati in izvajati sistem operativnega usposabljanja posameznikov
  za sodelovanje v preventivnih aktivnostih in vključiti čim več prostovoljcev,
-       
  predstaviti delovanje NVO, ki delujejo v javnem interesu,
-       
  predstaviti prostovoljstvo kot temeljno obliko pri izvajanju
  preventivnih aktivnosti,
-       
  usposabljanje prostovoljcev za sodelovanje v preventivnih aktivnostih;
-       
  osveščanje vseh udeležencev, še posebno pa pešcev in mladine, o
  pomembnosti prometne varnosti,
-       
  poenotiti opremljenost in označenost aktivnih udeležencev
  (prostovoljcev) pri izvajanju preventivnih aktivnosti neposredno v prometu,
-       
  poenotiti obliko in vsebino spremljanja, beleženja in poročanja o delu
  prostovoljcev pri izvajanju preventivnih aktivnosti, ter jo uskladiti z
  bodočo vsebino Zakona o prostovoljstvu.


KAZALNIKI

-       
  spremljanje rasti števila udeleženih prostovoljcev kot aktivistov za
  večjo varnost prometa,
-       
  spremljanje dogodkov, kjer je neposredna komunikacija z občani, s
  podatki o številu udeležencev in njihovemu odzivu,
-       
  spremljanje poročil o delu prostovoljcev v posameznih akcijah in
  ocenitev vpliva dela prostovoljcev na uspešnost vsake od akcij,
-       
  izdelava integralnih poročil vseh NVO s številčnimi podatki in materialnim
  vrednotenjem.


NOSILEC

-       
  ZŠAM, AMZS, ZGNZ.


11  DRUŽBENO ODGOVORNA IN OSTALA PODJETJA NA PODROČJU
VARNOSTI      CESTNEGA PROMETA
V sodobni družbi, kjer večina podjetij deluje v globalnem
okolju, je varen in zanesljiv potek prometa eden od pogojev za uspešno
poslovanje in razvoj. Varnost, ekološka sprejemljivost, hitrost in zanesljivost
so pomembni na mikro ravni, ko govorimo o prihodu in odhodu z dela, o prevozih
blaga in ljudi za izvajanje delovnega procesa, ter hkrati na vseh višjih ravneh
do globalnega transporta ljudi in blaga. Izziv večje varnosti v cestnem prometu
zahteva spremembe v razmišljanju in delovanju vseh deležnikov, ki oblikujejo
prometni sistem, zagotavljajo njegovo delovanje in tudi pri tistih, ki
ustvarjajo potrebe za prevoze. Cestni promet povezuje izjemno veliko število
deležnikov, ki neposredno ali posredno vplivajo na njegovo učinkovitost in
varnost.
Uresničevanje Vizije nič na tem področju zato pomeni, da vsak
gospodarski subjekt naredi analizo svojih prometnih procesov in izdelavo strategije
za razvoj podjetja, ki bo zagotavljala njegov razvoj in konkurenčnost, ter bo
hkrati spodbujala okolju prijaznejše načine prevozov. Okolju prijazen način
prevozov in zagotavljanje varnosti sta gradnika za ustvarjanje mreže družbeno
odgovornih podjetij. 
Za podjetje, ki se opredeljuje
kot družbeno odgovorno podjetje v prometu, velja, da ima mobilnostni načrt, da
uporablja okolju prijazne načine prevozov in vozila, ki ustrezajo
najsodobnejšim zahtevam ekologije in varnosti, da v svoje poslovne procese
vgradi oblikovanje ustreznega odnosa do ključnih dejavnikov tveganj v prometu
(hitrost, alkohol, uporaba zaščitnih sredstev in opreme) in z materialnimi in
moralnimi nagradami spodbuja ustrezno ravnanje. Posebno odgovornost imajo
podjetja in posamezniki, ki izvajajo prometne storitve, oziroma tisti, ki
morajo sodelovati v cestnem prometu, da izvajajo svojo osnovno dejavnost. Za te
še posebej velja, da morajo v svoje poslovne procese vgraditi ključne elemente
za zagotavljanje varnosti od skrbnega načrtovanja prometnih poti, do skrbi za
vozila, ter seveda za varčno in varno sodelovanje v prometu.


DEJAVNOSTI

UKREPI


CILJ

-       
  50% zmanjšanje števila žrtev zaradi posledic nesreč med delovnim
  časom.


AKTIVNOSTI

-       
  priprava in sprejem mobilnostnega načrta podjetja,
-       
  vključitev elementov varnosti in izbire okolju prijaznejših načinov
  prevoza v poslovne procese podjetja,
-       
  materialno in moralno nagrajevanje zaposlenih za varnejše in okolju
  prijaznejše sodelovanje v prometu,
-       
  priprava ukrepov in podpis Evropske listine varnosti cestnega prometa,
-       
  spodbujanje stalne in načrtne organiziranosti vsebin in metod dela v
  družbeno odgovornih organizacijah in podjetjih,
-       
  spodbujanje vključevanja organizacij in podjetij med podpisnike
  Evropske listine varnosti cestnega prometa.


KAZALNIKI

-       
  število organizacij z mobilnostnim načrtom ,
-       
  število organizacij in podjetij, podpisnikov Evropske listine varnosti
  cestnega prometa.


NOSILEC

-       
  AVP


12  IZVEDBA
IN VREDNOTENJE NACIONALNEGA PROGRAMA 
Uresničevanje ciljev nacionalnega programa je potrebno nenehno
spremljati in vrednotiti ter ukrepanje prilagajati novim znanstvenim in
strokovnim spoznanjem in izkušnjam glede učinkovitosti posameznih ukrepov. 
Nacionalni program ponuja temeljne strateške usmeritve za
zagotavljanje večje varnosti cestnega prometa v Republiki Sloveniji, ki se
opirajo na grobe analize prometno-varnostnih razmer in pretežno na izbor t. i.
»uspešnih strategij in ukrepov«, ki jih priporočajo države članice Evropske
unije z zadovoljivo prometno varnostjo. Po drugi stani pa nepredvidljive
spremembe prometnih razmer, na primer problem varnosti voznikov motornih koles,
marsikdaj zahtevajo vzpostavitev orodja, s katerim bo omogočeno:
a)    
merjenje negativnih posledic cestnega prometa in primerjanje razvoja
prometne varnosti znotraj Evropske unije ter
b)    
spremljanje doseganja ciljev in učinkovitosti zastavljene strategije in
ukrepov.
To bo omogočeno z uvedbo kazalcev prometne varnosti, katerih
uporabo na nacionalni ravni predlagajo evropske institucije in so osnova
spremljanja razvoja prometne varnosti v Evropski uniji.
V tabelah so predstavljeni izbrani kazalci uspešnosti oziroma
učinkovitosti zagotavljanja prometne varnosti. Ti odražajo operativne razmere
cestno-prometnega sistema, ki vplivajo na raven prometne varnosti. Izbrani
kazalci tvorijo temeljno platformo za analitično spremljanje razmer prometne
varnosti na strateški ravni.
Razdeljeni so na kazalce ravni prometne varnosti ter kazalce
učinkovitosti strategij in ukrepov, v razponu od splošnih do posebnih. Vsekakor
izračunavanje kazalcev temelji na meritvah in obdelavi potrebnih podatkov. 
SPLOŠNI KAZALCI: kazalec tveganje v cestnem prometu;
podatki o številu mrtvih udeležencev cestnega prometa na milijon prebivalcev,
umrli udeleženci cestnega prometa na 100.000 prebivalcev in mrtvi na milijon
prevoženih kilometrov
POSEBNI KAZALCI: ti kazalci so predvsem posamezne skupine
udeležencev v cestnem prometu; mladi v cestnem prometu – podatki o
umrlih in hudo telesno poškodovanih; vozniki enoslednih motornih vozil –
ločimo na dve podskupini; voznike motornih koles ter voznike koles s
motorji in mopedi; podatki številu umrlih in hudo telesno poškodovanih,
podatki o številu umrlih potnikov na motornih kolesih, uporaba zaščitne čelade
med motoristi; pešci – podatki o številu umrlih in hudo telesno
poškodovanih pešcev in uporaba odsevnih materialov za pešce; kolesarji –
podatki o številu umrlih in hudo telesno poškodovanih kolesarjev in uporabi
zaščitne kolesarske čelade; starejši v cestnem prometu – podatki o
številu umrlih in hudo telesno poškodovanih.
VEDENJSKI KAZALCI: povzeti po
metodologiji SafetyNet-a, so osrednjega pomene za področje varnosti v cestnem
prometu; hitrost – ugotavljanje povprečnih hitrosti (V85), število vozil
s prekoračeno hitrostjo za 10 km/h, vrsta ceste in vozila, dan v tednu ter ura;
alkohol in droge – število umrlih in poškodovanih z alkoholom oziroma
prepovedanimi drogami kot sekundarnim vzrokom, delež alkoholiziranih voznikov v
cestnem prometu; pripetost z varnostnim pasom – delež pripetosti v
vozilu spredaj in zadaj, pripetost glede na spol, vrsto ceste in regijo; pripetost
otrok z varnostnim pasom – delež pripetostih starejših in mlajših otrok ter
uporaba zadrževalnih sistemov; oskrba po prometni nesreči – merimo
število urgentnih oddelkov, število kadrov usposobljenih za dajanje nujne
medicinske pomoči na urgentnih oddelkih, število reševalnih vozil in povprečni
reakcijski čas.


Splošni kazalci 


Tveganje v cestnem prometu

Umrli na milijon prebivalcev. 
Umrli na 100.000 prebivalcev.
Mrtvi na milijon voz. km.


Posebni kazalci


Tveganje mladih v cestnem prometu

Delež umrlih in hudo telesno poškodovanih v cestnem
  prometu v populaciji starostnikov med 15 in 24 letom.


Tveganje voznikov enoslednih motornih vozil
- vozniki motornih koles,
- vozniki koles z motorji in mopedov

Delež umrlih in hudo telesno poškodovanih voznikov
  motornih koles v prometu motornih koles. 
Delež umrlih in hudo telesno poškodovanih voznikov koles z
  motorjem in mopedov.
Delež umrlih potnikov na motornih kolesih, kolesih z
  motorjem ter mopedov.
Delež uporabe zaščitne čelade za vse voznike enoslednih
  motornih vozil.


Tveganje pešcev 

Delež umrlih in hudo telesno poškodovanih pešcev v
  prometnih nesrečah.
Delež uporabe odsevnih materialov med pešci.
Pešci po starostnih skupinah in spolu.


Tveganje kolesarjev

Delež umrlih in hudo telesno poškodovanih kolesarjev v
  prometu kolesarjev.
Delež uporabe kolesarske čelade.


Tveganje starejših v cestnem prometu

Delež umrlih in hudo telesno poškodovanih v cestnem
  prometu v populaciji starostnikov nad 64 let.


Vedenjski kazalci prometnih udeležencev


Hitrost

Delež umrlih in hudo telesno poškodovanih v prometnih
  nesrečah z alkoholom kot sekundarnim vzrokom.
Povprečna hitrost.
Varianca hitrosti (V85).
Delež vozil, ki prekoračujejo omejitev hitrosti (za 10
  km/h).
Vrsta ceste in vozila.
Dan v tednu in ura.


Alkohol in droge

Delež umrlih in hudo telesno poškodovanih v prometnih
  nesrečah z alkoholom kot vzrokom.
Delež poškodovanih v prometnih nesrečah z alkoholom kot
  vzrokom.
Delež alkoholiziranih voznikov v cestnem prometu. Delež
  umrlih in poškodovanih v prometnih nesrečah z prepovedanimi drogami kot
  vzrokom.


Pripetost z varnostnim pasom

Delež pripetosti v vozilu spredaj / zadaj.
Delež pripetosti glede na spol.
Delež pripetosti glede na vrsto ceste.
Delež pripetosti glede na regijo.


Pripetost otrok z varnostnim pasom

Delež pripetosti otrok v vozilu.
Uporaba zadrževalnih sistemov.


Nujna medicinska pomoč

Število urgentnih oddelkov.
Število kadrov usposobljenih za dajanje nujne medicinske
  pomoči na urgentnih oddelkih.
Število reševalnih vozil.
Povprečni reakcijski čas.


Merjenje učinkovitosti ukrepov za
večjo prometno varnost se izvaja v državah Evropske unije ne le na strateški,
temveč tudi na lokalnih ravneh ter v večjih transportnih združenjih, kar bo
potrebno spodbujati tudi pri nas.
Proces izvajanja nacionalnega programa upošteva potrebo po
trajnosti in je načrtovan tako, da je po enotni metodologiji razdeljen na
obdobja, ki mu bodo zagotovila uspešnost tudi v prihodnje in nas obenem vodila
proti zastavljenim strateškim usmeritvam. Časovno razdeljeni proces bo omogočil
obdobno ocenjevanje v skladu s postavljenimi merili in zagotovil primerjavo
rezultatov z rezultati predhodnih obdobij. 
V strateškem pomenu je razdeljen na 5 obdobij, ki ga
dopolnjujejo dvoletni obdobni načrti po enotno izdelani metodologiji: 
-       
prvo obdobje zajema leto 2013 in 2014, pomeni pa začetek izvajanja
ukrepov in prizadevanje za uravnoteženi sistem načrtovanja dejavnosti;
-       
drugo obdobje zajema leti 2015 in 2016, ki bosta omogočili doseganje
prometno-varnostnih ukrepov in vrednotenje učinkovitosti programa;
-       
tretje obdobje zajema leti 2017 in 2018, ki bosta prav tako omogočili
doseganje prometno-varnostnih ukrepov in vrednotenje učinkovitosti programa;
-       
četrto obdobje zajema leti 2019 in 2020, ki bosta omogočili doseganje
prometno-varnostnih ukrepov in vrednotenje učinkovitosti programa;
-       
peto obdobje v letih 2021 in 2022, ki bosta omogočili nadaljevanje
izvajanja prometno-varnostnih ukrepov in primerjavo rezultatov z rezultati
predhodnih akcijskih načrtov.
S časovno razdeljenimi obdobnimi načrti bomo dosegli
nepretrgano spremljanje trenutnega stanja na poti do uresničitve zastavljenega
cilja in strategije. Po vsaki ocenitvi izvajanja programa bomo pridobili
ustrezne informacije za odločanje, kako naprej, v skladu z že doseženim
napredkom glede na zastavljene usmeritve.
Po časovno razdeljenih obdobnih načrtih bodo operativno,
organizacijsko, vsebinsko in finančno ovrednoteni ukrepi, ki bodo posledično
vodili k izboljšanju prometne varnosti na cestah. Skupni imenovalec časovno ločenih,
a nepretrganih obdobnih načrtov je strateško, sistematično, usmerjeno in
načrtovano izvajanje nacionalnega programa z jasno določenimi cilji v
prizadevanju za izboljšanje varnosti. Obdobni načrti bodo pripravljeni in
časovno usklajeni z uveljavljenimi metodologijami izdelave letnih načrtov dela
državnih organov ter metodologijami in roki finančnega načrtovanja. 
Za pripravo obdobnih načrtov so, v sodelovanju s civilno
pobudo (z nevladnimi organizacijami, civilnimi združenji, strokovnimi
organizacijami, gospodarskimi družbami, združenji), odgovorne strokovne službe
Javne agencije za varnost prometa in državnih organov. Nadzor nad izvajanjem
teh načrtov opravlja Državni zbor Republike Slovenije in Odbor direktorjev. 
Uspešni programi za prometno varnost se odlikujejo po
dolgoročni in enotno izdelani metodologiji, različnih obdobnih načrtih in
vrednotenju svoje učinkovitosti. Za uspešen program je potrebna strokovna
podlaga, ki bo omogočila pridobivanje široke družbene podpore za izvajanje
ukrepov na državni in lokalni ravni. 
13  PLAN IN STRATEGIJA ŠIRJENJA
INFORMACIJ 
Temeljni cilj:


ZAGOTAVLJANJE INFORMACIJ ŠIRŠI STROKOVNI
  IN LAIČNI JAVNOSTI 


Naslednji cilj je objavljanje novic
s širšega področja prometne varnosti, kar vključuje tudi obveščanje organov EU,
predvsem iz vidika raziskav in razvoja. Pomemben cilj je tudi izboljšanje
komunikacij in sodelovanja med skupinami strokovnjakov, ki delujejo na podobnih
raziskovalnih in drugih projektih ter zagotavljanje pregleda nad vsemi
projekti, ki se izvajajo v okviru prometne varnosti. S strategijo se bo
povečala pozornost in ozaveščenost javnosti, strokovne in politične skupnosti,
posledično pa tudi možnost za aktivno sodelovanje pri vsebinskih rešitvah na
področju varnosti prometa in podlago za spreminjanje in sprejemanje izboljšane
zakonodaje s široko podporo javnosti.
V okviru strategije širjenja informacij je potrebno
upoštevati tehnične, ekonomske, družbene, politične in pravne ter
organizacijske teme in rešitve. Osredotočenost je predvsem na zasebnosti in varovanju
informacij v povezavi s prometno varnostjo iz vidika zanesljivosti ITS
tehnologij pri nadzoru in spremljanju prometa. Poleg omenjenega je pomembno
spremljanje in obveščanje o novostih in izkušenj iz drugih evropskih držav.
V okviru strategije razširjanja informacij je potrebno
izbrati kanale, po katerih se bodo informacije širile, metode in ciljno skupino
ljudi. Za učinkovito širjenje informacij se izbere tudi primerno ciljno publiko
ter pravilno oceno katere informacije posredovati kateri točno določeni skupini
ljudi – na primer splošna javnost, privatni ali industrijski sektor,
gospodarstveniki, civilna iniciativa, raziskovalna skupnost v okviru regije
(Evropska unija, tujina), drugi državni organi in politični predstavniki. 
Poleg kanalov in ciljne publike je potrebno izbrati tudi
učinkovite metode, in sicer »pull« ali »push« metodo. Z aktivno »push« metodo
se razpošiljajo in širijo informacije ciljno usmerjeno, s pasivno »push« metodo
je mišljeno predvsem širjenje informacij za širšo javnost, na primer
objavljanje informacij preko spletnih strani. Kot druga možnost se pojavlja
tudi »pull« metoda, in sicer odkup oglasnega prostora v medijih in širjenje
informacij preko liste kontaktov (PN. novinarji).
Sem uvrščamo predvsem: 
-       
vzpostavitev spletnega portala 
Vzpostavi se z namenom obveščanja in
širjenja informacij ter interaktivnega komuniciranja na področju varnosti
cestnega prometa, predvsem iz vsebin tehničnega napredka in procesa
standardizacije prometnih vsebin, pomembno pa bo platforma prispevala tudi k
seznanjanjem z raziskovalnimi projekti v teku. Predvsem seznanjanje s projekti
in zbiranje informacij o prometu in prometni varnosti je ključnega pomena, za
optimalno seznanjanje zainteresiranih, možnost vzpostavitve sinergijskih
učinkov ter preprečevanje podvajanja projektov. Na istem spletnem portalu
oziroma platformi se bodo objavljali tudi datumi posameznih akcij.
-       
vzpostavitev spletnega časopisa
Priprava in objava spletnega časopisa
dvakrat letno, kjer so objavljene informacije in dosežki na področju varnosti v
prometu. Poleg tega so objavljene novice o posodobitvah sistemov za nadzor in
kontrolo prometa, o zakonodaji, vključena pa so tudi poročila o preteklih
dogodkih ter novice iz tujine. V spletnem časopisu so objavljeni tudi datumi
najpomembnejših dogodkov na področju varnosti v prometu.
-       
organiziranje delavnic, konference
Priprava in organizacija konferenc na
katerih sodelujejo strokovnjaki, znanstveniki in druge ključne osebe (PN.
politiki, gospodarstveniki), a hkrati morajo biti dostopne širši javnosti ter
poročila posredovana v medije.
-       
predstavitve
Organizirane predvsem z namenom podpore pri
širjenju informacij ter kot sredstvo za privabljanje ljudi k podpori projektov
in drugih dogodkov.
-       
poročila in strokovni članki
Pomembno je, da je tako strokovna javnost
kot tudi širša javnost obveščena o najnovejših razpravah, ugotovitvah in planih
na področju varnosti v prometu, zato je pomembno spodbujanje strokovnjakov in
drugih ključnih akterjev k pisanju člankov ter objavljanju le teh v strokovnih in
drugih publikacijah.
-       
spremljanje medijev in širjenje informacij preko liste kontaktov
(mediji)
Raba medijev je v tem primeru dvosmerna, in
sicer kot vir informacij ter kot kanal za širjenje informacij. Spremlja se
medijske objave na področju zagotavljanja varnosti prometa, hkrati pa se v
medije tudi posreduje informacije o delovanju pomembnih institucij,
raziskovalnih projektih, novostih itd.
Pri metodah obveščanja oz. širjenja ključnih informacij v
javnosti, je pomembno, da k temu aktivno pristopamo z iskanjem ustreznih
kanalov, hkrati pa moramo tudi sami v toku s časom iskati ključne informacije
na različne načine. 
14
FINANCIRANJE 
Finančna sredstva, potrebna za izvajanje nacionalnega
programa, so ocenjena orientacijsko in so vodilo ministrstvom, agencijam in
službam, da bodo pri načrtovanju proračunov ustrezen odstotek sredstev namenili
tudi izvajanju nalog iz nacionalnega programa. 
Mnoge od dejavnosti v zvezi s predlaganimi ukrepi za
izvajanje programa v ministrstvih se že izvajajo ali so načrtovane zaradi
njihovih siceršnjih pristojnosti. Pri tem je namen nacionalnega programa
poudariti nujnost povezovanja in usklajevanja ter tesnejšega sodelovanja med
pristojnimi organi. Resorna ministrstva, organi in organizacije v sestavi,
javne agencije za nemoteno izvajanje ukrepov iz tega programa od leta 2013 do
2021 letno načrtujejo ustrezno proračunskih sredstev znotraj svojih finančnih
načrtov. Če je za neko področje pristojnih več organov ali če gre za dejavnost
splošne ali skupne narave (PN. projektno delo), si stroške delijo med seboj po
dogovoru. 
Pri izvedbi nekaterih konkretnih dejavnosti (PN. preventivnih
akcij) se poleg zagotavljanja proračunskih sredstev upošteva možnost
zagotavljanja sredstev iz skladov ter s sodelovanjem gospodarskih subjektov in
zavarovalnih organizacij. V skladu s prednostnimi ukrepi za njeno spodbuditev
je treba povečati učinkovitost javnofinančnih sredstev, vzpostaviti pravne in
ekonomske mehanizme za uveljavitev trajnostne stopnje varnosti v cestnem
prometu, ki bo sledila viziji, ciljem in ukrepom nacionalnega programa.
Zaradi vse bolj restriktivne fiskalne politike dobiva
uveljavitev ekonomskih instrumentov za izvajanje ukrepov varnosti cestnega
prometa prioritetni pomen. Da bi zagotovili uresničevanje ciljev in izvajanje
ukrepov, mora varnost cestnega prometa postati ekonomska kategorija. V skladu s
prednostnimi ukrepi za spodbuditev varnosti, je potrebno povečati učinkovitost
javnofinančnih sredstev, vzpostaviti pravne in ekonomske mehanizme za
uveljavitev koncepta zagotavljanja trajnostne stopnje varnosti cestnega
prometa, ki bo sledil viziji, ciljem in ukrepom nacionalnega programa.
Finančna sredstva za izvajanje programa na letni organi
zagotovijo ministrstva in tisti organi, ki so za posamezno področje izvirno
pristojni (sredstva si delijo sorazmerno glede na pristojnosti ali enakomerno,
financiranje dejavnosti pa poteka praviloma neposredno). Če je za določeno
področje pristojnih več organov, organizacij ali agencij ali če gre za
dejavnost splošne ali skupne narave (PN. projektno delo), si stroške delijo med
seboj po dogovoru. 
Vrednotenje delovanja nevladnih organizacij pri izvajanju
nacionalnega programa predstavlja svojstven problem. Po eni strani v naši
družbi še nimamo vzpostavljenih temeljev vrednotenja (delo v splošnem javnem
interesu, delo v konkretnem javnem interesu, spremljanje in poročanje o delu,
elementi vrednotenja, itd), po drugi strani pa veliko aktivnosti poteka po
inerciji iz preteklega obdobja vendar brez temeljev v sedanjem obdobju. Brez
znanega obsega in enotnih elementov vrednotenja izračun finančne dimenzije
delovanja nevladnih organizacij v javnem interesu na področju prometne varnosti
ni mogoče izračunati, vendar je delo in obseg nevladnih organizacij
neprecenljivega pomena. Ob izvajanju nacionalnega programa bo iz leta v leto
naraščal obseg pridobivanja prostovoljcev in njihovega usposabljanja za
neposredno delovanje na terenu, ter občasnega dopolnilnega usposabljanja vseh v
delo vključenih prostovoljcev. Vrednost tega dela v zgornjem znesku ni upoštevana,
odvisna pa je od števila prostovoljcev in obsega njihovega usposabljanja.
15  SEZNAM
KRATIC
AAA – Ameriško avtomobilsko združenje
AMZS – Avto-moto Zveza Slovenije
AVP – Javna agencija Republike Slovenije za varnost prometa
CURS – Carinska uprava Republike Slovenije
DARS – Družba za avtoceste v Republiki Sloveniji
DRSC – Direkcija Republike Slovenije za ceste
GZS – Gospodarska zbornica Slovenije
H – hudo telesno poškodovan
ITS – inteligentni transportni sistemi
L – lahko telesno poškodovan
NVO – nevladne organizacije
PN – prometne nesreče
S – smrtni izid
SCP – Slovenska cestna podjetja
SZZ – Slovensko zavarovalno združenje
URSZR – Urad Republike Slovenije za zaščito in reševanje
Vozniki KM – vozniki koles z motorjem
ZDUS – Združenje društev upokojencev
ZGNZ – Z glavo na zabavo
ZMKS – Zveza moto klubov Slovenije
ZŠAM – Zveza združenj šoferjev in avto mehanikov Slovenije
ZVCP – Zakon o varnosti cestnega prometa
Številka: 326-07/13-8/9
Datum: 24. april 2013
EPA 1063-VI
Državni zbor
Janko Veber
predsednik

[1]     Sprejeta na 30. redni seji Vlade RS
23. 6. 2005.

[2]     Sprejeta
na 92. redni seji Vlade RS 12. 10. 2006.

[3]     COM(2010) 2020.

[4]     Zavarovalniški sektor lahko izboljša varnost v
cestnem prometu s tečaji varne vožnje in zavarovalnimi policami. Tako se lahko
npr. s sistemi „plačaj, kolikor prevoziš“, pri katerih je višina zavarovalne
premije odvisna od števila prevoženih kilometrov, dosežejo znatni prihranki pri
stroških nesreč in zmanjšajo emisije CO2, ki jih povzročajo avtomobili. 

[5]     Ciljno usmerjen pomeni: vsebinsko,
prostorsko-regije, časovno, naselje/izven naselja, vrsta cest, spol, vrsta
voznikov, potniki spredaj/zadaj, potniki avtobus/šolski avtobus/kombinirano
vozilo.
