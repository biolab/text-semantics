1. člen
(vsebina uredbe)
Ta uredba določa postopke za uveljavljanje plačil na površino
in plačil na živali ter postopke nadzora za ukrepe kmetijske politike
opredeljene v tem členu. 
Za potrebe te uredbe so: 
1.     
Plačila na površino: 
a)   
neposredna plačila na površino (EKO 0) za ukrepe opredeljene v: 
-   predpisu o ureditvi trga
z žiti; 
-   predpisu o ureditvi
trga za sladkor; 
-   predpisu o ureditvi
trga s semenom kmetijskih rastlin; 
-   predpisu o ureditvi
trga s hmeljem; 
b)   
izravnalna plačila za ukrepe opredeljene v predpisu o uvedbi izravnalnih
plačil za območja z omejenimi možnostmi za kmetijsko dejavnost (EKO 1) (v
nadaljnjem besedilu: EKO 1 ukrep); 
c)   
neposredna plačila opredeljena v predpisih, ki urejajo Slovenski
kmetijski okoljski program (EKO 2, EKO 3) (v nadaljnjem besedilu: ukrepi SKOP).
2.     
Plačila na žival: 
a)   
neposredna plačila za rejne živali (EKO 0) za ukrepe opredeljene v: 
-   predpisu o ureditvi
trga za goveje meso; 
-   predpisu o ureditvi
trga za ovčje in kozje meso; 
b)   
neposredna plačila za plemenske živali opredeljena v predpisu, ki ureja
neposredna plačila za rejo plemenskih živali; 
c)   
neposredna plačila za kobile za vzrejo žrebet opredeljena v predpisu, ki
ureja neposredna plačila za kobile za vzrejo žrebet.
2. člen
(postopki za uveljavljanje plačil in nadzora)
Postopki za uveljavljanje plačil in nadzora opredeljujejo
enoten način obdelave vlog ter administrativne kontrole in inšpekcijski nadzor
za ukrepe kmetijske politike opredeljene v drugem odstavku prejšnjega člena. 
Postopki za uveljavljanje plačil in nadzora obsegajo
naslednje elemente: 
-       
računalniško zbirko podatkov pridobljenih iz vlog za ukrepe kmetijske
politike (v nadaljnjem besedilu: zbirka podatkov o vlogah), 
-       
identifikacijski sistem za parcele, 
-       
sistem za označevanje in registracijo živali, 
-       
vloge/zahtevke za podpore in 
-       
kontrolni sistem. 
Postopke za uveljavljanje plačil in nadzor, opredeljene v tej
uredbi, se lahko smiselno uporabi tudi za druge ukrepe kmetijske politike.
Podatki opredeljeni v prejšnjem odstavku se lahko uporabijo tudi za statistične
namene.
3. člen
(zbirka podatkov o vlogah)
V zbirko podatkov o vlogah se beležijo in shranjujejo podatki
o kmetijskih gospodarstvih in ukrepih, ki jih uveljavljajo. Zbirka podatkov o
vlogah mora omogočati direkten vpogled v podatke za najmanj tri predhodna leta,
razen v primeru vlog za ukrepe SKOP, kjer mora biti omogočen direkten vpogled v
podatke za pet predhodnih let.
4. člen
(identifikacija parcel in enote rabe)
Identifikacijski sistem za parcele temelji na podatkih
zemljiškega katastra. Osnovna enota je parcela iz zemljiškega katastra, ki je
enolično določena s številko parcele in z imenom ter številko katastrske
občine. 
V vlogi za plačila na površino se parcele združuje v enote
rabe. Enota rabe je strnjena površina kmetijskega zemljišča z isto vrsto
dejanske rabe, ki je v uporabi enega kmetijskega gospodarstva in na kateri
raste ena ali več vrst kmetijskih rastlin. Sestavljena je lahko iz več parcel,
ene parcele ali dela parcele. Za vsako enoto rabe se v vlogi navedejo podatki o
vrsti dejanske rabe ter o parcelah, ki to enoto sestavljajo: ime in številka
katastrske občine, številke posameznih parcel, površine posameznih parcel v ha
na štiri decimalke in površine dejanske vrste rabe na posameznih parcelah v ha
na dve decimalki. 
Vrste dejanske rabe iz prejšnjega odstavka so: njive in
vrtovi, hmeljišča, vinogradi, intenzivni sadovnjaki, ekstenzivni sadovnjaki,
oljčniki, trajni travniki/pašniki, plantaže gozdnega drevja, kmetijska
zemljišča v zaraščanju ter neobdelana kmetijska zemljišča.
5. člen
(vloge/zahtevki za podpore)
Za izpolnjevanje pogojev, za katerikoli ukrep kmetijske
politike, morajo nosilci kmetijskih gospodarstev posredovati podatke o
kmetijskem gospodarstvu, nosilcu kmetije, staležu živali in vseh kmetijskih
zemljiščih v uporabi na osnovnih obrazcih o kmetijskem gospodarstvu predpisanih
v prvem odstavku 9. člena te uredbe. 
Podatki, ki se vodijo v zbirki podatkov o vlogah, v
centralnem registru govedi ali v registrih posameznih trajnih nasadov se
nosilcem kmetijskih gospodarstev lahko pošljejo kot predtiskani podatki. 
Skupaj z osnovnimi obrazci o kmetijskem gospodarstvu oddajo
nosilci kmetijskih gospodarstev tudi zahtevke za posamezne ukrepe, navedene v
četrtem odstavku 9. člena te uredbe. Vsi zahtevki za plačila na površino, ki
vključujejo tudi krmne površine, se vlagajo enkrat letno na istem obrazcu,
razen zahtevek za ukrep SKOP – ozelenitev njivskih površin, ki se vlaga ločeno.
Zahtevki za plačila na živali se vlagajo večkrat letno v
skladu z določili te uredbe in predpisi iz 1. člena te uredbe.
6. člen
(kontrolni sistem)
Kontrolni sistem zajema administrativne kontrole vseh vlog in
inšpekcijski nadzor izbranih vlog. 
Administrativne kontrole vključujejo preverjanje
izpolnjevanja pogojev za posamezne ukrepe, odkrivanje morebitnih dvojnih prijav
parcel ali živali ter navzkrižne kontrole podatkov iz vlog s podatki iz
posameznih evidenc. 
Parcele in površina parcel se kontrolira s podatki
zemljiškega katastra. Podatki o govedu se kontrolirajo s podatki iz centralnega
registra govedi. Podatki o posameznih trajnih nasadih (vinogradi, hmeljišča,
intenzivni sadovnjaki) se kontrolirajo s podatki registra pridelovalcev grozdja
in vina, s podatki hmeljne komisije in s podatki iz registra intenzivnih
sadovnjakov. Podatki o oljčnikih in travniških sadovnjakih se lahko
kontrolirajo s podatki iz zbirke podatkov o vlogah iz leta 2001. Evidenca
območij z omejenimi možnostmi za kmetijsko dejavnost je osnova za preverjanje
upravičenosti do izravnalnih plačil za ta območja. Podatki o zavarovanih
območjih se kontrolirajo s podatki iz uradnega registra zavarovanih območij, ki
ga Agenciji Republike Slovenije za kmetijske trge in razvoj podeželja (v
nadaljnjem besedilu: agencija) in Ministrstvu za kmetijstvo, gozdarstvo in
prehrano (v nadaljnjem besedilu: ministrstvo) posreduje Ministrstvo za okolje
in prostor. Podatki o osrednjem območju pojavljanja velikih zveri se
kontrolirajo s podatki iz uradnega registra osrednjega območja pojavljanja
velikih zveri, ki ga agenciji in ministrstvu posreduje Zavod za gozdove
Slovenije. Podatki iz vlog se v primerih, ko to zahtevajo predpisi, kontrolirajo
z zbirko podatkov o vlogah in evidenco inšpekcijskih ugotovitev iz prejšnjih
let. Podatki o naslovu se kontrolirajo s podatki iz registra prostorskih enot.
Osebni podatki se kontrolirajo s podatki iz centralnega registra prebivalcev.
Podatki o poslovnih subjektih se kontrolirajo s podatki iz registra poslovnih
subjektov. 
V okviru inšpekcijskega nadzora se ugotavlja ali stanje v
naravi ustreza stanju na vlogi in stanju v zbirkah podatkov.
7. člen
(upravičenci)
Upravičenci do sredstev iz naslova ukrepov kmetijske politike
(v nadaljnjem besedilu: sredstva) so kmetijska gospodarstva in druge fizične
ter pravne osebe, ki so določene z zakonom, ki ureja kmetijstvo, ter
izpolnjujejo predpisane pogoje za ukrepe, za katere uveljavljajo sredstva. 
Fizična oseba mora biti državljan Republike Slovenije s
stalnim prebivališčem na območju Republike Slovenije. Pravna oseba mora imeti
sedež na območju Republike Slovenije.
8. člen
(nosilec kmetijskega gospodarstva)
Za kmetijsko gospodarstvo lahko vlaga zahtevke za pridobitev
sredstev iz naslova ukrepov kmetijske politike nosilec kmetijskega
gospodarstva, ki je lahko fizična oseba, pravna oseba, ki je registrirana za
kmetijsko dejavnost in to dejavnost opravlja, samostojni podjetnik registriran
za kmetijsko dejavnost ali registrirana agrarna ali pašna skupnost. 
Vsa kmetijska gospodarstva, ki imajo dodeljeno
identifikacijsko številko kmetijskega gospodarstva (KMG-MID), morajo pri
izpolnjevanju vlog uporabljati obstoječo identifikacijsko številko. 
Delitev kmetijskega gospodarstva, ki pomeni spremembo stanja
prijavljenega v zbirni vlogi za leto 2001, ni mogoča po objavi te uredbe v
Uradnem listu Republike Slovenije, razen v primeru, ko upravičenec z izjavo in
obrazložitvijo, ki jo posreduje ministrstvu pred oddajo zbirne vloge, izkaže
upravičenost delitve. 
V primeru, ko je kmetijsko gospodarstvo planina v skupni rabi
ali skupni pašnik, je nosilec kmetijskega gospodarstva registrirana agrarna ali
pašna skupnost. Če s planino v skupni rabi oziroma skupnim pašnikom ne upravlja
registrirana agrarna ali pašna skupnost, vlaga zahtevke za pridobitev sredstev
za ukrepe kmetijske politike gospodar planine ali skupnega pašnika – nosilec
kmetijskega gospodarstva, na osnovi pisnega pooblastila vseh uporabnikov
planine oziroma skupnega pašnika. 
Nosilec kmetije mora osnovnim obrazcem o kmetijskem
gospodarstvu iz prvega odstavka 9. člena te uredbe priložiti »Pooblastilo
družinskih članov nosilca kmetije za leto 2002«, s katerim ga njegovi družinski
člani, ki so vpisani v obvezne zbirke podatkov, ki jih vodi ministrstvo,
pooblaščajo za prejemnika sredstev. 
Morebitna sprememba nosilca kmetijskega gospodarstva je
mogoča ob oddaji zbirne vloge z vpisom novih podatkov na obrazec »A – Osnovni
podatki o kmetijskem gospodarstvu za leto 2002« za fizične osebe ali obrazec
»A1 – Osnovni podatki o kmetijskem gospodarstvu za leto 2002« za pravne osebe.
Sprememba nosilca kmetijskega gospodarstva je mogoča najkasneje do 24. maja
2002. Po tem datumu se sprememba nosilca kmetijskega gospodarstva ne bo več
upoštevala pri izplačilu sredstev za ukrepe kmetijske politike za leto 2002.
Izjema je smrt fizične osebe oziroma prenehanje pravne osebe. V tem primeru se
sprememba nosilca kmetijskega gospodarstva sporoči na obrazcu »Sprememba
nosilca kmetijskega gospodarstva« ali s pisno vlogo, ki vsebuje vse podatke iz
obrazca, na Ministrstvo za kmetijstvo, gozdarstvo in prehrano, Dunajska 56-58,
1000 Ljubljana.
9. člen
(uveljavljanje sredstev in obrazci)
Nosilci kmetijskih gospodarstev, ki bodo v letu 2002
uveljavljali kakršenkoli ukrep kmetijske politike opredeljen v 1. členu te
uredbe, predpisu o ureditvi trga z vinskim grozdjem, moštom in vinom, predpisu
o ureditvi trga za sveže sadje in zelenjavo ter predpisih, ki urejajo razvoj
podeželja, morajo od 25. aprila do 24. maja 2002, če ni s to uredbo drugače
določeno, na agencijo posredovati izpolnjene osnovne obrazce o kmetijskem
gospodarstvu. Osnovni obrazci o kmetijskem gospodarstvu so naslednji: 
-       
“A – Osnovni podatki o kmetijskem gospodarstvu za leto 2002” in
»Pooblastilo družinskih članov nosilca kmetije za leto 2002« (za fizične osebe)
ali 
-       
“A1 – Osnovni podatki o kmetijskem gospodarstvu za leto 2002” (za pravne
osebe in samostojne podjetnike), 
-       
“B – Osnovni podatki o kmetijskem gospodarstvu za leto 2002 – stalež
živali”, 
-       
“C – Podatki o kmetijskih zemljiščih v uporabi za leto 2002”. 
V primeru, da na kmetijskem gospodarstvu ne redijo živali, ni
potrebno posredovati obrazca »B – Osnovni podatki o kmetijskem gospodarstvu za
leto 2002 – stalež živali«. 
Upravičenci, ki bodo uveljavljali sredstva za neposredna
plačila na površino, premije za krave dojilje, premije za ovce in koze, EKO1
ukrepe, ukrepe SKOP in sredstva za podporo za kobile za vzrejo žrebet, osnovnim
obrazcem o kmetijskem gospodarstvu priložijo še zahtevke za posamezne ukrepe
ter dokazila o izpolnjevanju pogojev, ki jih določajo predpisi iz 1. člena te
uredbe. 
Osnovni obrazci o kmetijskem gospodarstvu in zahtevki ter
predpisana dokazila sestavljajo zbirno vlogo. V okviru zbirne vloge se
prilagajo naslednji zahtevki na predpisanih obrazcih: 
-       
“D – Zahtevek za plačila na površino za leto 2002”, 
-       
“Zahtevek za premijo za krave dojilje za leto 2002”, 
-       
“Zahtevek za premijo za ovce in koze za leto 2002”, 
-       
“Zahtevek za izplačilo podpore za kobile za vzrejo žrebet za leto 2002”.
Na zahtevkih nosilec kmetijskega gospodarstva izjavi, da je
seznanjen s pogoji za posamezen ukrep. 
Nosilec kmetijskega gospodarstva s svojim podpisom na vlogi
prevzema jamstvo za resničnost in točnost podatkov na vlogi. 
Če zahtevek za premije za ovce in koze vlaga skupnost
proizvajalcev v skladu s predpisom o ureditvi trga za ovčje in kozje meso,
vlogo odda od 25. aprila do 24. maja 2002 na obrazcu »Zahtevek skupnosti
proizvajalcev za premijo za ovce in koze za leto 2002«. 
Kmetijski svetovalec ima za kmetijska gospodarstva na svojem
območju možnost vpogleda v zbirko podatkov o vlogah za leto 2002 in predhodno
leto ter vpogled v podatke zemljiškega katastra na stanje 25. april 2002. 
Pred oddajo zbirne vloge mora pristojni kmetijski svetovalec
s podpisom kontrolnega lista potrditi, da je upravičenec v celoti in čitljivo
izpolnil zbirno vlogo in ji priložil zahtevana dokazila ter da je na kopije
katastrskih načrtov vrisal enote dejanske rabe in posamezne vrste kmetijskih
rastlin. Kontrolni list mora upravičenec priložiti zbirni vlogi. 
Določbe prejšnjega odstavka ne veljajo za upravičence, ki so
pravne osebe ali samostojni podjetniki. 
Upravičenec plača za kontrolo zbirne vloge 1000 SIT. V
primeru, da kmetijski svetovalec nudi upravičencu pomoč pri izpolnjevanju
zbirne vloge, znaša strošek za pomoč dodatnih 2000 SIT. 
Zbirno vlogo mora upravičenec v roku od 25. aprila do 24.
maja 2002 poslati s priporočeno poštno pošiljko na naslov: Agencija Republike
Slovenije za kmetijske trge in razvoj podeželja, Dunajska 160, 1000 Ljubljana,
s pripisom: “zbirna vloga”, ali jo v tem roku oddati neposredno v sprejemno
pisarno agencije. 
Vse ostale zahtevke za pridobitev sredstev se dostavi na isti
naslov v rokih, ki so vsebovani v predpisih iz 1. člena te uredbe. 
Za kmetijsko gospodarstvo planina ali skupni pašnik je mogoče
zbirno vlogo poslati tudi po 24. maju 2002, vendar najkasneje do 30. junija
2002. 
Obrazci, ki jih določa ta uredba, so priloga te uredbe in
njen sestavni del. 
Obrazce za zbirne vloge s predtiskanimi podatki o kmetijskem
gospodarstvu, površinah in kravah dojiljah ter navodila za izpolnjevanje,
pošlje agencija upravičencem, ki so v letu 2001 uveljavljali zahtevke za ukrepe
kmetijske politike, v času od 11. do 25. aprila 2002. 
Obrazci za uveljavljanje zahtevkov v letu 2002 so
upravičencem na voljo tudi pri območnih kmetijsko-gozdarskih zavodih. 
Kopije vlog so upravičenci dolžni hraniti štiri leta od dneva
pridobitve sredstev, če s posebnimi predpisi ni drugače določeno. Upravičenci,
ki so oddali vloge, vendar do sredstev niso bili upravičeni, so dolžni hraniti
kopije vlog štiri leta od oddaje vlog.
10. člen
(prepozna oddaja zbirne vloge)
Ne glede na določbe prvega in dvanajstega odstavka 9. člena
te uredbe, lahko upravičenec vloži zbirno vlogo še do 31. maja 2002, vendar se
mu za vlogo oddano od vključno 25. do 31. maja 2002 znesek ki mu pripada na
podlagi predpisov iz prvega člena te uredbe, zmanjša za 5 odstotkov. Zbirne
vloge oddane po 31. maju 2002 se štejejo kot prepozne.
11. člen
(pooblaščeni vlagatelji)
Zahtevke za izplačilo sredstev po tej uredbi vlagajo
upravičenci v svojem imenu in za svoj račun oziroma njihovi pooblaščenci (v
nadaljnjem besedilu: pooblaščeni vlagatelji) v njihovem imenu in za njihov
račun, razen če ni s to uredbo drugače določeno. 
V primeru zbirne vloge lahko upravičenci pooblastijo
vlagatelja za uveljavljanje sredstev v njihovem imenu le za celotno zbirno
vlogo. Pooblastilo za posamezen ukrep iz zbirne vloge ni mogoče. 
Pooblaščeni vlagatelji morajo vlogam priložiti: 
-       
izpolnjen obrazec »Podatki o subjektu – pooblaščenem vlagatelju«, 
-       
podpisana pooblastila upravičencev ter 
-       
seznam oddanih vlog oziroma zahtevkov na katerem so navedeni naslednji
podatki: ime in priimek oziroma naziv ter naslov upravičenca – nosilca
kmetijskega gospodarstva, KMG-MID in datum oddaje vlog in prilog opredeljenih v
tem odstavku. 
Seznam oddanih vlog potrdi sprejemna pisarna agencije in
fotokopijo tega seznama pošlje pooblaščenemu vlagatelju. 
S pooblastilom upravičenci pooblaščajo pooblaščene vlagatelje
za vsa dejanja v postopku pridobitve sredstev. 
Agencija bo o nepravilnostih ali pomanjkljivostih v vlogah
oziroma zahtevkih upravičencev obveščala pooblaščene vlagatelje. Upravičenci, ki
so pooblastili vlagatelja, posredujejo pooblaščenemu vlagatelju vse zahtevane
dopolnitve oziroma popravke ta pa jih mora posredovati agenciji v roku
določenem v pozivu za dopolnitev skupaj s kopijo obrazca iz prve alinee
tretjega odstavka tega člena ter kopijo seznama oddanih vlog iz tretje alinee
tretjega odstavka tega člena na kateri označi za katere vloge posreduje
dopolnitev. Rok za dopolnitev je v primeru ko vlagajo zahtevke pooblaščeni
vlagatelji deset dni. 
Pooblaščeni vlagatelji, ki sredstva po tej uredbi pridobijo
za druge upravičence, morajo tako pridobljena sredstva nakazati upravičencem
najpozneje v petih delovnih dneh po njihovem prejemu. 
Pooblaščeni vlagatelji ne smejo pogojevati uveljavljanja ali
izplačila sredstev na podlagi te uredbe upravičencu z obsegom proizvodnega
oziroma pogodbenega sodelovanja ali nakupom kateregakoli blaga iz svoje
trgovinske mreže.
12. člen
(administrativne kontrole podatkov iz vlog)
Zbirna vloga mora biti izpolnjena v celoti in v skladu s
priloženimi navodili, pri čemer se za rejne živali navede podatke na kmetijskem
gospodarstvu na dan 25. april 2002, za rabo kmetijskih zemljišč dejanska raba
in vrsta kmetijskih rastlin, za še neposejane površine pa predvidena vrsta
kmetijskih rastlin v rastni dobi 2002, ki bo posejana najkasneje do 30. maja
2002. 
Podatke iz zbirnih vlog in ostalih zahtevkov se preverja s
podatki iz zbirk podatkov ministrstva in drugih državnih organov. 
Pri ugotavljanju izpolnjevanja pogojev za posamezen ukrep se
upošteva: 
-       
za podatke o parcelah stanje v zemljiškem katastru na dan 25. april
2002; 
-       
za hmeljišča podatke iz evidence hmeljne komisije na dan 25. april 2002;
-       
za vinograde stanje v registru pridelovalcev grozdja in vina na dan 25.
april 2002; 
-       
za intenzivne sadovnjake podatke iz registra pridelovalcev sadja v
intenzivnih sadovnjakih na dan 25. april 2002; 
-       
za oljčnike in travniške sadovnjake podatke iz zbirke podatkov o vlogah
iz leta 2001 na dan 25. april 2002; 
-       
za zavarovana območja, podatke iz uradne evidence zavarovanih območij na
dan 25. april 2002; 
-       
za osrednje območje pojavljanja velikih zveri, podatke iz uradne
evidence osrednjega območja pojavljanja velikih zveri na dan 25. april 2002; 
-       
za govedo podatke iz centralnega registra govedi; 
-       
za razvrstitev kmetijskih gospodarstev se upošteva stanje v evidenci
območij z omejenimi možnostmi za kmetijsko dejavnost na dan 25. april 2002.
13. člen
(geodetski podatki in zakup)
Upravičenci, ki bodo v letu 2002 v skladu s to uredbo
uveljavljali neposredna plačila na površino, morajo na kopije katastrskih
načrtov vrisati enote dejanske rabe (njiva, travnik ipd.) ter vrste kmetijskih
rastlin (koruza, sladkorna pesa, pšenica ipd.). 
Kopije katastrskih načrtov iz prejšnjega odstavka so sestavni
del zbirne vloge in jih hrani nosilec kmetijskega gospodarstva doma. 
Upravičencu, ki je pri Geodetski upravi Republike Slovenije
(v nadaljnjem besedilu: geodetska uprava) že pridobil podatke o parcelah in
kopije katastrskih načrtov za namene uveljavljanja sredstev kmetijske politike
v predhodnih letih, za uveljavljanje sredstev v letu 2002 ni treba pridobiti
novih podatkov o parcelah in kopij katastrskih načrtov, če glede teh podatkov
ni nobenih sprememb. 
Če so glede podatkov o parcelah in kopij katastrskih načrtov
nastale spremembe, lahko upravičenec nove podatke naroči pri geodetski upravi.
Geodetska uprava izda podatke o parcelah (posestni list brez podatkov o
lastniku parcel) in kopije katastrskih načrtov, izdelane za namene
uveljavljanja sredstev kmetijske politike. Upravičenci so dolžni poravnati
materialne stroške, ki nastanejo pri izdaji geodetskih podatkov. 
Geodetska uprava izda posestne liste in kopije katastrskih
načrtov v roku osem dni od oddanega naročila. 
Za komasacijska območja, kjer komasacijski postopki še niso
pravnomočno končani, so upravičenci dejanski uporabniki zemljišč, na podlagi
dokončne odločbe o novi razdelitvi zemljišč. 
Kopija komasacijske odločbe je sestavni del zbirne vloge in
jo je potrebno priložiti k zbirni vlogi. V primeru, da je upravičenec že v letu
2000 ali 2001 priložil kopijo komasacijske odločbe in ni nobenih sprememb, te
odločbe v letu 2002 ni potrebno prilagati. 
Upravičenci, ki imajo v zakupu zemljišča, ki so v lasti
Republike Slovenije, lokalnih skupnosti ali drugih pravnih oseb, morajo zbirni
vlogi priložiti fotokopijo zakupne pogodbe. Upravičenci, ki imajo v zakupu
zemljišča fizičnih oseb, morajo zbirni vlogi priložiti “Izjavo o zakupu
zemljišč”, ki jo podpišeta zakupodajalec in zakupnik. Upravičenci, ki sklepajo
petletno pogodbo za izvajanje ukrepov SKOP, morajo imeti zakupne pogodbe ali
izjave o zakupu sklenjene za najmanj petletno obdobje. 
V primeru, da uveljavlja neposredna plačila za isto zemljišče
več vlagateljev, se sredstva odobri tistemu, ki dokaže, da zemljišče dejansko
obdeluje.
14. člen
(dopolnitev vloge)
Po oddaji zbirne vloge lahko upravičenec vlogo za plačila na
površino (obrazec “C – Podatki o kmetijskih zemljiščih v uporabi za leto 2002”
in obrazec “D – Zahtevek za plačila na površino za leto 2002) v izjemnih
primerih dopolni tako da doda parcelo, ki še ni bila navedena na vlogi, ali
spremeni vrsto kmetijske rastline in vrsto podpore. 
Spremembo oziroma dopolnitev ter utemeljitev spremembe
upravičenec pisno posreduje agenciji najkasneje do 24. maja 2002. 
Dopolnitev vloge za plačila na površino posredujejo tudi
tisti upravičenci, ki so spomladi leta 2002 obnovili trajni nasad in ga do 25.
aprila 2002 ni bilo mogoče vpisati v register. Ti kot utemeljitev posredujejo
kopijo odločbe o vpisu obnovljenega trajnega nasada v register. 
Dopolnjevanje vloge za plačila na površino, opredeljeno v
prejšnjih odstavkih tega člena, ni mogoče v primerih, ko pristojni organ že
obvesti nosilca kmetijskega gospodarstva o napakah v vlogi, ali ga obvesti o
nameri inšpekcijskega nadzora na kmetijskem gospodarstvu, ali pa je bil tak
nadzor že opravljen in so bile ugotovljene nepravilnosti. Vloge ni mogoče
spreminjati v tistem delu, kjer so ugotovljene nepravilnosti.
15. člen
(umik vloge)
Po roku za oddajo vloge ali zahtevka, upravičenec lahko vlogo
delno ali v celoti umakne. Umik vloge in utemeljitev razlogov za umik pisno
posreduje agenciji. 
Delen ali celoten umik vloge ni mogoč v primerih ko pristojni
organ že obvesti nosilca kmetijskega gospodarstva o napakah v vlogi, ali ga
obvesti o nameri inšpekcijskega nadzora na kmetijskem gospodarstvu, ali pa je
bil tak nadzor že opravljen in so bile ugotovljene nepravilnosti. Vloge ni
mogoče umakniti za tisti del, kjer so ugotovljene nepravilnosti.
16. člen
(inšpekcijski nadzor na kmetijskem gospodarstvu)
Pred izplačilom sredstev kmetijski inšpektor (v nadaljnjem
besedilu: inšpektor) Inšpektorata Republike Slovenije za kmetijstvo,
gozdarstvo, lovstvo in ribištvo (v nadaljnjem besedilu: inšpektorat) izvaja
inšpekcijski nadzor na kmetijskih gospodarstvih (v nadaljnjem besedilu: nadzor na
gospodarstvu). 
Inšpektor izvaja inšpekcijski nadzor na kmetijskih
gospodarstvih brez predhodne najave, ali pa se predhodno najavi po pošti ali
telefonu, praviloma največ 48 ur pred pregledom. 
Nadzor na gospodarstvu mora zajemati vsaj: 
-       
5 odstotkov kmetijskih gospodarstev, ki vlagajo zahtevke za podpore na
površino, 
-       
10 odstotkov kmetijskih gospodarstev, ki vlagajo zahtevke za podpore na
živali. 
Nadzor na gospodarstvu se prične takrat, ko agencija v zbirko
podatkov o vlogah vnese 10 odstotkov prispelih zbirnih vlog, a ne kasneje kot
30. maja 2002.
17. člen
(izbor vlog, ki se preverjajo pri nadzoru na gospodarstvu)
Nadzor na gospodarstvu se izvaja za vloge, ki se izberejo na
podlagi ocenjevalnih dejavnikov. Pri tem je potrebno upoštevati
reprezentativnost vlog. Pri oceni tveganja se upošteva naslednje ocenjevalne
dejavnike: 
-       
višina podpore; 
-       
število parcel in njihova površina ali število živali, za katere se
vlaga zahtevek; 
-       
spremembe iz predhodnega leta; 
-       
ugotovitve pregledov iz preteklih let; 
-       
primere neskladja s predpisom o označevanju in registraciji goveda; 
-       
kmetijska gospodarstva, ki so nekoliko nad ali pod mejami za posamezen
ukrep; 
-       
nadomestitve živali; 
-       
ostale dejavnike. 
Na osnovi ocenjevalnih dejavnikov iz prejšnjega odstavka se
izbere 20 odstotkov kmetijskih gospodarstev. Pristojni organ hrani podatke ki
so pogojevali izbor kmetijskih gospodarstev. Inšpektor, ki izvaja nadzor na
gospodarstvu, mora biti o pogojih za izbor obveščen pred začetkom nadzora.
18. člen
(ukrepi po nadzoru na gospodarstvu)
Po končanem postopku nadzora na gospodarstvu inšpektor pošlje
predlog za ukrepanje skupaj z inšpekcijskim zapisnikom na agencijo, ki
ugotovitve inšpektorja upošteva skladno z določili 25. in 29. člena te uredbe.
19. člen
(nadzor na gospodarstvu za podpore na površino)
Ob nadzoru na gospodarstvu inšpektor pregleda izbrane enote
ali njihove dele. Kot pomoč pri izvedbi nadzora na gospodarstvu lahko inšpektor
uporablja razpoložljive grafične podatke, kot so: kopije katastrskih načrtov z
vrisanimi enotami dejanske rabe in površinami pod posameznimi vrstami
kmetijskih rastlin, digitalni ortofoto načrti, digitalni katastrski načrti in
podatki o rabi kmetijskih zemljišč zajeti iz ortofoto načrtov. 
Površina enote dejanske rabe ali površina pod posamezno
kmetijsko rastlino se ugotavlja z metodami določenimi v internih navodilih
inšpektorata. Pri tem se ugotavlja površina, ki se dejansko uporablja. 
Izvajanje ukrepov SKOP se lahko ugotavlja tudi na podlagi
evidenc o delovnih opravilih, ki jih upravičenci vodijo in hranijo doma.
20. člen
(nadzor na gospodarstvu za ukrepe na živali)
Nadzor na gospodarstvu mora biti izveden v času obvezne reje
goveda za najmanj eno vrsto podpore. 
V času obvezne reje drobnice mora biti opravljeno 50
odstotkov minimalnega obsega nadzora. 
Nadzor na gospodarstvu zajema vse živali na kmetijskem
gospodarstvu, za katere so bili vloženi zahtevki za premijo in vse govedo. 
Nadzor na gospodarstvu vključujejo predvsem: 
a)    
preverjanje, ali število goveda na kmetijskem gospodarstvu ustreza
številu živali v registru goveda na gospodarstvu in številu živali v centralnem
registru goveda; 
b)    
v primeru premij za govedo, preverjanje: 
- 
da je vse govedo, ki je prisotno na kmetijskem gospodarstvu, označeno z
ušesnimi znamkami, ima potne liste, je vpisano v register govedi na
gospodarstvu in v centralni register govedi; 
- 
da podatki v centralnem registru govedi ustrezajo podatkom v registru
govedi na gospodarstvu; 
- 
pravilnosti vpisov v register goveda na gospodarstvu in v centralni
register goveda na osnovi spremljajočih dokumentov, kot so potni listi za
živali, računi za nakup in prodajo, kopije dokumentov kontrolne organizacije
ali drug ustrezen dokument o zakolu živali v klavnici; 
- 
da vse živali, ki so prisotne na kmetijskem gospodarstvu in so še vedno
v obdobju obvezne reje, izpolnjujejo pogoje za premijo za katero je bil vložen
zahtevek; 
c)    
v primeru premij za ovce in koze se izvede kontrola, če so živali
prisotne v času pregleda in če so označene.
21. člen
(inšpekcijski nadzor v klavnicah)
Inšpekcijski nadzor v klavnicah, ki se nanaša na posebne
premije za govedo in klavne premije vložene v letu 2002 v skladu s predpisom o
ureditvi trga za goveje meso, izvajajo inšpektorji. 
Nadzor se izvede za 30 odstotkov naključno izbranih klavnic,
in sicer za 5 odstotkov goveda, ki je bilo zaklano v klavnici in za katero so
bili vloženi zahtevki za posebno premijo in/ali klavno premijo. 
Nadzor zajema preveritve dokumentov (kopija dokumenta
kontrolne organizacije o masi in razvrstitvi klavnih trupov v kakovostni tržni
razred v skladu s predpisom, ki ureja ocenjevanje in razvrščanje govejih trupov
in polovic na klavni liniji, ali v primeru, da dokumenta kontrolne organizacije
ni, drug ustrezen dokument o zakolu živali v klavnici, iz katerega morajo biti
razvidni firma, sedež in registrska številka klavnice, identifikacijska
številka živali, živa masa živali, spol in kategorija živali ter datum zakola)
ter primerjavo s podatki v centralnem registru govedi. 
Nadzor v klavnici vključuje tudi kontrolo mase trupov za
vzorec živali, ki so bile zaklane na dan kontrole. Kontrolira se, če masa
trupov izpolnjuje pogoje za premijo.
22. člen
(nadzor za posebne in klavne premije v primeru izvoza)
Nadzor za posebne in klavne premije za živali, ki se
izvozijo, izvajajo inšpektorji. Nadzor lahko zajema vse operacije nakladanja. 
Izvoznik vsak izvoz živali javi lokalnemu kmetijskemu
inšpektorju vsaj 48 ur pred nakladanjem. V ta čas niso vključene nedelje in
prazniki. 
V času nakladanja živali se po potrebi opravi inšpekcijski
nadzor. Pri tem se kontrolira, če je vse govedo označeno z ušesnimi znamkami in
če ima potne liste. Za 10 odstotkov živali se kontrolira posamične
identifikacijske oznake. 
Potne liste za govedo, ki se izvaža, izvoznik pošlje
ministrstvu – Službi za identifikacijo in registracijo živali. 
Agencija, ki je odgovorna za plačila premij, skrbno pregleda
zahtevke za podporo in priloge (kopije enotnih carinskih listin, kopije faktur,
overjenih s strani carinarnice, na katerih so navedene identifikacijske
številke živali ter dokument izvoznika, v katerem je navedeno ime in priimek
oziroma firma in naslov oziroma sedež imetnika živali ter šifra kmetijskega
gospodarstva in identifikacijske številke živali) ter preveri, če je bil potni
list predan v skladu s prejšnjim odstavkom.
OSNOVA ZA IZRAČUN PODPOR, ZNIŽANJA IN IZLOČITVE
23. člen
(podpora na površino)
Za namen tega poglavja ločimo naslednje skupine kmetijskih
rastlin: 
-       
krmne površine prijavljene za namene opredeljene v predpisu o ureditvi
trga za goveje meso; 
-       
površine posameznih poljščin ali skupin poljščin za katere se uveljavlja
različna vrednost podpore.
24. člen
(osnova za izračun)
Sredstva za plačila na površino se odobrijo le za zemljišča
na območju Republike Slovenije. 
Če je za skupino kmetijskih rastlin površina, ugotovljena na
osnovi administrativnih kontrol in/ali nadzora na gospodarstvu, ki izpolnjuje
vse pogoje za podporo na površino, večja kot je navedena na vlogi, se za
izračun podpore, upošteva površina navedena na vlogi. 
V primeru, da površina iz zahtevka za neposredna plačila iz
točke 1.a) 1. člena te uredbe, pri posamezni kmetijski rastlini presega 100 ha,
se za površino nad 100 ha vrednost neposrednega plačila zmanjša za 20
odstotkov. 
Če nosilec kmetijskega gospodarstva ne more izpolnjevati
pogojev ali pravočasno oddati vloge zaradi višje sile, obdrži pravico do
podpor.
25. člen
(znižanja in izključitve v primerih prijave prevelikih
površin)
Če se pri nadzoru na gospodarstvu, razen v primeru višje
sile, ugotovijo manjše površine od prijavljenih pri posamezni skupini
kmetijskih rastlin glede na višino podpore: 
-       
do vključno 3 odstotkov, vendar skupaj največ do 2 ha, se vlogi za tisto
skupino kmetijskih rastlin ugodi glede na dejansko ugotovljeno stanje; 
-       
nad 3 do vključno 20 odstotkov, vendar skupaj največ do 2 ha, se za
tisto skupino kmetijskih rastlin od dejansko ugotovljene površine odšteje
dvakratnik ugotovljene razlike; 
-       
nad 20 odstotkov se podpora za tisto skupino kmetijskih rastlin ne
izplača. 
Če je upravičenec v vlogi uveljavljal zahtevek za skupino
kmetijskih rastlin, ki je predmet višje podpore od tiste, ki je dejansko
posejana, za prijavljeno skupino kmetijskih rastlin ni upravičen do podpore. 
Odstopanja površin opredeljena v prvem odstavku tega člena se
ugotavljajo znotraj skupine rastlin glede na višino podpore, za celotno vlogo
posameznega kmetijskega gospodarstva. 
Če skupna površina za katero je bil vložen zahtevek za
plačila na površino v skladu s točko 1.a) 1. člena te uredbe, presega dejansko
ugotovljeno površino za več kot 30 odstotkov se podpora za tekoče leto ne odobri.
26. člen
(izračun krmnih površin)
Za izračun krmnih površin za dodeljevanje podpor, ki se
nanašajo na predpis o ureditvi trga za goveje meso se smiselno uporabita 24. in
25. člen te uredbe. Znižanja in izključitve se upoštevajo le, če bi prijavljene
površine povzročile višja plačila.
ZAHTEVKI ZA PREMIJE ZA ŽIVALI
27. člen
(osnova za izračun)
Premija se ne odobri za neoznačene in neregistrirane živali
ter za večje število živali, kot je navedeno v zahtevku za premijo. 
V primeru ko je število živali navedenih v zahtevku za
premijo večje kot je z administrativnimi kontrolami ugotovljeno število živali,
ki izpolnjujejo vse pogoje za premije, se premija izračuna na osnovi
ugotovljenega števila živali. 
Govedo, ki izgubi eno od dveh ušesnih znamk, se smatra da
izpolnjuje pogoje za premijo, če je iz drugih elementov sistema za označevanje
in registracijo jasno razvidna identifikacija živali.
28. člen
(nadomestitve)
Krave dojilje in telice za katere se vlaga zahtevek za
premije v skladu s predpisom o ureditvi trga za goveje meso, se lahko v obdobju
obvezne reje nadomestijo v okviru omejitev določenih v predpisu o ureditvi trga
za goveje meso, ne da bi se zaradi tega izgubila pravica do zaprošenih premij. 
V skladu s prvim odstavkom se nadomestitev lahko izvede v
roku 20 dni od dogodka, ki je povzročil nadomestitev. Nadomestitev je potrebno
sporočiti agenciji v desetih dneh po nadomestitvi.
29. člen
(znižanja in izključitve za govedo)
Če je na zahtevku za katerokoli premijo za govedo navedeno
večje število živali kot se jih ugotovi pri nadzoru na gospodarstvu, se razen v
primeru višje sile, sredstva do katerih je kmetijsko gospodarstvo upravičeno,
zniža za odstotek, ki se ugotovi skladno s četrtim odstavkom tega člena, če so
nepravilnosti ugotovljene pri največ treh živalih. 
Če so bile ugotovljene nepravilnosti pri več kot treh
govedih, se sredstva zniža na naslednji način: 
a)    
za odstotek ugotovljen skladno s četrtim odstavkom tega člena, če ta ne
znaša več kot 10 odstotkov ali 
b)    
za dvakratni odstotek, ugotovljen skladno s četrtim odstavkom tega
člena, če ta znaša več kot 10 vendar ne več kot 20 odstotkov. 
Če je odstotek, ugotovljen skladno s četrtim odstavkom tega
člena, večji kot 20 odstotkov, se zahtevek za premijo zavrne. 
Odstotek goveda pri katerih so bile ugotovljene nepravilnosti
iz prvega, drugega in tretjega odstavka tega člena se izračuna tako, da se
število živali pri katerih so bile ugotovljene nepravilnosti deli s številom
živali, ki izpolnjujejo pogoje za premije. 
Znižanja in izključitve se smiselno uporabijo tudi v primeru
zahtevkov za premije za ovce in koze.
30. člen
(višja sila)
Znižanja in izločitve opredeljene v tej uredbi se upoštevajo,
razen v primeru višje sile. 
Za višjo silo po tej uredbi se šteje: 
-       
smrt nosilca kmetijskega gospodarstva, 
-       
daljša delovna nesposobnost nosilca kmetijskega gospodarstva, 
-       
naravne katastrofe, 
-       
uničenje hlevov zaradi nesreče, 
-       
kužne bolezni, ki prizadenejo del ali celoten trop oziroma čredo, 
-       
pogin živali zaradi bolezni ali nesreče. 
Zmanjšanje števila živali in površin pod posamezno kmetijsko
rastlino, zaradi višje sile, je potrebno na predpisanih obrazcih sporočiti
agenciji takoj ko je to mogoče. 
Če upravičenec zaradi višje sile ni mogel upoštevati
obveznega roka reje, zadrži pravico do premij za število živali, do katerega bi
bil upravičen, če do višje sile ne bi prišlo.
31. člen
(odločanje o zahtevkih)
O dodelitvi sredstev na podlagi vlog odloči agencija z
odločbo. 
Vse odločbe, ki se nanašajo na zahtevke, ki se vlagajo
najkasneje do 15. oktobra 2002 in vse odločbe, ki se nanašajo na zbirno vlogo,
morajo biti izdane najkasneje do 15. novembra 2002. 
Prepozno prispele in nepopolne vloge se s sklepom agencije
zavrže. 
Neutemeljene vloge in vloge za katere upravičenci ne
omogočijo inšpekcijskega pregleda se z odločbo agencije zavrne. 
Zoper odločbo ali sklep agencije se upravičenec lahko pritoži
ministrstvu, pritožbo pa vloži na agencijo.
32. člen
(ukrepi po odobritvi sredstev)
Agencija omogoči krajevno pristojnemu inšpektorju dostop do
pravnomočne odločbe. 
V primeru, da se z inšpekcijskim pregledom ugotovi nezakonito
pridobitev oziroma nenamensko porabo sredstev po zakonu, ki ureja kmetijstvo,
izda kmetijski inšpektor upravičencu odločbo o vračilu nezakonito pridobljenih
in nenamensko porabljenih sredstev ter o prepovedi pridobitve sredstev za dobo
dveh let. 
Odločba se pošlje v vednost agenciji, ki odločitve te odločbe
upošteva pri administrativnih kontrolah v prihodnjih letih.
33. člen
(vračilo preplačil)
Kolikor se ugotovi, da je pri dodeljevanju sredstev prišlo do
preplačila, agencija o tem izda odločbo, s katero od stranke zahteva vračilo
preveč izplačanih sredstev.
34. člen
(neposredna plačila na površino – EKO 0)
Ukrepi neposrednih plačil na površino, upravičenci, pogoji za
pridobitev in višina ter roki za uveljavljanje sredstev so: 
-       
za določene poljščine, opredeljeni v predpisu o ureditvi trga z žiti; 
-       
za sladkorno peso, opredeljeni v predpisu o ureditvi trga za sladkor; 
-       
za pridelavo semena kmetijskih rastlin, opredeljeni v predpisu o
ureditvi trga s semenom kmetijskih rastlin; 
-       
za pridelavo hmelja in obnovo hmeljišč, opredeljeni v predpisu o
ureditvi trga s hmeljem. 
Za poljščine, ki so posejane v hmeljiščih na površini v
premeni, je mogoče uveljavljati neposredna plačila za poljščine ali pa jih je
mogoče opredeliti kot krmno površino v skladu s predpisom o ureditvi trga za
goveje meso. 
Upravičenci uveljavljajo zahtevke na obrazcu “D – Zahtevek za
plačila na površino za leto 2002”, ter ob predložitvi predpisanih dokazil. 
Upravičenci, ki uveljavljajo neposredna plačila za pridelavo
semena kmetijskih rastlin, morajo najkasneje do 15. septembra 2002 agenciji
posredovati še: 
-       
dokazila o opravljeni strokovni kontroli in zdravstvenem pregledu
semenskih posevkov in nasadov semenskega krompirja; 
-       
dokazila o izpolnjevanju zahtev glede zdravstvenega stanja nasadov
krompirja v izolacijskem pasu, ki jih izda pooblaščena strokovna organizacija v
skladu s predpisi, ki urejajo seme in sadike kmetijskih rastlin.
35. člen
(neposredna plačila za rejne živali – EKO 0)
V primeru, ko nosilec kmetijskega gospodarstva ne more
zagotoviti obveznega roka reje, je upravičen do premije za število živali, ki
izpolnjujejo pogoje in so ostale na kmetijskem gospodarstvu celotno obdobje
obvezne reje, razen v primeru zadnjega odstavka 30. člena te uredbe. Zmanjšanje
staleža je potrebno na predpisanem obrazcu prijaviti agenciji v desetih dneh od
ugotovitve zmanjšanja. 
1.     
Posebna premija za bike in vole ter klavna premija za govedo 
Upravičenci, pogoji za pridobitev, višina sredstev, roki in
zahtevana dokazila za posebno premijo za bike in vole ter klavno premijo za
govedo, so opredeljeni v predpisu o ureditvi trga za goveje meso. 
Upravičenci, ki so pravočasno vložili osnovne obrazce o
kmetijskem gospodarstvu iz prvega odstavka 9. člena te uredbe, lahko
uveljavljajo zahtevke za posebne premije za bike in vole ter klavne premije za
govedo na obrazcu “Posebna premija za bike in vole ter klavna premijo za govedo
za leto 2002”. 
2.     
Premija za krave dojilje 
Upravičenci, pogoji za pridobitev in višina sredstev za
premijo za krave dojilje ter roki za uveljavljanje zahtevkov so opredeljeni v
predpisu o ureditvi trga za goveje meso. 
Upravičenci uveljavljajo premije na obrazcu “Zahtevek za
premijo za krave dojilje za leto 2002”, ki mora vsebovati tudi izjavo upravičenca,
da bodo živali ostale na kmetijskem gospodarstvu za celotno obvezno obdobje
reje oziroma podatke o lokaciji ali lokacijah, kjer se bodo živali nahajale in
obdobje, kdaj bodo živali na teh lokacijah, identifikacijske številke živali in
izjavo upravičenca, da je seznanjen s pogoji za uveljavljanje premije. 
Če se lokacija v obdobju obvezne reje spremeni, mora
upravičenec spremembo vnaprej prijaviti agenciji na predpisanem obrazcu. 
3.     
Premija za ovce in koze 
Upravičenci, pogoji za pridobitev in višina sredstev za
premijo za primerne ovce ali koze ter roki za uveljavljanje sredstev so
opredeljeni v predpisu o ureditvi trga za ovčje in kozje meso. 
Upravičenci uveljavljajo premije na obrazcu “Zahtevek za
premijo za ovce in koze za leto 2002”, ki mora vsebovati tudi izjavo
upravičenca, da bodo živali ostale na kmetijskem gospodarstvu za celotno
obvezno obdobje reje oziroma podatke o lokaciji ali lokacijah, kjer se bodo
živali nahajale in obdobje, kdaj bodo živali na teh lokacijah, identifikacijske
številke živali in izjavo upravičenca, da je seznanjen s pogoji za
uveljavljanje premije. 
Če se lokacija v obdobju obvezne reje spremeni, mora
upravičenec spremembo vnaprej prijaviti agenciji na predpisanem obrazcu.
“Zahtevek za premijo za ovce in koze za leto 2002” potrdi
služba za živinorejo pri pristojnem območnem kmetijsko gozdarskem zavodu.
Premije se lahko uveljavlja za najmanj 10 živali, in sicer
individualno ali preko skupnosti proizvajalcev. Skupnost odda en zahtevek, ki
ga podpišejo vsi rejci, sredstva pa se nakažejo neposredno skupnosti. Rok za
oddajo zahtevka skupnosti je od 25. aprila do 24. maja 2002 na obrazcu:
»Zahtevek skupnosti proizvajalcev za premijo za ovce in koze za leto 2002«. V
vlogi mora biti jasno navedeno koliko premij je uveljavljal vsak posamezen
rejec iz skupnosti ter KMG-MID kmetijskega gospodarstva posameznega rejca.
Ostali pogoji za uveljavljanje so enaki, kot v primeru, ko uveljavlja premije
posamezen upravičenec.
36. člen
(EKO 1 ukrep)
Upravičenci, pogoji za pridobitev in višina sredstev za
izravnalna plačila na površino za območja z omejenimi možnostmi za kmetijsko
dejavnost, so opredeljeni v predpisu o uvedbi izravnalnih plačil za območja z
omejenimi možnostmi za kmetijsko dejavnost (EKO 1). 
Kmetijsko gospodarstvo – planina mora izpolnjevati pogoje, ki
so podrobneje določeni v Slovenskem kmetijsko okoljskem programu. 
Upravičenci uveljavljajo izravnalna plačila na obrazcu “D –
Zahtevek za plačila na površino za leto 2002”, ki je sestavni del zbirne vloge.
Za planine je potrebno zahtevku priložiti naslednje priloge: 
a)    
pašni red, potrjen na letošnjem občnem zboru pašne skupnosti (v primeru
individualne planine pašnega reda ni potrebno poslati), 
b)    
zapisnik o prigonu živali na planinsko pašo in predvidenem datumu odgona
živali s planinske paše na predpisanem obrazcu, 
c)    
pooblastilo vseh uporabnikov planine gospodarju planine za vlaganje
zahtevka na predpisanem obrazcu, ko zahtevek ne vlaga registrirana agrarna ali
pašna skupnost. 
Podatki iz zapisnika o prigonu živali bodo služili tudi za vnos
podatkov o začasnem premiku goveda v centralni register goveda. 
Za skupni pašnik je potrebno zahtevku priložiti pooblastilo
vseh uporabnikov skupnega pašnika gospodarju za vlaganje zahtevka, ko zahtevek
ne vlaga registrirana agrarna ali pašna skupnost. 
Višina izravnalnega plačila za travinje na planinah, se v
primeru obtežbe vsaj ene glave velike živine na hektar travinja (v nadaljnjem
besedilu: 1 GVŽ/ha) obračuna tako, da se upošteva dejanska površina travinja
prijavljenega na “D – Zahtevku za plačila na površino za leto 2002”. Če obtežba
ne dosega 1 GVŽ/ha, se višina izravnalnega plačila obračuna le za površine, za
katere je zagotovljena obtežba 1 GVŽ/ha.
37. člen
(ukrepi SKOP)
Za ukrepe SKOP so upravičenci, pogoji za pridobitev in višina
sredstev opredeljeni v predpisih, ki urejajo ukrepe SKOP. 
Upravičenci uveljavljajo neposredna plačila za vse ukrepe
SKOP na obrazcu “D – Zahtevek za plačila na površino za leto 2002”, razen za
ukrep ozelenitve njivskih površin. 
Ukrep ozelenitve njivskih površin upravičenci uveljavljajo na
obrazcu » E – Zahtevek za plačila na površino za ukrep SKOP – ozelenitev
njivskih površin za leto 2002«, ki ga morajo agenciji posredovati najkasneje do
16. avgusta 2002. 
V primeru, da se uveljavljajo sredstva za trajne nasade, je
potrebno na obrazcih, ki sestavljajo zbirno vlogo, uporabljati dodeljene
identifikacijske številke trajnih nasadov. 
Za oljčnike in travniške sadovnjake, ki še nimajo dodeljenih
identifikacijskih številk, se zbirni vlogi priloži predpisani obrazec “Podatki
o oljčniku / travniškem sadovnjaku”. 
Za ukrep planinske paše morajo upravičenci zbirni vlogi
dodati dokazila iz četrtega odstavka prejšnjega člena, v primeru uveljavljanja
dodatka za pastirja pa tudi kopijo pogodbe s pastirjem. 
Za posamezne ukrepe SKOP je potrebno do 30. septembra 2002
agenciji posredovati še posebna dokazila oziroma izpolnjevanje pogojev za
posamezen ukrep vpisati v ustrezno evidenco, in sicer za: 
-       
ukrep IV.: integrirano sadjarstvo 
GIZ Sadjarstvo Slovenije mora za upravičence, ki pridelujejo
sadje v skladu s »Pravili slovenske integrirane pridelave sadja v letu 2002«,
posredovati v digitalni in tiskani obliki naslednje podatke: identifikacijsko
številko kmetijskega gospodarstva (KMG-MID), ime in priimek/naziv in naslov
upravičenca ter podatke o sadovnjakih, ki izpolnjujejo pogoje za ukrep
integrirano sadjarstvo (MID sadovnjaka, površina). 
-       
ukrep V.: integrirano vinogradništvo 
Poslovna skupnost za vinogradništvo in vinarstvo Slovenije v
register pridelovalcev grozdja in vina vpiše podatek o izpolnjevanju pogojev za
ukrep integrirano vinogradništvo v skladu s »Smernicami za integrirano
pridelavo grozdja in vina v letu 2002«. 
-       
ukrep VI.: integrirano vrtnarstvo 
Združenje za integrirano pridelavo zelenjave Slovenije mora
za upravičence, ki pridelujejo zelenjavo v skladu s »Smernicami za integrirano
pridelavo zelenjave v letu 2002«, posredovati v digitalni in tiskani obliki
naslednje podatke: identifikacijsko številko kmetijskega gospodarstva
(KMG-MID), ime in priimek/naziv in naslov upravičenca ter podatke o površinah,
ki izpolnjujejo pogoje za ukrep integrirano vrtnarstvo. 
-       
ukrep VII.: ekološko kmetovanje 
Upravičenci so se morali prijaviti v kontrolo pooblaščeni
organizaciji za kontrolo, to je Kmetijsko gozdarskemu zavodu Maribor, najpozneje
do 1. marca 2002. 
Kmetijsko gozdarski zavod Maribor mora za upravičence, ki
kmetujejo v skladu s »Pravilnikom o ekološki pridelavi in predelavi kmetijskih
pridelkov oziroma živil v letu 2002«, posredovati v digitalni in tiskani obliki
naslednje podatke: identifikacijsko številko kmetijskega gospodarstva
(KMG-MID), ime in priimek/naziv in naslov upravičenca ter podatke o površinah,
ki izpolnjujejo pogoje za ekološko kmetovanje. Podatke o površinah se navede
ločeno za: njive – poljščine, vrtnine na prostem, vrtnine v zavarovanih
prostorih, sadovnjake, vinograde, hmeljišča, drevesnice, nasade špargljev,
trajne travnike in pašnike.
38. člen
(poročanje)
O izvedbi vnosa in obdelave zahtevkov za ukrepe kmetijske
politike agencija pripravlja redna mesečna poroča ministrstvu ter letno
poročilo. 
Poročila agencije obsegajo predvsem: 
-       
število prispelih vlog za posamezen ukrep, 
-       
število in znesek odobrenih vlog vključno s podatki o živalih in
površinah na katere se vloge nanašajo, 
-       
število in znesek izplačanih vlog vključno s podatki o živalih in
površinah na katere se vloge nanašajo, 
-       
rezultate administrativnih kontrol in inšpekcijskega nadzora: število
vlog, obseg ugotovljenih nepravilnosti ter delež znižanj in izključitev. 
Mesečno poročilo agencija oddaja ministrstvu najkasneje do
zadnjega dne v tekočem mesecu za pretekli mesec. Letno poročilo za neposredna
plačila na površino odda najkasneje do 31. marca, za premije za živali pa
najkasneje do 31. avgusta za preteklo leto.
KAZENSKA DOLOČBA
39. člen
(kazni)
Z denarno kaznijo od 500.000 do 5,000.000 SIT se kaznuje
pravna oseba, ki je ravnala v nasprotju s sedmim oziroma osmim odstavkom 11.
člena te uredbe. 
Z denarno kaznijo 400.000 do 2,000.000 SIT se kaznuje
samostojni podjetnik posameznik, ki je ravnal v nasprotju s sedmim oziroma
osmim odstavkom 11. člena te uredbe. 
Z denarno kaznijo 1000 do 150.000 SIT se kaznuje posameznik,
ki je ravnal v nasprotju s sedmim oziroma osmim odstavkom 11. člena te uredbe. 
Z denarno kaznijo od 50.000 do 300.000 SIT se za prekršek iz prvega
odstavka tega člena kaznuje tudi odgovorna oseba pravne osebe.
KONČNA DOLOČBA
40. člen
Ta uredba začne veljati naslednji dan po objavi v Uradnem
listu Republike Slovenije.
Št. 320-23/2001-3
Ljubljana, dne 8. aprila 2002.
Vlada Republike Slovenije
dr. Janez Drnovšek l. r. 
Predsednik

Neposredna
plačila za leto 2002 Zbirna vloga
A
- Osnovni podatki o kmetijskem gospodarstvu za leto 2002
A1
- Osnovni podatki o kmetijskem gospodarstvu za leto 2002
B
- Osnovni podatki o kmetijskem gospodarstvu za leto 2002 - stalež živali
C
- Podatki o kmetijskih zemljiščih v uporabi za leto 2002
D
- Zahtevek za plačila na površino za leto 2002
Šifrant
vrst oziroma skupin kmetijskih rastlin ter podpor
Posebna
premija za bike in vole ter klavna premija za govedo za leto 2002
Zahtevek
za premijo za krave dojilje za leto 2002
Zahtevek
za premijo za ovce in koze za leto 2002
Zahtevek
skupnosti proizvajalcev za premijo za ovce in koze za leto 2002
Zahtevek
za izplačilo podpore za kobile za vzrejo žrebet za leto 2002
Izjava
o zakupu zemljišč
Obvestilo
o poginu ali izločitvi živali za leto 2002
Obvestilo
o premestitvi živali za leto 2002
Uporabniki
planine/skupnega pašnika - pooblastilo za leto 2002
Zapisnik
o prigonu živali na planinsko pašo in predviden datum odgona živali za leto
2002
Pooblastilo
družinskih članov nosilca kmetije za leto 2002
Podatki
o oljčniku/travniškem sadovnjaku
E
- Zahtevek za plačila na površino za ukrep SKOP - ozelenitev njivskih površin
za leto 2002
Sprememba
nosilca kmetijskega gospodarstva
Podatki
o subjektu - pooblaščenem vlagatelju za leto 2002