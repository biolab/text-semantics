I. SPLOŠNE DOLOČBE
1. člen
(vsebina pravilnika)
(1) Ta pravilnik določa zahteve glede
vzdrževanja železniških vozil (v nadaljnjem besedilu: vozila), ki se
uporabljajo: 
-       
na javni železniški infrastrukturi, 
-       
na industrijskih tirih ter prehajajo na javno železniško infrastrukturo
oziroma s svojimi napravami delujejo na vozila, ki prehajajo na javno
železniško infrastrukturo. 
(2) Ta pravilnik določa tudi način
pooblaščanja delavnic za vzdrževanje vozil in njihovih sestavnih sklopov in delov.
(3) Z vzdrževanjem vozil je treba
preventivno ohranjati njihovo zadovoljivo tehnično stanje za zagotavljanje
varnega, zanesljivega, ekonomičnega in okolju prijaznega železniškega prometa. 
(4) Pravilnik vsebuje splošne zahteve in
pogoje, ki jih je treba upoštevati pri vzdrževanju vozil kot celote in pri
vzdrževanju njihovih določenih konstrukcijskih sklopov, delov in naprav.
2. člen
(področje uporabe)
(1) Določbe tega pravilnika morajo
upoštevati lastniki, prevozniki, vzdrževalci in proizvajalci vozil. 
(2) Vozila, za katera veljajo določbe tega
pravilnika, so tirna vozila, ki se na lastnih kolesih z lastnim pogonom ali
brez njega premikajo po železniških tirih (vlečna in vlečena vozila ter motorna
vozila za posebne namene) in so konstruirana za vožnjo po železniških progah s
tirno širino 1435 mm. 
(3) Vlečna vozila so železniška vozila z
lastnim pogonom, ki so namenjena za vleko vlakov, vožnjo pri premiku ali
samostojno vožnjo, in se delijo na: 
-       
lokomotive, ki so vlečna vozila, namenjena za vleko vlakov, premik ali
samostojno vožnjo (električne, dizelske in parne); 
-       
motornike in motorne garniture, ki so vlečna vozila, namenjena za prevoz
potnikov in njihove prtljage ter majhnih pošiljk ali samostojno vožnjo
(električn -i / -e, dizelsk -i / -e). 
-       
(4) Motorna vozila za posebne namene so tirna vozila in stroji vseh vrst
z lastnim pogonom (vključno s priključnimi vozili), namenjena za posebne
namene, ki se delijo na: 
-       
motorna vozila za gradnjo in vzdrževanje prog (vozila za strojna dela na
tirih, dvopotna vozila in ostala motorna vozila za te namene); 
-       
motorna vozila za odpravljanje posledic izrednih dogodkov in zime (tirni
žerjavi, snežni odmetalniki, dvopotna vozila, druga motorna vozila za te
namene); 
-       
merilna vozila (dvopotna vozila in druga motorna vozila za te namene). 
(5) Vlečena vozila so tirna vozila brez
lastnega pogona, ki so: 
-       
potniški vagoni (sedežni, ležalni, spalni, jedilni, bifejski, poštni,
službeni in posebni); 
-       
tovorni vagoni (zaprti, odprti, ploščniki, specialni in službeni); 
-       
vagoni za posebne namene (orodni vagoni, sanitetni vagoni, bivalni
vagoni, vagoni pomožnega vlaka, vagoni za meritve in preskušanje ipd.); 
-       
vozila za druge namene brez lastnega pogona (snežni odmetalniki,
škropilni vagoni ipd.). 
(6) Za vzdrževanje drugih vrst vlečnih
vozil, ki se uporabljajo na industrijskih tirih ter prehajajo na javno
železniško infrastrukturo oziroma s svojimi napravami delujejo na vozila, ki
prehajajo na javno železniško infrastrukturo (npr. premikalne lokomotive na
industrijskih tirih), se smiselno uporabljajo enake določbe kot za podobne
vrste vlečnih vozil iz tega pravilnika.
II. SKUPNE DOLOČBE
1. Splošno o vzdrževanju vozil
3. člen
(zasnova vzdrževanja)
(1) Glavni namen vzdrževanja vozil je
preventivno ohranjanje njihovega zadovoljivega tehničnega stanja, s katerim se
stalno zagotavlja zanesljiv, varen, urejen, ekonomičen in okolju prijazen
železniški promet. 
(2) Vzdrževanje vozil se mora opravljati
načrtovano s posameznimi vrstami vzdrževanja, navedenimi v 6. členu tega
pravilnika. 
(3) Redno vzdrževanje vozil se po potrebi
dopolnjuje z izrednim vzdrževanjem. 
(4) Vzdrževanje vozil se opravlja na
mestih, ki se določajo glede na vrste vozil in vrste, značaj in obseg
vzdrževalnih del ter eksploatacijske pogoje. Delavnice za vzdrževanje in druga vzdrževalna
mesta so navedena v 23. členu tega pravilnika. 
(5) Celotno vzdrževanje se izvaja v skladu
z datoteko o vzdrževanju, ki se uporablja za železniški vozni park in je
opredeljena v točki 4.2.8 Odločbe Komisije z dne 28. julija 2006 o tehnični
specifikaciji za interoperabilnost v zvezi s podsistemom »železniški vozni park
– tovorni vagoni« vseevropskega železniškega sistema za konvencionalne hitrosti
(UL L št. 344 z dne 8. 12. 2006, str. 1).
4. člen
(načela vzdrževanja)
(1) Vzdrževanje vozil se opravlja v skladu
s splošnimi načeli, po katerih je treba: 
-       
pri novih tipih vozil določiti vrste, pogostost in postopke vzdrževanja,
nato pa na osnovi ugotovljenega dejanskega stanja vozil v eksploataciji
optimirati vzdrževanje, pri čemer je treba vzdrževalna dela prilagajati
navodilom njihovih proizvajalcev ter dejanski obrabi in poškodbam sklopov in
delov; 
-       
vozila vzdrževati kvalitetno, v optimalnem času in z optimalno uporabo
materiala; 
-       
pravočasno zagotavljati potrebne rezervne dele in sklope za zamenjavo pokvarjenih
in izrabljenih ter za izvajanje popravil po sistemu zamenjave sklopov in delov;
-       
za zamenjavo izrabljenih in poškodovanih delov uporabljati originalne
dele in dele, izdelane ali obnovljene skladno s potrjeno tehnično dokumentacijo
in prevzete od predstavnikov naročnikov; 
-       
specializirati posamezne delavnice za vzdrževanje določenih vrst vozil
ali njihovih sklopov in delov; 
-       
ustrezno usposabljati delavce in jih specializirati za vzdrževanje
posameznih delov, sklopov in naprav vozil. 
(2) O vseh vrstah vzdrževanja vozil morajo
vzdrževalci urejati tehnično in evidenčno dokumentacijo, ki jo arhivirajo
lastniki vozil.
5. člen
(določanje vrst vzdrževanja)
(1) Za določanje vrst vzdrževanja vozil se
morajo opravljati sistematična preskušanja in preverjanja, ki so potrebna za
ugotavljanje stanja njihovih delov, sklopov, naprav in opreme, in to glede
njihove obrabe, poškodb in delovanja. Pri tem je treba upoštevati tudi
priporočila in navodila proizvajalcev vozil ter njihovih delov, sklopov, naprav
in opreme, določila slovenskih standardov SIST EN ter določila obveznega in
priporočenega značaja objav Mednarodne zveze železnic – UIC (v nadaljnjem
besedilu: objave UIC). Naslovi slovenskih standardov SIST EN in objav UIC,
katerih številke se navajajo v tem pravilniku, so navedeni v prilogi 1, ki je
sestavni del tega pravilnika. 
(2) V prejšnjem odstavku navedena
sistematična preskušanja in preverjanja vozil organizira varnostni organ na
pobudo lastnikov vozil, ko se: 
-       
začne uporabljati nova vrsta vozila oziroma se bodo opravljali prvi
kontrolni pregledi ali revizija; 
-       
uvaja ali ukinja določena vrsta kontrolnega pregleda ali revizije; 
-       
spreminja rok za določeno vrsto kontrolnega pregleda ali revizije; 
-       
spreminja obstoječi obseg vzdrževalnih del za določeno vrsto kontrolnega
pregleda ali revizije.
6. člen
(vrste vzdrževanja)
(1) Vzdrževanje vozil se opravlja kot: 
-       
redno – periodično ponavljajoče in vnaprej planirano; 
-       
izredno – za odpravljanje pomanjkljivosti, okvar in poškodb. 
(2) Glede na vzdrževalni proces se na vozilih
opravljajo sprotno vzdrževanje in revizije. 
(3) Sprotno vzdrževanje vozil obsega
nadzor, nego, kontrolne preglede in izredno vzdrževanje, pri čemer: 
1.     
nadzor vozil obsega pregled tehničnega stanja in opremljenosti vozil ter
nadzor njihovega delovanja: 
a)   
ob pripravi za uporabo, ki se opravlja pred: 
- 
odpravo vlečnih vozil na vleko vlakov in
premik, 
- 
odpravo motornih vozil za posebne namene na
vožnjo ali delo, 
- 
uvrstitvijo potniških vagonov v vlake, 
- 
odhodom potniških vlakov iz izhodnih postaj, 
- 
nakladanjem tovornih vagonov, 
- 
odhodom tovornih vlakov iz izhodnih postaj; 
b)   
med vožnjo vlakov in premikom oziroma uporabo vozil; 
c)   
po končani uporabi, ki se opravlja: 
- 
ob odstavitvi vlečnih vozil in motornih vozil
za posebne namene kot priprava za ponovno uporabo, 
- 
po končani vožnji potniških vagonov oziroma
vlakov, 
- 
po končani vožnji tovornih vagonov oziroma
vlakov, 
- 
po razkladanju tovornih vagonov; 
2.     
nega vozil obsega: 
a)   
čiščenje, dezinfekcijo in deodoriranje notranjosti motornikov, motornih
garnitur in potniških vagonov, ki se opravlja kot: 
- 
redno čiščenje (na domovnih in obračalnih
postajah), 
- 
medpotno (ambulantno) čiščenje, 
- 
temeljito čiščenje, 
b)   
čiščenje vozniških kabin vlečnih vozil in motornih vozil za posebne
namene, 
c)   
pranje zunanjosti vlečnih vozil in potniških vagonov, 
d)   
opremo motornikov, motornih garnitur in potniških vagonov s sanitarnimi
sredstvi in vodo, 
e)   
čiščenje in odstranjevanje ostankov tovorov in sredstev za njihovo
zavarovanje v notranjosti in na zunanjih nakladalnih površinah tovornih
vagonov, 
f)    
pranje in čiščenje zunanjosti tovornih vagonov zaradi omogočanja
razpoznavnosti napisov in oznak; 
3.     
kontrolni pregledi vozil obsegajo vzdrževanje, med katerim je treba: 
- 
ugotoviti pravilnost delovanja posameznih sklopov in naprav, 
- 
opraviti meritve in nastavitve določenih parametrov sklopov in naprav, 
- 
zamenjati obrabljene in poškodovane dele, 
- 
preskusiti delovanje zavor, varnostnih in posebnih naprav, 
- 
opraviti ustrezna negovalna dela; 
4.     
izredno vzdrževanje vozil predstavljajo: 
- 
izredna popravila vozil, 
- 
dezinfekcija, dezinsekcija in deratizacija potniških vagonov, ki se
opravlja po potrebi, 
- 
pranje in razkuževanje tovornih vagonov. 
(4) Nego potniških in tovornih vagonov v
mednarodnem prometu je treba opravljati v skladu z določili ustreznih
mednarodnih predpisov. 
(5) Obsegi vzdrževalnih del pri kontrolnih
pregledih se stopnjujejo z določenim številom opravljenih pregledov. Označijo
se s črko P in pripadajočo številko pregleda, pri katerem se opravijo
vzdrževalna dela v ustreznem obsegu. Če se med revizijskim rokom opravlja samo
en kontrolni pregled vozila, se ta označi s kratico KP. Kontrolni pregledi so:
P0, P1, P2, P3, P6, P12 in P18. 
(6) Izredna popravila so popravila
poškodovanih, izrabljenih ali pokvarjenih delov in sklopov vozil za zagotovitev
takšnega tehničnega stanja, ki omogoča njihovo nadaljnjo uporabo. Izredna
popravila so: 
-       
manjšega obsega z izločitvijo vozil iz uporabe ali brez nje, 
-       
večjega obsega, med katerimi je vozila treba izločiti iz uporabe. 
(7) V primeru, ko je to ekonomično, se
lahko izredno popravilo združi s kontrolnim pregledom ali z revizijo, ne glede
na rok. 
(8) Revizije so popravila, pri katerih je
treba pregledati, izmeriti in po potrebi popraviti vse ali določene dele in
sklope zaradi zagotovitve predpisanega tehničnega stanja vozil. Obseg
vzdrževalnih del pri revizijskem popravilu vozil mora biti tolikšen, da omogoča
njihovo normalno izkoriščanje oziroma uporabo brez večjih posegov do naslednje
revizije. Glede na obsege vzdrževalnih del se opravljajo male revizije (v
nadaljnjem besedilu: MR), srednje revizije (v nadaljnjem besedilu: SR) in
velike revizije (v nadaljnjem besedilu: VR) vozil.
7. člen
(roki in ciklusi rednega vzdrževanja)
(1) Roki, v katerih je treba opravljati
kontrolne preglede in revizije vozil, se lahko določajo po merilih časa (v
nadaljnjem besedilu: časovni roki) ali opravljenega dela in/ali časa delovanja
(v nadaljnjem besedilu: delovni roki) ali v kombinaciji teh dveh meril oziroma
rokov. 
(2) Merilo časovnih rokov za opravljanje
kontrolnih pregledov in revizij vozil je pretečeni čas med dvema opravljenima
kontrolnima pregledoma oziroma revizijama vozila. 
(3) Merila delovnih rokov za opravljanje
kontrolnih pregledov in revizij vozil so lahko: 
-       
prevoženi kilometri, 
-       
prevoženi netotonski ali brutotonski kilometri, 
-       
obratovalne ure pogonskih motorjev ali drugih agregatov vozil, 
-       
čas kurjenja v peči parne lokomotive oziroma kurilne ure, 
-       
druga primerna merila, kot npr. porabljena količina goriva, porabljena
električna energija ipd. 
(4) Za opravljanje kontrolnih pregledov in
revizij vozil je odločilen tisti od obeh rokov z dovoljenim odstopanjem, ki ga
posamezno vozilo prej doseže. 
(5) Roki za opravljanje kontrolnih
pregledov in revizij ter dovoljena odstopanja po merilih časa in opravljenega
dela morajo biti določeni za vse vrste vozil, z upoštevanjem njihovih tehničnih
značilnosti in pogojev uporabe. 
(6) Vozilu, za katerega je za opravljanje
kontrolnih pregledov in revizij določena kombinacija časovnega in delovnega
roka, se lahko osnovni časovni rok podaljša do mejnega časovnega roka, če mu še
ni potekel delovni rok. 
(7) Mejni časovni rok kontrolnih pregledov
in revizij vozila iz prejšnjega odstavka se ne sme podaljšati, razen v kolikor
navodilo proizvajalca vozila drugače določa.
(8) Kadar je tehnično stanje vozila takšno,
da ogroža varnost prometa ali ne zagotavlja kvalitetne prevozne storitve
oziroma varne uporabe, izredno popravilo pa bi bilo neekonomično, je treba
vozila popraviti z ustrezno revizijo tudi pred rokom, ki je določen za takšno
vozilo. 
(9) Ciklus vzdrževanja je zaporedje
opravljanja določenih vrst negovalnih del, kontrolnih pregledov in revizijskih
popravil vozil. 
(10) Cikluse in roke kontrolnih pregledov
in revizij vozil je treba določati na osnovi ugotovitev stanja sklopov in
delov, glede na njihovo izrabljenost, poškodbe in spremembe, ki nastanejo po
določenem sistematičnem preskušanju in preverjanju vozil v uporabi oziroma
izkoriščanju. Pri tem je treba upoštevati tudi priporočila in navodila
proizvajalcev vozil ter njihovih sklopov in delov, kakor tudi določila
obveznega in priporočenega značaja zadevnih objav UIC. Za nova vozila se
cikluse in roke vzdrževanja določi z datoteko o vzdrževanju, ki se dobavi
skupaj z vozilom, in v procesu verifikacije pred pričetkom obratovanja predloži
varnostnemu organu. 
(11) Sistematična preverjanja in
preskušanja iz prejšnjega odstavka je treba opravljati predvsem: 
-       
pred prvo revizijo nove vrste vozila, 
-       
pri uvajanju novega ali ukinjanju določenega kontrolnega pregleda, 
-       
pri spreminjanju roka za določeno revizijo, 
-       
pri spreminjanju obsega del pri določeni reviziji. 
(12) Dovoljenje za preskušanje daje
varnostni organ, ki določi tudi komisijo za spremljanje preskušanja. 
(13) Roki in ciklusi vzdrževanja za
posamezne vrste vozil so podrobneje določeni v III. in IV. poglavju tega
pravilnika.
8. člen
(obsegi rednega vzdrževanja)
(1) Za kontrolne preglede in revizije
posameznih vrst vozil določijo njihovi lastniki obsege obveznih del z
upoštevanjem: 
-       
s predpisi določenega tehničnega stanja vozil in njihovih sestavnih
delov, 
-       
navodil proizvajalcev, 
-       
dejanskega tehničnega stanja vozil in njihovih sestavnih delov, 
-       
datoteke o vzdrževanju, 
-       
lastnih pridobljenih izkušenj pri preteklem vzdrževanju enakih ali
podobnih vozil in/ali njihovih sestavnih delov. 
(2) Kadar se zaradi ugotovljenega slabega
tehničnega stanja razdrtih sklopov in delov komisijsko ugotovi takšno stanje
vozila, da po ciklusu predvideni kontrolni pregled ali revizija ne bosta
zagotovila njegovega zadovoljivega tehničnega stanja, je treba določiti višje ciklusno
popravilo, ki bo z večjim obsegom vzdrževalnih del zadostilo predpisanim
tehničnim pogojem. 
(3) Za vozila iz prvega odstavka določi
obsege del pri kontrolnih pregledih in revizijah lastnik. Obseg del se določi
na osnovi defektiranja demontiranih sklopov in delov vozil, o čemer se sestavi
zapisnik. 
(4) Opise vzdrževalnih del iz prvega
odstavka posreduje lastnik vozila v potrditev varnostnemu organu. 
(5) Pri opravljanju določene revizije
vozila se lahko izpusti popravilo posameznih delov, sklopov in naprav, če je
bilo na njih opravljeno izredno popravilo v enakem obsegu pred vstopom vozila v
revizijo. 
(6) Če se med popravilom pri kontroli in
preverjanju delov, sklopov in naprav ugotovi določena nepravilnost, se mora ta
odpraviti, ne glede na določen obseg del za zadevno vrsto popravila.
9. člen
(postopek z vozili po izrednem dogodku)
(1) Po izrednem dogodku z iztirjenjem,
trčenjem, naletom s hitrostjo nad 12 km/h, oplaženjem, požarom, eksplozijo,
preobremenitvijo, poplavo ali strganjem vlaka oziroma vozil je treba na kraju
samem opraviti vizualni pregled vsakega udeleženega vozila in ugotoviti, ali je
le-to sposobno za nadaljnjo vožnjo do namembnega kraja ali pa mora v ustrezno
delavnico za vzdrževanje, kjer bo opravljen podrobnejši pregled vozila. Pri tem
je treba določiti tudi hitrost vožnje pri prevozu. Če se ugotovi, da vozilo ni
sposobno za vožnjo, ga je treba prepeljati kot naloženega v celoti ali po
delih. 
(2) Pred pričetkom izvajanja izrednih
popravil vozil, poškodovanih pri izrednih dogodkih ali takšnih, za katere
obstaja sum, da so bila poškodovana pri izrednih dogodkih, je treba pri
določanju obsega del opraviti natančen pregled vitalnih sklopov in delov,
katerih tehnično stanje ima vpliv na varnost železniškega prometa in nastanek
morebitnih dodatnih materialnih škod. Pri tem je treba pregledati: 
-       
okvirje podstavnih vozičkov, 
-       
kolesne dvojice, 
-       
glavne okvirje vozil, 
-       
vlečne in odbojne naprave, 
-       
vzmetenje in obesne sklope, 
-       
zavorne naprave in njihove sestavne dele, 
-       
pritrjenost in stanje pogonskih in pomožnih strojev, 
-       
centričnost povezanih vrtečih se strojev in sklopov. 
(3) Predstavnik tehniškega osebja delavnice
za vzdrževanje, ki je opravila podroben pregled vozila, oziroma predstavnik
lastnika vozila mora odločiti, ali je potrebna preskusna vožnja pred
izročitvijo vozila v promet v skladu z določbami 19., 20., 21. in 22. člena
tega pravilnika.
2. Splošni postopki pri vzdrževanju vozil v
sklopu revizije
10. člen
(izročanje vozil v vzdrževanje)
Vozila se morajo izročati v vzdrževanje na
način in v skladu z načrti, ki so sestavni del pogodb med lastniki vozil in
vzdrževalci. Pri izročitvi vozil v vzdrževanje morajo lastniki vozil in
vzdrževalci: 
-       
opraviti pregled in primopredajo pripadajoče dokumentacije; 
-       
s podrobnim pregledom ugotoviti tehnično stanje vozila, inventarja in
opreme; 
-       
sestaviti primopredajni zapisnik z navedbo vseh podatkov, pomembnih za
popravilo, kot so vrsta popravila, vrsta in tehnično stanje vozila z
morebitnimi manjkajočimi deli, sklopi, napravami ter oprema vozila ipd.
11. člen
(način izvajanja popravil)
(1) Revizije vozil se opravljajo po
predpisanih obsegih del za posamezno vrsto revizije na podlagi tehničnih
pogojev ter navodil za popravila sklopov, delov in naprav. 
(2) Izredno popravilo delov, sklopov in
naprav vozil, ki so pokvarjeni ali poškodovani, se opravi na podlagi tehnične
dokumentacije za vzdrževanje. 
(3) Popravilo vozil sestavljajo popolna ali
delna popravila njihovih sestavnih delov, sklopov, naprav in opreme, pri čemer
se le-ti demontirajo iz vozila v obsegu, ki je določen glede na vrsto
popravila. Podrobnejša delitev vzdrževalnih del se navede v opisih vzdrževalnih
del za posamezne vrste vozil in popravil. 
(4) Pri delnem popravilu delov, sklopov,
naprav in opreme se opravljajo popravilo le nekaterih njihovih sestavov in
določene meritve, preverjanja in nastavitve. Delna popravila se določijo za
vsak posamičen primer. 
(5) Pregled in preskušanje tlačnih posod in
parnih kotlov opravljajo za to pooblaščeni delavci, ki morajo izpolnjevati
pogoje, navedene v petem odstavku 25. člena tega pravilnika.
12. člen
(prevzem in izročanje vozil v promet ali
uporabo)
(1) Vozila je treba po opravljenih
revizijah, obnovi, nadgradnji in izrednih popravilih večjega obsega ter
eventualni preskusni vožnji prevzeti in izročiti v promet ali uporabo na način,
s katerim se dokazno evidentira ugotovitev, da je posamezno vozilo sposobno za
varen železniški promet oziroma uporabo. Za vozila, na katerih je bila
opravljena obnova ali nadgradnja, je potrebno pridobiti novo obratovalno dovoljenje.
(2) Ob prevzemu vozil po opravljenem
popravilu mora biti sestavljen zapisnik o primopredaji, ki ga podpišejo
predstavniki lastnika vozila in vzdrževalca. 
(3) Ob prevzemu po opravljenih popravilih
mora vzdrževalec sočasno izročiti lastniku vozila tudi vso urejeno tehnično
dokumentacijo, ki mu jo je le-ta izročil ob predaji vozila v popravilo, in novo
tehnično dokumentacijo, če jo je izdelal ali pridobil med obnovo ali
nadgradnjo. 
(4) Kot datum končanega popravila vozila
velja tisti dan, ko je bilo vozilo prevzeto iz popravila s podpisom zapisnika o
primopredaji.
3. Kontrola kakovosti vzdrževanja
13. člen
(pomen, namen, naloge in organiziranost
kontrole kakovosti vzdrževanja)
(1) Kakovost pri vzdrževanju vozil ima
odločilen vpliv na njihovo varno in zanesljivo delovanje, ki sta obenem pogoj
za zagotavljanje varnega, urejenega in ekonomičnega železniškega prometa, zato
je treba kakovosti vzdrževanja vozil posvečati posebno pozornost. 
(2) Za kontrolo kakovosti organizirajo
delavnice za vzdrževanje kontrolo vzdrževanja z ustreznim osebjem za kontrolo. 
(3) Osebje za kontrolo nadzira vzdrževalna
dela in preskuse pri vzdrževanju vozil. 
(4) V datoteki o vzdrževanju mora biti
določen opis nalog, ki jih je treba opraviti kot minimum pri preskušanju, za to
potrebna preskusna in kontrolna oprema, pri katerih delih, preskusih in
meritvah je obvezna prisotnost osebja za kontrolo in potrditev ustreznosti
popravila oziroma pravilnosti rezultata meritev in preskusov. 
(5) Delavnice za vzdrževanje organizirajo
kontrolo kakovosti vzdrževanja vozil, ki se opravlja z vodenjem potrebnih
evidenc, medfaznimi in faznimi kontrolami ter končnimi prevzemi pri: 
-       
rednem in izrednem vzdrževanju vozil, 
-       
popravilih posameznih delov in sklopov vozil, 
-       
novih sklopih in delih vozil, prevzetih od proizvajalcev ali
dobaviteljev, 
-       
novih sklopih in delih, prevzetih pred vgradnjo na vozila, 
-       
materialih za vozila ter njihovih sklopih in delih. O rezultatih
kontrole kakovosti vzdrževanja vozil mora biti vzpostavljena sledljivost. 
(6) Lastniki vozil lahko opravljajo vzorčne
kontrole, sodelujejo pri meritvah ter pri preskusih.
4. Tehtanje vozil po opravljenih popravilih
14. člen
(namen in zahteve tehtanja)
(1) Tehtanje vozil je namenjeno za merjenje
različnih vrednosti mas vozil, ki služijo za tehnične podatke o vozilih,
potrebne pri uporabi vozil in za zagotavljanje varnega teka pri vožnji vozil. 
(2) Tehtati je treba vsa vozila, razen
tovornih vagonov: 
-       
po vsakem popravilu okvirja vozila, s katerim se povzroči sprememba
razporeditve ali velikosti mas, 
-       
po vsaki razstavitvi ali zamenjavi podstavnih vozičkov, 
-       
po zamenjavi kolesne dvojice, 
-       
na zahtevo predstavnika lastnika vozila, če le-ta meni, da je tehtanje
potrebno. 
(3) Ne glede na določbo prejšnjega odstavka
se tehtanje mas obvezno opravlja na tovornih vagonih serije Laeqss in Laess. 
(4) Za tehtanje vozil se uporabljajo
tehtnice, ki izpolnjujejo pogoje v skladu z zakonom o meroslovju in na njegovi
podlagi izdanimi podzakonskimi predpisi. 
(5) Tovorne vagone je treba tehtati prazne,
pripravljene za promet, s pripadajočo opremo. Tehtanje tovornih vagonov je
treba opraviti po opravljeni reviziji, in sicer zaradi določitve mase (tare)
vagona.
15. člen
(tehtane mase)
(1) Dejanske mase, ugotovljene pri tehtanju
vozil, je treba primerjati z deklariranimi, ob upoštevanju dovoljenih
odstopanj, in sicer za: 
-       
skupno maso vozila, 
-       
maso na posameznih oseh vozila oziroma osne mase, 
-       
srednjo osno maso vseh osi vozila oziroma vseh osi v podstavnem vozičku,
-       
maso na posameznih kolesih vozila oziroma kolesne mase, 
-       
skupno kolesno maso leve in desne strani vozila. 
(2) Skupna masa vozila je masa, navedena v
tehnični dokumentaciji vozila, ko je le-to pripravljeno za uporabo z 2/3 zalog
porabnih materialov, in opremo, ki je v stalni sestavi vozila. 
(3) Če so na vozilu opravljene obnove ali
nadgradnje, ki imajo za posledico spremembo njegove mase, je treba izmeriti
novo skupno maso vozila. Spremenjeno skupno maso vozila je treba vpisati v
tehnično dokumentacijo vozila in na samo vozilo. 
(4) Osne in kolesne mase vozila je treba
določiti računsko iz skupne mase vozila. 
(5) Osna masa železniškega vozila je masa
praznega ali naloženega vozila, deljena s številom osi vozila. 
(6) Srednja osna masa je masa posamezne osi
vozila, izračunana z deljenjem: 
-       
skupne mase vozila s številom vseh osi oziroma kolesnih dvojic, če je
skupna masa enakomerno porazdeljena na vse osi oziroma kolesne dvojice, 
-       
pripadajočega dela (skupine osi z isto osno maso) skupne mase vozila s
številom osi v skupini, če je skupna masa neenakomerno porazdeljena na osi
oziroma kolesne dvojice. 
(7) Kolesna masa je del skupne mase vozila,
ki pripada enemu kolesu. Kolesno maso je treba ugotoviti z neposrednim
tehtanjem ali z deljenjem skupne mase vozila s številom vseh koles vozila, če
je obremenitev vseh osi vozila porazdeljena enakomerno. 
(8) Skupna kolesna masa je vsota leve
in/ali desne strani posameznih kolesnih mas.
16. člen
(način tehtanja)
(1) Med tehtanjem vozila se na njem ne
smejo opravljati nobena dela, iz njega pa morajo biti odstranjeni vsi deli,
materiali in orodje, ki niso v njegovi osnovni sestavi. 
(2) Po tehtanju je treba opraviti
primerjavo med dobljenimi rezultati. Če je ugotovljeno prekomerno odstopanje od
dovoljenih vrednosti, je treba opraviti ponovno nastavitev razporeditve
kolesnih mas. Postopek je treba ponavljati tako dolgo, dokler ni doseženo
dovoljeno odstopanje razporeditve kolesnih mas. 
(3) Kot končni rezultat tehtanja je treba
upoštevati aritmetično srednjo vrednost dveh tehtanj. 
(4) Rezultate tehtanj vozil je treba
vpisati v merilni list, naveden v prilogi 2, ki je sestavni del tega
pravilnika. Če ima tehtnica avtomatski izpis, skladen s prilogo 2, se
dokumentaciji vozila priloži le-ta.
17. člen
(tehtanje vlečnih vozil)
(1) Vlečna vozila morajo biti pri tehtanju
opremljena z 2/3 zaloge porabnih materialov (gorivo, voda, olje, pesek ipd.) in
s pripadajočo opremo, ki je njihov sestavni del. 
(2) Tehtanje dizelskih in električnih
lokomotiv je treba opravljati z odvitimi blažilniki in obstoječimi veznimi
elementi med podstavnimi vozički. 
(3) Tehtanje motornikov in motornih
garnitur oziroma vozil v njihovi sestavi je treba opraviti brez simulirane
obremenitve razporeda in mase potnikov. 
(4) Dovoljena odstopanja pri tehtanju
dizelskih in električnih lokomotiv smejo znašati: 
-       
od +3% do -1% skupne mase lokomotive od deklarirane skupne mase, 
-       
± 2% srednje osne mase od deklarirane srednje osne mase enakih osi v
vozilu, 
-       
± 4% od srednje vrednosti vsote kolesnih mas v eni vrsti oziroma na eni
strani vozila, 
-       
± 4% od srednje vrednosti kolesne mase ene osi. 
(5) Dovoljena odstopanja pri tehtanju
motornikov in motornih garnitur smejo biti: 
-       
od +5% do -1% skupne mase vozila od deklarirane skupne mase, 
-       
enaka kot pri lokomotivah za ostale vrednosti. 
(6) Dovoljena odstopanja pri tehtanju motornih
vozil za posebne namene, razen njihovih priključnih vozil, so enaka kot pri
lokomotivah. 
(7) Tehtanje parnih lokomotiv je treba
opravljati s popuščenimi zagozdami za reguliranje osnih ležajev in s ca. 50 kg/m²
nametanega premoga na rešetki kurišča ter z lego glavnega ročičnega ležaja
oziroma gonilne ročice na 45°. 
(8) Pri tehtanju parnih lokomotiv so
dovoljena naslednja odstopanja: 
-       
skupna masa lokomotive: +3% do -1% od deklarirane skupne mase, 
-       
osne mase vlečnih in gnanih osi: ± 2% od njihovih deklariranih osnih
mas, 
-       
osne mase prostih osi: ± 2,5% od njihovih deklariranih osnih mas, 
-       
kolesna masa ene osi: ± 4% od njene srednje vrednosti na zadevni osi, 
-       
vsota kolesnih mas v eni vrsti oziroma na eni strani lokomotive: 4% od
srednje vrednosti. 
(9) Pri tehtanju zalogovnikov parnih
lokomotiv so dovoljena enaka odstopanja kot pri tehtanju tovornih vagonov.
18. člen
(tehtanje vlečenih vozil)
(1) Potniške vagone je treba tehtati
pripravljene za promet s pripadajočo opremo brez obtežitve s potniki oziroma
simulacije obtežitve. 
(2) Pri tehtanju potniških vagonov so
dovoljena naslednja odstopanja: 
a)    
skupna oziroma lastna masa vagona: 
- 
± 5% od deklarirane skupne mase; 
b)    
osna masa: 
- 
±5% od srednje osne mase vagona, sposobnega za hitrosti do 160 km/h; 
- 
± 3% od srednje osne mase vagona, sposobnega za hitrosti nad 160 km/h; 
c)    
kolesna masa: 
- 
±5% od srednje kolesne mase zadevne osi vagona, sposobnega za hitrosti
do160 km/h, 
- 
±3% od srednje kolesne mase zadevne osi vagona, sposobnega za hitrosti
nad 160 km/h. 
(3) Osnih in kolesnih mas tovornih vagonov
ni treba tehtati, razen na posebno zahtevo lastnika vagonov. 
(4) Pri tehtanju vagonov za posebne namene
in vozil za druge namene so dovoljena odstopanja enaka kot pri potniških
vagonih.
5. Preskusne vožnje vozil po končanih
popravilih
19. člen
(namen in vrste preskusnih voženj)
(1) Preskusne vožnje vozil so namenjene za
ugotavljanje njihove tehnične in eksploatacijske brezhibnosti pred izročitvijo
v promet. 
(2) Preskusne vožnje vozil se opravljajo
kot: 
-       
tekalne preskusne vožnje z vlečnimi vozili, motornimi vozili za posebne
namene in s potniškimi vagoni, 
-       
tekalne preskusne vožnje s tovornimi vagoni na posebno zahtevo lastnika,
-       
obremenilne preskusne vožnje z lokomotivami. 
(3) Preskusno vožnjo vozila je treba
opraviti: 
-       
po končani reviziji, 
-       
po končani obnovi ali nadgradnji, 
-       
po končanem izrednem popravilu večjega obsega, ki vpliva na tekalno
sposobnost vozila, 
-       
na zahtevo lastnika vozila.
20. člen
(tekalne preskusne vožnje)
(1) Med tekalnimi preskusnimi vožnjami je
treba preskusiti sposobnost vozil za vožnjo z njihovo največjo hitrostjo, pri
čemer se ugotavlja delovanje tekalnih sestavov, zavornih naprav, pogonskih
agregatov, sklopov in naprav. Za ta namen mora biti z voznim redom določena
ustrezna vrsta vlaka večjega ranga. 
(2) Tekalne preskusne vožnje je treba
opravljati: 
-       
po zamenjavi podstavnega vozička, 
-       
po zamenjavi dveh ali več vlečnih elektromotorjev ali njihovih drsnih
ležajev na lokomotivah in motornikih, 
-       
po opravljenih popravilih, ki lahko vplivajo na prerazporeditev mas, 
-       
po opravljenih popravilih, ki vplivajo na tekalne sposobnosti, 
-       
po vsakem popravilu potniškega vagona, ki zahteva nastavitev osnega
ležajnega sklopa, 
-       
po izgradnji in ponovni vgradnji katerekoli kolesne dvojice parne
lokomotive. 
(3) Tekalna prekusna vožnja iz druge alinee
drugega odstavka tega člena se lahko nadomesti s simulacijo na preskuševalnici.
O simulaciji preskusa se izda merilni list. 
(4) Tekalne preskusne vožnje lokomotiv je
treba opravljati na relaciji z dolžino najmanj 25 km v vsaki smeri. 
(5) Tekalne preskusne vožnje motornikov in
motornih garnitur je treba opravljati na relaciji z dolžino najmanj 15 km v
vsaki smeri. 
(6) Tekalne preskusne vožnje motornih vozil
za posebne namene je treba opravljati na relaciji z dolžino najmanj 15 km v
vsaki smeri. 
(7) Tekalne preskusne vožnje potniških
vagonov z električnimi generatorji enosmerne napetosti (dinami) je treba
opravljati v obe smeri vožnje na relaciji z dolžino najmanj 25 km v vsaki
smeri. 
(8) Tekalne preskusne vožnje potniških
vagonov z električnimi generatorji izmenične napetosti (alternatorji) ali s
statičnimi pretvorniki je treba opravljati na relaciji s skupno dolžino najmanj
50 km. 
(9) Tekalne preskusne vožnje vagonov za
posebne namene in vozil za druge namene je treba opraviti na relaciji z dolžino
najmanj 25 km v vsaki smeri. 
(10) Tekalne preskusne vožnje iz tega člena
se morajo opraviti v neprekinjeni vožnji in z največjo predpisano hitrostjo v
dolžini 50% od predpisane dolžine relacije za posamezno vozilo.
21. člen
(obremenilne preskusne vožnje lokomotiv)
(1) Obremenilne preskusne vožnje se
opravljajo z lokomotivami po opravljenih tekalnih preskusnih vožnjah in odpravi
pomanjkljivosti, ki so bile ugotovljene pri teh vožnjah. 
(2) Med obremenilnimi preskusnimi vožnjami
je treba preskusiti sposobnost lokomotiv za vožnjo z največjo obremenitvijo. 
(3) Pri obremenilnih preskusnih vožnjah
lokomotiv je treba le-te uvrstiti kot priprežne lokomotive. Vrste in mase
vlakov ter relacije njihove vožnje morajo biti v skladu s
tehnično-eksploatacijskimi pogoji preskušanih lokomotiv. 
(4) Obremenilne preskusne vožnje lokomotiv
je treba opravljati na relaciji z dolžino najmanj 50 km v eno smer. 
(5) Med obremenilnimi preskusnimi vožnjami
lokomotiv je treba preskusiti njihovo delovanje pri največji trajni obremenitvi
in različnih hitrostih ter sposobnost doseganja največje hitrosti vlaka z določeno
maso v skladu s tehničnimi podatki. 
(6) Obremenilna preskusna vožnja premikalne
lokomotive se lahko nadomesti s 24-urnim premikom na ranžirni postaji z najmanj
75% časovno izkoriščenostjo premikalne lokomotive. Navedeno ne velja za
lokomotive, ki opravljajo kombinirano delo (vleko vlakov in premik).
22. člen
(opravljanje preskusnih voženj)
(1) Preskusne vožnje je treba opravljati
izključno podnevi, tako da je na vmesnih in obračalnih postajah omogočeno
kvalitetno pregledovanje vozil in ugotavljanje pomanjkljivosti. 
(2) Preskusne vožnje vozil se lahko
opravljajo, ko so zadovoljivo opravljeni pregledi in preskusi v delavnicah za
vzdrževanje in odpravljene vse ugotovljene napake in pomanjkljivosti. 
(3) Če so na vozilu med preskusno vožnjo
ugotovljene napake ali pomanjkljivosti, ki vplivajo na varnost železniškega
prometa (zavore, varnostne naprave, tekalni sestavi, ipd.) ali na glavne
eksploatacijske lastnosti vozila, je treba po odpravi napake oziroma
pomanjkljivosti preskusno vožnjo ponoviti. 
(4) O ponovni preskusni vožnji odloča
strokovno osebje lastnika in strokovno osebje vzdrževalca, ki je sodelovalo pri
preskusni vožnji. Če ni mogoče doseči dogovora za ponovitev preskusne vožnje,
velja odločitev predstavnika lastnika. 
(5) O vsaki preskusni vožnji se sestavi
zapisnik, iz katerega morajo biti razvidni rezultati preskusov vseh naprav, ki
imajo kakršenkoli vpliv na varnost vožnje vozil v železniškem prometu, kot npr.
delovanje zavor z vsemi pomembnimi zračnimi tlaki, delovanje budnika, avtostop
naprav, merilnikov hitrosti, itd., in vse med preskusno vožnjo ugotovljene
napake in pomanjkljivosti, ki jih je potrebno odpraviti pred izročitvijo vozila
v promet oziroma uporabo.
6. Pooblaščanje delavnic za vzdrževanje
železniških vozil
23. člen
(delavnice za vzdrževanje in druga
vzdrževalna mesta)
(1) Vzdrževanje vozil ter njihovih sklopov
in delov se lahko opravlja na/v: 
-       
podjetjih za vzdrževanje vozil, 
-       
lastnih delavnicah za vzdrževanje lastnikov vozil, 
-       
deloviščih tehničnovagonske dejavnosti lastnikov vozil, 
-       
pregledovalnih mestih tehničnovagonske dejavnosti lastnikov vozil, 
-       
stojiščih vozil v delovnih enotah upravljavcev in uporabnikov vozil, 
-       
postajah, 
-       
gradbiščih. 
(2) V delavnicah za vzdrževanje in na
drugih vzdrževalnih mestih morajo biti zagotovljeni ustrezni tehnični in
varnostni pogoji, ki omogočajo kvalitetno, varno in okolju prijazno vzdrževanje
vozil.
24. člen
(pogoji za pridobitev pooblastila delavnic
za vzdrževanje)
(1) Za vse vrste vzdrževanj železniških
vozil v skladu s 6. členom tega pravilnika, razen nadzora in nege vozil, in za
vzdrževanje vitalnih sklopov in delov vozil, morajo delavnice za vzdrževanje
pridobiti pooblastilo. 
(2) Pooblastilo iz prejšnjega odstavka mora
pridobiti vsaka delavnica za vzdrževanje, ne glede na to, ali je organizacijsko
pri samem lastniku vozil ali je samostojen subjekt. 
(3) Za pridobitev pooblastila iz prvega
odstavka morajo delavnice za vzdrževanje dokazati, da izpolnjujejo pogoje v
zvezi s/z: 
-       
osebjem, 
-       
tehnično opremo, 
-       
merilnimi in preskusnimi sredstvi oziroma napravami, 
-       
tehnično dokumentacijo in tehničnimi predpisi, 
-       
zagotavljanjem kakovosti, 
-       
kvalifikacijami v varilni tehniki, 
-       
kvalifikacijami za neporušne preiskave materiala, 
-       
posebno zahtevnimi vzdrževalnimi deli, 
-       
izvajanjem kontrole.
25. člen
(osebje delavnic za vzdrževanje)
(1) Glede osebja mora delavnica za
vzdrževanje razpolagati s poimensko imenovanimi: 
a)     odgovornim poslovodnim organom (direktor, obratovodja ali tehnični
vodja), 
b)     vodjem za tehnični nadzor, 
c)     nadzornim strokovnjakom za: 
- 
varjenje, 
- 
elektrotehniko, 
- 
neporušne preiskave, 
- 
posode pod tlakom, 
- 
zavorne sisteme. 
(2) Glede nadzornih strokovnjakov iz
prejšnjega odstavka mora delavnica za vzdrževanje razpolagati z dokazili o
njihovi ustrezni izobrazbi. 
(3) Izobraževanje osebja na področjih iz točke
c) prvega odstavka tega člena mora biti opravljeno s spoznavanjem veljavnih
tehničnih predpisov, ki se uporabljajo pri vzdrževalnih delih. 
(4) Osebje, ki opravlja vzdrževalna dela,
mora biti posebej usposobljeno za opravljanje določenih vrst vzdrževalnih del
in uporabo tehnične dokumentacije za vzdrževanje, posebno na področjih zavorne
in varilne tehnike, preskusov z neporušnimi metodami ter za posebno zahtevna
vzdrževalna dela iz 31. člena tega pravilnika. 
(5) Osebje, ki pregleduje parne kotle in
posode pod tlakom in vodi komisije za določanje vrst popravil navedenih
sklopov, mora imeti višjo ali visoko izobrazbo strojne smeri in najmanj dve
leti prakse pri popravilih parnih lokomotiv in/ali posod pod tlakom ter
pridobljeno ustrezno pooblastilo v skladu s predpisi o ugotavljanju skladnosti.
26. člen
(tehnična oprema)
(1) Za opravljanje vzdrževanja morajo
delavnice za vzdrževanje razpolagati s prostorsko in tehnično opremo, ki mora
biti v skladu z vrstami vzdrževanih vozil in/ali njihovih sestavnih delov ter
vrstami vzdrževalnih del oziroma popravil, za katera imajo ali nameravajo
pridobiti pooblastilo. 
(2) Glede tehnične opreme iz prejšnjega
odstavka morajo delavnice za vzdrževanje predložiti dokaze o pregledih
posameznih strojnih naprav, kot je/so npr. tehtnica za vozila, merilnica/
preskuševalnica podstavnih vozičkov, preskuševalnice raznih pogonskih
agregatov, naprave varilne tehnike ipd., ter podatke o njihovih glavnih
parametrih in izdelanih navodilih za delo s temi napravami oziroma za njihovo uporabo.
27. člen
(merilna in preskusna oprema in
instrumenti)
(1) Delavnice za vzdrževanje morajo
razpolagati z merilnimi instrumenti in preskusno opremo, ki mora imeti za
nameravano uporabo zahtevane meroslovne značilnosti. 
(2) Delavnice za vzdrževanje morajo imeti
urejen sistem za kontrolo merilne in preskusne opreme. 
(3) Merilni instrumenti, s katerimi
razpolagajo delavnice za vzdrževanje in za katere je to predpisano v zakonu, ki
ureja meroslovje, se morajo redno in/ali izredno overjati. Overitev merila
zagotovi delavnica za vzdrževanje, izvaja pa jo pravna oseba oziroma samostojni
podjetnik posameznik, imenovan v skladu z zakonom, ki ureja meroslovje.
28. člen
(tehnična dokumentacija in tehnični
predpisi)
(1) Za vzdrževanje vozil morajo delavnice
za vzdrževanje razpolagati s tehnično dokumentacijo in tehničnimi predpisi, pri
čemer tehnično dokumentacijo predstavljajo: 
-       
konstrukcijska dokumentacija, 
-       
dokumentacija o tehničnih pogojih, 
-       
navodila proizvajalcev, 
-       
katalogi rezervnih delov, 
-       
opisi del. 
(2) Konstrukcijska dokumentacija mora
vsebovati sestavne in delavniške načrte, potrebne za vzdrževanje vozil. 
(3) Za vzdrževanje starejših vozil, ki so
bila nabavljena v tujini, konstrukcijska dokumentacija ni obvezna. 
(4) Dokumentacija o tehničnih pogojih mora
vsebovati najvažnejše podatke za vzdrževanje, kot so: 
-       
tehnični opisi vozil, 
-       
glavni konstrukcijski in ostali podatki, pomembni za uporabo vozil, 
-       
razvrstitve sklopov, naprav in opreme, 
-       
obsegi obveznih del pri rednem vzdrževanju, 
-       
normativi delovnega časa za predpisane obsege del, 
-       
normativi porabe rezervnih delov in materialov za posamezne vrste
vzdrževanja enega vozila; med uporabo vozil se lahko ti normativi spremenijo na
osnovi izkušenj, 
-       
seznami obveznih preskuševalnic in naprav, potrebnih za preskušanje,
meritve in nastavitve sklopov in delov med vzdrževalnimi deli, kakor tudi
preskuševalnic za končno preskušanje vozil, 
-       
programi preskušanj in pregledovanj pri preskusnih vožnjah, če so te
predvidene po vzdrževanju, 
-       
kompleti mernih listov za vpisovanje rezultatov meritev med
popravljanjem sklopov in delov, 
-       
seznami tehničnih navodil, standardov in predpisov, potrebnih pri
izvajanju vzdrževanja. 
(5) Dokumentacijo o tehničnih pogojih
morajo dopolnjevati navodila za popravilo posameznih sklopov in delov z
določanjem postopkov za opravljanje zahtevnejših del pri njihovem vzdrževanju.
29. člen
(kvalificiranost v varilni tehniki)
Na področju varilne tehnike morajo
delavnice za vzdrževanje izpolnjevati zahteve in pogoje iz VI. poglavja tega
pravilnika.
30. člen
(kvalificiranost za neporušne preiskave
materiala)
(1) Preskuse z neporušnimi preiskavami
materiala pri vzdrževanju železniških vozil in njihovih sestavnih delov sme
opravljati samo ustrezno izobraženo in predhodno usposobljeno preskusno osebje.
(2) Glede kvalificiranosti preskuševalnega
osebja in kontrole preskusov je treba upoštevati določbe SIST EN 473 in objavo
UIC 960. Za preskuševalno osebje se mora dokazovati usposobljenost za
preskuševalca 1. stopnje, osebje za nadzor preskusov pa mora biti usposobljeno
za preskuševalca 2. ali 3. stopnje. 
(3) Preskusi z neporušnimi preiskavami
materiala morajo biti urejeni tako, da je zagotovljeno strokovno opravljanje
preskusov brez vpliva na ocenjevanje rezultatov; nadzor preskusov mora
opravljati odgovoren strokovnjak s pravico neodvisnega odločanja.
31. člen
(posebno zahtevna vzdrževalna dela)
(1) Za posebno zahtevna vzdrževalna dela se
štejejo dela pri vzdrževanju sklopov in naprav vozil, ki s svojo tehnično
brezhibnostjo odločilno in neposredno vplivajo na varnost in urejenost
železniškega prometa oziroma se zanje zahteva nadzor. To so vzdrževalna dela
pri vzdrževanju: 
-       
vitalnih sklopov in delov zavor, 
-       
merilnikov hitrosti, 
-       
budnikov, 
-       
avtostop naprav, 
-       
naprav radijskih zvez, 
-       
kolesnih dvojic, 
-       
kotlov parnih lokomotiv z njihovo opremo. 
(2) Posebno zahtevna vzdrževalna dela lahko
opravljajo le delavci z ustrezno usposobljenostjo oziroma delavci, ki imajo
certifikate o usposobljenosti za ta vzdrževalna dela. 
(3) Vzdrževanje merilnikov hitrosti,
budnikov, avtostop naprav, svetlobnih in zvočnih signalnih naprav ter naprav
radijskih zvez je treba opravljati v skladu s posebnimi predpisi in navodili
proizvajalcev, ob upoštevanju določil obveznega in priporočenega značaja
zadevnih objav UIC.
32. člen
(izdaja pooblastila delavnici za
vzdrževanje)
(1) Pooblastilo za vzdrževanje železniških
vozil in/ali njihovih sestavnih delov izda varnostni organ v skladu z določbami
zakona, ki ureja splošni upravni postopek, in zakona, ki ureja varnost v
železniškem prometu. 
(2) Pooblastilo iz prejšnjega odstavka se
izda delavnici za vzdrževanje z odločbo na podlagi pozitivnega mnenja iz
priporočila za odločitev strokovno-tehnične presoje, za katero zaprosi
delavnica za vzdrževanje. 
(3) Strokovno-tehnično presojo za
pooblastitev delavnice za vzdrževanje železniških vozil in/ali njihovih
sestavnih delov opravi v delavnici za vzdrževanje komisija za
strokovno-tehnično presojo delavnice za vzdrževanje, katere sestavo določi
predstojnik varnostnega organa.
33. člen
(veljavnost pooblastila delavnice za
vzdrževanje)
Pooblastilo delavnice za vzdrževanje
železniških vozil in/ali njihovih sestavnih delov velja tri leta od datuma
izdaje pooblastila.
34. člen
(tehnična opremljenost in usposobljenost
delavnic za vzdrževanje)
(1) Minister za promet natančneje določi
zahteve v zvezi s tehnično opremljenostjo in usposobljenostjo, ki se ugotavlja
pri strokovno-tehnični presoji delavnic za vzdrževanje za njihovo pooblastitev
za vzdrževanje železniških vozil in/ali njihovih sestavnih delov. 
(2) Predpis iz prejšnjega odstavka
predpisuje zahtevano tehnično opremo in strokovne kadre za vzdrževanje po
vrstah vozil, navedenih v 2. členu tega pravilnika, ter njihovih sestavnih
delov oziroma komponent, kot so: 
-       
spodnji okvir in grod vozila, 
-       
podstavni vozički, vključno z jeklenim, gumastim in zračnim vzmetenjem, 
-       
kolesne dvojice, 
-       
vse vrste zavor, 
-       
električne naprave, 
-       
varnostne naprave (avtostop, budnik, merilec hitrosti), 
-       
naprave vozil, ki se morajo posebej nadzirati (npr. rezervoarji vagonov
cistern ipd.), 
-       
ugotavljanje kolesnih mas in skupne mase vozil (tehtanje).
III. VZDRŽEVANJE VLEČNIH VOZIL IN MOTORNIH VOZIL ZA POSEBNE
NAMENE
1. Vzdrževanje električnih in dizelskih
vlečnih vozil
35. člen
(nadzor)
(1) Nadzor električnih in dizelskih vlečnih
vozil se opravlja v skladu s 1. točko tretjega odstavka 6. člena tega
pravilnika. 
(2) Pri pripravi za vožnjo električnih in
dizelskih vlečnih vozil pregledajo vozila njihovi upravljavci ali drugo osebje,
ki je za to zavezano, in pri tem opravijo preglede, preverjanja in druga dela v
skladu z interno določenim tehnološkim procesom dela. 
(3) Upravljavci električnih in dizelskih
vlečnih vozil morajo med vožnjo stalno spremljati delovanje pogonskih in gnanih
strojev ter naprav. 
(4) Ugotovljene nepravilnosti med obratovanjem
električnih in dizelskih vlečnih vozil morajo njihovi upravljavci sproti
odpravljati, če so za to usposobljeni in ustrezno opremljeni, sicer pa jih
morajo evidentirati v ustrezen dokument, na osnovi katerega se opravijo
popravila v delavnici za vzdrževanje oziroma delovni enoti lastnika ali
uporabnika vozil.
36. člen
(nega)
(1) Nega električnih in dizelskih vlečnih
vozil se opravlja v skladu z 2. točko tretjega odstavka 6. člena tega
pravilnika. 
(2) Strojevodje skrbijo za urejenost
vozniških kabin med vožnjo in po zapustitvi vozil. Po potrebi morajo očistiti
tudi strojne prostore, če je to potrebno zaradi preverjanja določenih
nepravilnosti pri delovanju pogonskih in pomožnih strojev. 
(3) Zunanje pranje in temeljito čiščenje
notranjih prostorov električnih in dizelskih vlečnih vozil in opreme je treba
opravljati v skladu s planiranimi periodičnimi čiščenji, ki se opravljajo v
skladu z internimi predpisi.
37. člen
(kontrolni pregledi)
(1) Kontrolni pregledi električnih in
dizelskih vlečnih vozil se opravljajo v skladu s 3. točko tretjega odstavka in
petim odstavkom 6. člena tega pravilnika. 
(2) Kontrolni pregledi električnih in
dizelskih vlečnih vozil se opravljajo v časovnih in/ali delovnih rokih oziroma
s kombinacijo teh dveh rokov. Kontrolna pregleda P0 in P1 se lahko opravita v
mejnem časovnem roku, v skladu s šestim in sedmim odstavkom 7. člena, če še ni
dosežen delovni rok z dovoljenim odstopanjem. 
(3) V primeru, da je bilo električno ali
dizelsko vlečno vozilo do 30 dni neprekinjeno izločeno iz obratovanja, določi
lastnik obseg pregleda pred ponovnim obratovanjem. 
(4) Merilo delovnih rokov kontrolnih
pregledov so skupno opravljeni mazalni kilometri, ki so vsota tekalnih in
reduciranih kilometrov. 
(5) Tekalni kilometri so vsota vseh
prevoženih kilometrov, ki se ugotavljajo s kilometrskega števca. K tekalnim
kilometrom električnih in dizelskih vlečnih vozil sodijo opravljeni kilometri
pri vožnji vlakov, priprežnih in doprežnih vožnjah, kilometri, ustvarjeni pri
lokomotivskih vožnjah, in opravljeni kilometri pri premikalnih vožnjah z
električnimi in dizelskimi vlečnimi vozili. 
(6) Reducirani kilometri so fiktivni
kilometri, ki se izračunavajo posebej za delo lokomotiv na stalnem premiku in
posebej za delo lokomotiv za potrebe predogrevanja oziroma hlajenja potniških
garnitur na izhodnih postajah vlakov. 
(7) Reducirani kilometri na stalnem premiku
se izračunavajo na osnovi enournega dela premikalnih lokomotiv. Način obračuna
teh kilometrov določi lastnik vozila, glede na intenzivnost premika na posameznem
premikalnem mestu oziroma na industrijskem tiru, pri čemer se za 1 uro premika
lahko upošteva največ 10 kilometrov. 
(8) Reducirani kilometri za delo lokomotiv
pri predogrevanju oziroma hlajenju potniških garnitur na izhodnih postajah
vlakov se obračunavajo tako, da se za 1 uro prej navedenega dela upošteva 10
km. 
(9) Za električna in dizelska vlečna vozila
veljajo vrste in roki kontrolnih pregledov z dovoljenimi odstopanji, navedeni v
preglednici 1 priloge 3, ki je sestavni del tega pravilnika.
38. člen
(revizije)
(1) Na električnih in dizelskih vlečnih
vozilih se opravljajo srednje in velike revizije (SR in VR) v skladu z osmim
odstavkom 6. člena tega pravilnika. 
(2) Srednja revizija (SR) električnih in
dizelskih vlečnih vozil je pregled, preverjanje in popravilo ali zamenjava
njihovih delov, sklopov, agregatov, naprav in opreme z namenom, da se jim
zagotovi določeno tehnično stanje za to vrsto popravila. Potrebna dela oziroma
popravila so določena v opisih del iz tehnične dokumentacije za posamezno
električno in dizelsko vlečno vozilo. 
(3) Velika revizija (VR) električnih in
dizelskih vlečnih vozil je popravilo ali zamenjava njihovih delov, sklopov,
agregatov, naprav in opreme z namenom, da se jim zagotovi določeno tehnično
stanje za to vrsto popravila. Potrebna dela oziroma popravila so določena v
opisih del iz tehnične dokumentacije za posamezno električno in dizelsko vlečno
vozilo. 
(4) Opise del potrdi varnostni organ. 
(5) Revizije
električnih in dizelskih vlečnih vozil so opredeljene v preglednici 2 priloge 3
tega pravilnika, in se opravljajo v časovnih in/ali delovnih rokih oziroma s
kombinacijo teh dveh rokov. V kolikor so roki revizij v navodilih proizvajalca
vozila drugače določeni, kot v preglednici 2 priloge 3 tega pravilnika, se
lahko upoštevajo roki določeni v navodilih proizvajalca. Za upoštevanje navodil
proizvajalca je odgovoren prevoznik.
(6) Merilo za delovne roke revizij
električnih in dizelskih vlečnih vozil je opravljeno delo, izraženo v skupnih
opravljenih oziroma prevoženih kilometrih, ki se evidentirajo na enak način,
kot je naveden za kontrolne preglede v četrtem odstavku 37. člena tega
pravilnika. 
(7) Osnovni časovni rok med dvema
zaporednima revizijama električnih in dizelskih vlečnih vozil je 6 let. Ta rok
se sme podaljšati dvakrat za eno leto, tako da znaša mejni časovni rok za
revizije 8 let. Mejni časovni rok 8 let se v nobenem primeru ne sme podaljšati,
razen v kolikor navodilo proizvajalca vozila drugače določa.
(8) Pred podaljšanjem osnovnega časovnega
roka revizij iz prejšnjega odstavka je treba opraviti naslednja dela: 
-       
kontrolni pregled zavore v obsegu del RZ-1, 
-       
pregled osi kolesnih dvojic z ultrazvočnim pregledom, 
-       
kontrola koles z meritvami qr mere, debeline in obrabe kolesnega obroča
– monobloka, kolesnih razmikov ter kontrole orahljanosti, 
-       
pregled odbojne in vlečne naprave, 
-       
pregled varnostnih naprav ter 
-       
kontrolni pregled, v katerega zapade vozilo po ciklusu. 
(9) Dela iz prejšnjega odstavka se opravijo
v delavnicah za vzdrževanje podjetij za vzdrževanje vozil, lastnih delavnicah
za vzdrževanje lastnikov vozil ali na deloviščih tehničnovagonske dejavnosti
lastnikov vozil, ki imajo za opravljanje teh del veljavno pooblastilo za
vzdrževanje železniških vozil in/ali njihovih sestavnih delov. 
(10) O opravljanju del iz osmega odstavka
tega člena se mora voditi zapisnik.
(11) Čas, med katerim električna ali
dizelska vlečna vozila niso bila v uporabi, se upošteva v časovni rok revizij. 
(12) Revizije podstavnih vozičkov in
posameznih glavnih sklopov električnih in dizelskih vlečnih vozil se lahko
opravljajo ločeno od ostalega dela vozil. Pri tem se ne sme prekoračiti
revizijskih rokov, ki so za posamezne vrste električnih in dizelskih vlečnih
vozil določeni v prilogi 3 tega pravilnika, razen v kolikor navodilo proizvajalca
vozila drugače določa.
(13) Ciklus revizij električnih in
dizelskih vlečnih vozil je zaporedno opravljanje srednje (SR) in velike (VR)
revizije. 
(14) Na električnih in dizelskih vlečnih
vozilih mora biti napisan datum zadnje opravljene revizije na mestu in v obliki
v skladu z določbami objave UIC 580 in objave UIC 640.
2. Vzdrževanje parnih lokomotiv
39. člen
(nadzor in nega)
Nadzor in nega parnih lokomotiv (v
nadaljnjem besedilu: lokomotive) se opravlja v skladu z določbami 6. člena na
enak način, kot velja za električna in dizelska vozila.
40. člen
(kontrolni pregledi in revizije)
(1) Na lokomotivah se opravi kontrolni
pregled P0 pred vsakokratno vožnjo, pred katero niso bile na vožnji 1 mesec ali
več. 
(2) Ne glede na določbo prejšnjega odstavka
se opravi pri kontrolnem pregledu pranje lokomotivskega kotla po največ 1500 +
10% prevoženih kilometrih. 
(3) Pri kontrolnem pregledu lokomotiv se
opravi preverjanje pravilnosti delovanja in nastavitve njihovih vitalnih naprav
pod delovnim parnim tlakom. 
(4) Vzdrževanje parnih kotlov je treba
opravljati posebej, neodvisno od revizij lokomotiv, v skladu z določbami 41.
člena tega pravilnika.
41. člen
(vzdrževanje kotlov parnih lokomotiv)
(1) Notranjost kotlov parnih lokomotiv je
treba pregledati vsaka tri leta. Ta rok je dovoljeno podaljšati dvakrat za eno
leto, če lokomotiva ni bila na vožnji oziroma zakurjena najmanj 6 mesecev ali
več. 
(2) Notranjost kotlov parnih lokomotiv je
treba pregledati pred njihovim podkurjenjem, če lokomotiva ni obratovala več kot
2 leti. 
(3) Kotle parnih lokomotiv je treba
preskusiti z vodnim (hladnim) tlakom s kontrolnim manometrom po vsakem pregledu
njihove notranjosti in po opravljenih vzdrževalnih delih, ki imajo vpliv na
varnost obratovanja kotlov. 
(4) Preskus parnih kotlov z vodnim tlakom
iz prejšnjega odstavka je treba obvezno opraviti po: 
-       
zamenjavi pločevin ali vgradnji zakrp na kotlu, 
-       
zamenjavi 1/3 ali več stropnih vijakov, sprežnikov ali kovic na
konstrukciji peči, 
-       
vgradnji 1/5 ali več prstanov v cevne stene peči, 
-       
izgradnji 1/3, po potrebi pa tudi manj, vodogrelnih cevi, 
-       
vgradnji zakrp na bočnih stenah ali na cevni steni peči. 
(5) Kontrolni manometer iz tretjega
odstavka mora biti redno overjen v skladu s 27. členom tega pravilnika. 
(6) Vodni tlak pri preskusih parnih kotlov
iz prejšnjega odstavka mora znašati: 
-       
1,5-kratno vrednost delovnega tlaka kotlov z delovnim tlakom do 10
barov, 
-       
za 5 barov višji tlak od delovnega tlaka kotlov z delovnim tlakom nad 10
barov. 
(7) S kontrolnim manometrom, s katerim se
opravlja preskus kotla z vodnim tlakom, je treba preskušati oziroma
kontrolirati tudi manometer kotla. Tlak, ki ga pri tem kaže kotlov manometer,
sme odstopati za največ 0,5 bara od tlaka, ki ga kaže kontrolni manometer, pri
kateremkoli medtlaku, pri delovnem tlaku pa morata oba manometra kazati enako
vrednost tlaka. 
(8) Pri preskušanju kotla z vodnim tlakom
se mora tlak višati previdno in postopno. Doseženi preskusni tlak je treba
kratek čas vzdrževati, vendar največ 10 minut, pri čemer se ugotavlja stanje
kotla pod tlakom. Po tem času se tlak zniža do delovnega tlaka kotla z
nadaljevanjem pregledovanja. 
(9) Med preskušanjem kotla ne smejo nastati
nikakršne trajne deformacije in netesnosti na nobenem delu kotla. 
(10) Po preskusu z vodnim tlakom se kotel
preskuša z najvišjim dovoljenim delovnim parnim tlakom. Pri teh preskusih se
parni tlak meri s kotlovskim manometrom, po katerem se regulirajo tudi
varnostni ventili kotla. 
(11) Vrste in načine popravil parnih kotlov
mora sprotno določati komisija, sestavljena iz strokovnjakov za lokomotivske
parne kotle in posode pod tlakom. 
(12) Komisijo iz prejšnjega odstavka mora
voditi pooblaščen strokovnjak za lokomotivske parne kotle s pridobljenim
certifikatom o usposobljenosti za periodične preglede tehničnega stanja lokomotivskih
parnih kotlov in posod pod tlakom in z izobrazbo v skladu s petim odstavkom 25.
člena tega pravilnika. 
(13) Pri preskušanju kotlov parnih
lokomotiv z vodnim in parnim tlakom ter pri preskušanju kotelnih manometrov
mora biti prisoten pooblaščeni strokovnjak za pregledovanje tehničnega stanja
parnih kotlov, naveden v prejšnjem odstavku, ki mora uspešen preskus potrditi v
zapisniku o preskusu obratovanja kotla parne lokomotive, katerega obrazec je
določen v prilogi 4, ki je sestavni del tega pravilnika. 
(14) Vrste in roki kontrolnih pregledov in
revizij lokomotiv so navedeni v preglednici 3 priloge 3 tega pravilnika.
3. Vzdrževanje motornih vozil za posebne
namene
42. člen
(nadzor in nega)
(1) Nadzor motornih vozil za posebne namene
opravljajo njihovi upravljavci v skladu z določbami 1. točke tretjega odstavka
6. člena na enak način, kot velja za vlečna vozila v skladu z določbami 35.
člena tega pravilnika. 
(2) Na vozilih za odpravo posledic izrednih
dogodkov in zime je treba v okviru nadzora opravljati dnevni pregled, s katerim
se zagotavlja stalna uporabnost teh vozil med časom pripravljenosti za njihovo
uporabo.
43. člen
(kontrolni pregledi)
(1) Na motornih vozilih za posebne namene
se opravljajo naslednje vrste kontrolnih pregledov:
-       
mesečni pregled                            P1,
-       
šestmesečni pregled                     P6,
-       
osemnajstmesečni pregled           P18.
(2) Kontrolni pregledi motornih vozil za
strojna dela na tirih se opravljajo v delovnih rokih, za merilo katerih je čas
delovanja pogonskih strojev. 
(3) Kontrolni pregledi odmetalnikov snega, tirnih
žerjavov in drugih motornih vozil za enake in podobne namene, se opravljajo v
časovnih rokih. 
(4) Vrste, roki in ciklus kontrolnih
pregledov motornih vozil za posebne namene so navedeni v preglednici 4 priloge
3 tega pravilnika.
44. člen
(revizije)
(1) Na motornih vozilih za posebne namene
se opravljajo revizije v skladu z osmim odstavkom 6. člena tega pravilnika. 
(2) Revizije merilnih motornih vozil, vozil
za strojna dela na tirih in dvopotnih vozil se opravljajo v časovnih in
delovnih rokih. Za delovne roke je merilo trajanje oziroma čas teka pogonskih
motorjev. 
(3) Revizije odmetalnikov snega, tirnih
žerjavov in drugih motornih vozil za enake in podobne namene se opravljajo v
časovnih rokih. 
(4) Revizije motornih vozil za posebne
namene se opravljajo po opisih del, ki so izdelani za vsako posamezno vrsto
vozila, glede na intenzivnost in pogoje njegovega izkoriščanja. Opis del potrdi
varnostni organ. 
(5) Kontrola oziroma popravila merilnih
naprav merilnih motornih vozil se lahko opravljajo neodvisno od rokov revizij
teh vozil v skladu z vrstami merilnih naprav in navodili njihovih
proizvajalcev. 
(6) Osnovni časovni roki revizij motornih
vozil za posebne namene se lahko podaljšajo do mejnega časovnega roka za eno
oziroma dve leti, če še ni dosežen maksimalni delovni rok. 
(7) Pred podaljšanjem osnovnega časovnega
roka revizij iz prejšnjega odstavka je treba opraviti tehnični pregled za
podaljšanje časovnega roka revizije vozila. 
(8) Tehnični pregled iz prejšnjega odstavka
se opravi v delavnicah za vzdrževanje podjetij za vzdrževanje vozil ali lastnih
delavnicah za vzdrževanje lastnikov vozil, ki imajo za opravljanje teh del
veljavno pooblastilo za vzdrževanje železniških vozil in/ali njihovih sestavnih
delov. 
(9) Vrste, roki in ciklus revizij motornih
vozil za posebne namene so navedeni v preglednici 5 priloge 3 tega pravilnika.
IV. VZDRŽEVANJE VLEČENIH VOZIL
1. Vzdrževanje potniških vagonov
45. člen
(nadzor in nega)
(1) Nadzor potniških vagonov se opravlja v
skladu s 1. točko tretjega odstavka 6. člena tega pravilnika s pregledovanjem
le-teh: 
-       
pred njihovo uvrstitvijo v vlake na izhodnih postajah, 
-       
v vlakih pred njihovim odhodom z izhodnih postaj, 
-       
med vožnjo potniških vlakov, 
-       
po prihodu potniških vlakov na končne postaje. 
(2) Nadzor potniških vagonov opravljajo
pregledniki vagonov, tam, kjer teh ni, pa izvršilno železniško osebje
prevoznika (strojevodja, pomočnik strojevodje, vodja vlaka in sprevodnik), med
vožnjo vlaka pa izvršilno železniško osebje upravljavca in prevoznika. 
(3) Preglede iz prve, druge in četrte
alinee prvega odstavka, ki se upoštevajo kot dnevni pregledi vagonov,
opravljajo pregledni delavci. 
(4) Med vožnjo potniških vlakov mora
vlakospremno osebje opravljati nadzor teka, delovanja posameznih naprav vagonov
in drugih nastalih nepravilnosti. Vse med vožnjo ugotovoljene nepravilnosti
vpisuje vlakospremno osebje v dnevnik nepravilnosti na vagonu, katerega oblika
in način izpolnjevanja morata biti v skladu z določili ustreznih mednarodnih
predpisov. Evidentirane nepravilnosti na vagonu je treba po končani vožnji
odpraviti. 
(5) Nega potniških vagonov se opravlja v
skladu z določbami 2. točke tretjega odstavka 6. člena tega pravilnika. 
(6) Medpotno (ambulantno) čiščenje
potniških vagonov se lahko opravlja med vožnjo v določenih vlakih, redno in
temeljito čiščenje pa se mora planirati in opravljati v skladu z voznimi redi
in specifiko eksploatacije vagonov v skladu z internimi predpisi. 
(7) Čistost, urejenost in oskrbljenost
potniških vagonov s sanitarnimi sredstvi, ki se dosegajo z deli iz petega in
šestega odstavka tega člena, morajo biti v notranjem in mednarodnem prometu v
skladu z določili ustreznih mednarodnih predpisov.
46. člen
(kontrolni pregledi)
(1) V skladu s 3. točko tretjega odstavka
in petim odstavkom 6. člena tega pravilnika se opravljajo na posameznih vrstah
potniških vagonov naslednji kontrolni pregledi: P1, P2 in P3. 
(2) Kontrolni pregledi potniških vagonov se
opravljajo v časovnih rokih in ciklusih, navedenih v preglednici 6 priloge 3
tega pravilnika. 
(3) Osnovni časovni rok kontrolnega
pregleda se lahko podaljša najdlje do mejnega časovnega roka. 
(4) Pri muzejskih vagonih se opravi
kontrolni pregled P3 pred vsako nameravano uporabo, če predhodno niso bili na
vožnji tri mesece ali več.
47. člen
(revizije)
(1) Revizije potniških vagonov se
opravljajo glede na obseg vzdrževalnih del kot male (MR) in srednje revizije
(SR), z upoštevanjem kombinacije časovnih in delovnih rokov. 
(2) Če ob poteku osnovnega časovnega roka
revizije še ni potekel delovni rok, se lahko osnovni časovni rok podaljša do
mejnega časovnega roka v skladu s šestim in sedmim odstavkom 7. člena tega
pravilnika oziroma do dosega delovnega roka. 
(3) Za merilo delovnih rokov revizij
potniških vagonov se upoštevajo prevoženi kilometri z dovoljenim odstopanjem +
20%. 
(4) V časovni rok revizij potniških vagonov
se upošteva tudi čas, med katerim niso bili v uporabi. 
(5) Pri potniških vagonih se lahko osnovni
časovni rok revizije podaljša skladno s preglednico 7 priloge 3 tega
pravilnika, če še ni dosežen delovni rok z dovoljenim odstopanjem. 
(6) Pred podaljšanjem osnovnega časovnega
roka revizij iz prejšnjega odstavka je treba opraviti tehnični pregled za
podaljšanje časovnega roka revizije vozila. 
(7) Na potniških vagonih se napišejo datumi
opravljenih revizij na enak način, kot velja za tovorne vagone. 
(8) Kategorizacija potniškega vagona glede
pogojev vzdrževanja v zvezi z njegovo največjo dovoljeno hitrostjo se lahko
spremeni pri eni od revizij vagona. Pri tem se določi nova številka vagona. Če
vagon sploh ni obratoval s povečano hitrostjo, kar dokaže lastnik z
dokumentacijo, se sprememba kategorizacije lahko opravi brez pošiljanja vagona
v revizijo po predhodno opravljenem tehničnem pregledu. Novo številko vagona iz
registra potniških vagonov podeli lastniku vagona varnostni organ. O nameri
spremembe kategorizacije vagona mora lastnik vagona varnostni organ predhodno
pisno obvestiti. 
(9) Ciklusi in roki revizij potniških
vagonov so navedeni v preglednici 7 priloge 3 tega pravilnika.
2. Vzdrževanje tovornih vagonov
48. člen
(nadzor, nega in kontrolni pregledi)
(1) Nadzor in nega tovornih vagonov se
opravlja v skladu z določbami 1. in 2. točke tretjega odstavka 6. člena tega
pravilnika. 
(2) Nadzor tovornih vagonov opravljajo
pregledniki vagonov, tam, kjer teh ni, pa izvršilno železniško osebje
prevoznika (strojevodja, pomočnik strojevodje, vlakovodja). 
(3) Kontrolni pregledi tovornih vagonov se
opravljajo v skladu s preglednico 8 priloge 3 tega pravilnika. 
(4) Poleg v prejšnjem odstavku določenih
kontrolnih pregledov je treba opraviti vmesni kontrolni pregled med dvema
revizijama tovornih vagonov za SS promet (vagoni za hitrost vožnje 120 km/h) in
s časovnim rokom revizije nad 3 leta.
49. člen
(revizije)
(1) Revizije tovornih vagonov se opravljajo
glede na obseg vzdrževalnih del kot srednje revizije (SR) z upoštevanjem
časovnih in delovnih rokov. 
(2) Ciklusi in roki revizij tovornih
vagonov so določeni glede na njihovo največjo dovoljeno hitrost, konstrukcijske
značilnosti in število letno prevoženih kilometrov. 
(3) Revizije tovornih vagonov se opravljajo
v časovnih in delovnih rokih. Merilo za delovne roke je opravljeno delo,
izraženo v tonskih kilometrih – tkm (tonski kilometri so zmnožek prevoženih
kilometrov in skupne mase vagona). 
(4) Dokler ni zagotovljeno sprotno
zajemanje podatkov o opravljenem delu tovornih vagonov v notranjem in
mednarodnem prometu, se opravljajo njihove revizije izključno v časovnih rokih.
(5) Časovni in delovni roki za opravljanje
revizij tovornih vagonov se lahko določajo po metodologijah iz objave UIC
579-1, pri čemer je mejni časovni rok v skladu s preglednico 9 priloge 3. 
(6) Ne glede na določbo prejšnjega odstavka
je treba določiti krajši časovni rok revizije, če to zahtevajo pogoji uporabe
in vrste vagonov. 
(7) Dovoljena prekoračitev časovnih rokov
revizij tovornih vagonov se upošteva v skladu z določili ustreznih mednarodnih
predpisov. 
(8) Predpisani časovni roki revizij
tovornih vagonov za notranji promet se lahko podaljšajo zaporedoma dvakrat po 6
mesecev, če to dovoljuje tehnično stanje vagonov. O podaljšanju rokov revizij
se odloča na enak način kot pri potniških vagonih v skladu z določbami šestega
in sedmega odstavka 47. člena. 
(9) Na tovornih vagonih se napiše datum
zadnje revizije in dovoljeno odstopanje v skladu z določbami ustreznih
mednarodnih predpisov. Podaljšanje časovnega roka revizij vagonov iz prejšnjega
odstavka se ustrezno označi ob predpisanem zapisu opravljene revizije. 
(10) Ciklusi in roki revizij tovornih
vagonov ter postopek za podaljšanje osnovnega časovnega roka revizije so
navedeni v preglednici 9 priloge 3 tega pravilnika.
3. Vzdrževanje vagonov in vozil za posebne
oziroma druge namene
50. člen
(nadzor in nega)
Nadzor in nega vagonov in vozil za posebne
oziroma druge namene se opravlja v skladu z določbami 1. in 2. točke tretjega
odstavka 6. člena tega pravilnika, glede na njihov namen ter pogoje njihove
uporabe.
51. člen
(kontrolni pregledi in revizije)
(1) Kontrolni pregledi vagonov za posebne
namene in vozil za druge namene brez lastnega pogona iz tretje in četrte alinee
petega odstavka 2. člena, v katerih se prevažajo delavci, se opravljajo v
skladu z določili 46. člena tega pravilnika in v rokih, ki veljajo za dvoosne
vagone in so navedeni v preglednici 6 priloge 3 tega pravilnika. 
(2) Kontrolni pregledi vagonov za posebne
namene in vlečenih vozil za druge namene iz tretje in četrte alinee petega
odstavka 2. člena, v katerih se ne prevažajo delavci, se opravljajo v skladu z
določili 48. člena in v rokih, ki veljajo za specialne štiriosne odprte vagone
z bočnimi stranicami za gravitacijsko praznjenje in so navedeni v preglednici 8
priloge 3 tega pravilnika. 
(3) Revizije vagonov za posebne namene in
vozil za druge namene brez lastnega pogona iz tretje in četrte alinee petega
odstavka 2. člena se opravljajo v skladu z določili 49. člena tega pravilnika
in v rokih, ki veljajo za 2-osne in 4-osne vagone za hitrosti 100 km/h, ki so
navedeni v preglednici 9 priloge 3 tega pravilnika.
V. VZDRŽEVANJE ZAVOR
1. Splošno o vzdrževanju zavor
52. člen
(zagotavljanje brezhibnosti zavor)
(1) Na železniških vozilih, ki so v prometu
oziroma v uporabi, morajo pnevmatske, elektropnevmatske, elektrodinamične,
elektromagnetne, ročne in pritrdilne zavore (v nadaljnjem besedilu: zavore)
vedno delovati brezhibno v skladu z UIC 540. Njihovo brezhibno delovanje je
treba zagotavljati z rednim in izrednim vzdrževanjem v skladu s prvim odstavkom
6. člena tega pravilnika. 
(2) Redno vzdrževanje zavor je potrebno
opravljati s kontrolnimi pregledi in revizijami zavore v skladu s 4.
podpoglavjem tega poglavja in prilogo 10, ki je sestavni del tega pravilnika. 
(3) Izredna popravila je treba opravljati v
primeru okvar med rednimi popravili in zaradi poškodb. 
(4) Opravljene kontrolne preglede, revizije
in izredna popravila zavor morajo delavnice za vzdrževanje ustrezno
evidentirati v tehnični dokumentaciji posameznih vozil in evidenčnih kartotekah
posameznih vitalnih sklopov in delov. 
(5) Po opravljenih rednih in izrednih
popravilih vozil morajo delavnice za vzdrževanje preskusiti tesnost in
brezhibnost delovanja zavor, preskuse pa evidentirati.
53. člen
(nadzor zavor in popravila brez
odstavitve)
(1) Sprotno vzdrževanje zavor je treba
opravljati z nadzorom med uporabo oziroma prometom vozil in s sprotnimi
popravili zavor. 
(2) Nadzor zavor in popravila brez
odstavitve je treba opravljati pred uporabo oziroma prometom vozil, med uporabo
in po uporabi. Način opravljanja nadzora in popravila brez odstavitve zavor se
določi v predpisih vlečne in tehničnovagonske dejavnosti lastnikov vozil. 
(3) Sprotna popravila zavor (v nadaljnjem
besedilu: SPZ) je treba opravljati sočasno s kontrolnimi pregledi vozil in pri
vseh izrednih popravilih, ko so vozila izločena iz prometa oziroma dostavljena
v delavnico vzdrževanje zaradi kakršnihkoli potrebnih popravil. 
(4) Obvezna dela na zavori pri vseh
popravilih vozil z odstavitvijo so navedena v 3. podpoglavju tega poglavja. 
(5) Način opravljanja sprotnih popravil
zavor posameznih vrst vozil je naveden v 3. podpoglavju tega poglavja.
54. člen
(revizije zavor in kontrolni pregledi)
(1) Revizije zavor so načrtovano
vzdrževanje zavor, in sicer: 
-       
revizija zavore RZ-1, 
-       
revizija zavore RZ-2 in 
-       
revizija zavore RZ-3. 
(2) Pri reviziji zavore RZ-1 je treba vse
sklope zavore pregledati, preskusiti na vozilu in po potrebi popraviti,
poškodovane pa zamenjati z novimi ali popravljenimi. 
(3) Pri reviziji zavore RZ-2 je treba vse
sklope zavore pregledati, preskusiti na preskuševalnici ter pravilnost
delovanja potrditi z merilnimi listi. 
(4) Pri reviziji zavore RZ-3 je treba sklop
razstaviti, obvezno zamenljive dele zamenjati, preskusiti na preskuševalnici
ter pravilnost delovanja potrditi z merilnimi listi. 
(5) Po montaži novih ali popravljenih
sklopov zavore na vozilo je treba opraviti preskus delovanja zavore vozila. 
(6) Revizije zavor je treba opravljati v
skladu s 4. podpoglavjem tega poglavja. 
(7) Kontrolne preglede je treba opravljati
v skladu s prilogo 3 tega pravilnika, razen ko so predpisane revizije zavor v
skladu s 4. podpoglavjem tega poglavja. 
(8) Roki in ciklusi revizij zavor so
navedeni v 4. podpoglavju tega poglavja, zahtevana vzdrževalna dela pa v
prilogi 10 tega pravilnika.
55. člen
(pogoji za vgradnjo in zamenjavo sklopov
in delov zavor)
(1) Pri SPZ in reviziji zavor RZ-1 je
dovoljeno vgrajevati obrabljene zavorne vložke in zavornjake le na vozila za
hitrosti do 100 km/h. 
(2) Vgrajene zavorne in pnevmatske spojne
cevi ne smejo biti do naslednje revizije zavore starejše od 12 let. 
(3) Dotrajane vitalne sklope in dele, ki
jih ni več mogoče popraviti v pooblaščenih delavnicah za vzdrževanje, je treba
po testiranju zamenjati z novimi ali novejšimi tipi. Z zamenjavo mora soglašati
lastnik vozila.
56. člen
(preskušanje zračnih posod)
(1) Zračne posede, katerih delovni tlak je
večji od 0,5 bara nadtlaka, lahko preskuša kontrolni organ za periodične
preglede opreme pod tlakom, imenovan skladno s predpisom, ki ureja
pregledovanje in preskušanje opreme pod tlakom. 
(2) Preskušanje zračnih posod in označevanje
preskusov na zračnih posodah iz prvega odstavka tega člena je treba opravljati
v skladu z določbami tega pravilnika, standardov SIST EN 286-3, SIST EN 286-4
ter objave UIC 541-07 in UIC 834.
57. člen
(vzdrževanje in označevanje vitalnih
sklopov in delov)
(1) Sklopi in deli, ki so pri delovanju
zavor posebno pomembni oziroma imajo odločilen vpliv na njihovo brezhibno
delovanje, so vitalni sklopi in deli. Vitalni deli in sklopi zavor so: 
-       
zaviralniki, 
-       
razporedniki, 
-       
prenosniki tlaka, 
-       
pospešilniki hitrega zaviranja, 
-       
osrednji ventili za izpust zraka iz glavnega zavornega voda pri
prisilnem zaviranju in zaviranju v sili, 
-       
naprave za zaščito proti blokiranju koles med vožnjo pri zaviranju, 
-       
naprave za zaščito proti zdrsovanju koles, 
-       
naprave za samodejno spreminjanje zavorne sile, 
-       
osni regulatorji dvostopenjskih zavor, 
-       
regulacijski elektropnevmatski ventili, 
-       
varnostni zračni ventili, 
-       
manometri, 
-       
zavornjaki iz kompozitnih snovi, 
-       
zavorne obloge disk zavor, 
-       
končni členi magnetnih zavor, 
-       
detektorji iztirjenja vagonov, 
-       
elektronski sistem za nastavljanje delovanja vitalnih sklopov in delov, 
-       
zračni sklopi budnikov in avtostop naprav (ASN). 
(2) Vitalne sklope in dele zavor je treba
po končanem popravilu oziroma preskusu ustrezno zavarovati proti nepooblaščenemu
poseganju v sklop s plombo, varnostno nalepko ali varnostnim geslom. Navedena
varovala morajo biti označena z oznako pooblaščene delavnice za vzdrževanje, ki
je opravila zavarovanje po popravilu, nastavitvi in preskusu, in oznako
pooblaščenega delavca. Oblika ploščice za označevanje vitalnih sklopov in delov
zavor v pooblaščenih delavnicah za vzdrževanje zavor je določena v prilogi 5,
ki je sestavni del tega pravilnika.
58. člen
(skladiščenje in zaščita sklopov in delov
zračnih zavor)
(1) Vzdrževalci zavor morajo voditi
evidenco o skladiščenju vitalnih sklopov in delov zavor ter vgrajevati tiste s
starejšim rokom skladiščenja. 
(2) Rok skladiščenja novih in popravljenih
vitalnih sklopov in delov zavor teče od dneva zadnjega preskusa do ponovne
vgraditve na vozila. Sklopi in deli zavor z rokom skladiščenja, daljšim od 18
mesecev, morajo biti pred vgraditvijo na vozila ponovno preskušeni (izstavljene
merne liste) in po potrebi popravljeni. 
(3) Sklopi in deli zavor morajo biti v
skladišču in med prevažanjem zaščiteni, da so onemogočene poškodbe ter vstop
prahu in vlage v njihovo notranjost. Izpustne in priključne odprtine je
potrebno začepiti. 
(4) Dele zavor iz gume in elastomerov je
treba skladiščiti v temnih in hladnih prostorih. 
(5) Po končanih pregledih, popravilih in
preskusih morajo vzdrževalci skrbeti za primerno skladiščenje delov in sklopov
zavor. Primerno skladiščenje mora biti zagotovljeno do montaže na vozila ali
izročitve drugim delavnicam za vzdrževanje. 
(8) Po demonaži z vozil, med skladiščenjem,
pred vgradnjo zavornih naprav na vozila in po njej niso dovoljena dela
(barvanje, izpihovanje, peskanje, pranje, izoliranje ipd.) brez njihove
predhodne zaščite. Pred začetkom takšnih del je treba zaščititi vse odprtine in
površine sklopov in delov zavornih naprav pred vdiranjem in/ali nanašanjem
prahu in barv, ki bi posledično povzročalo okvare in motnje pri delovanju zavor
in nerazpoznavnost napisov podatkov ter označb.
2. Zahteve za vzdrževalce zavor
59. člen
(zahteve za delavnice za vzdrževanje zavor)
(1) Zavore smejo vzdrževati delavnice za
vzdrževanje zavor, ki imajo veljavno pooblastilo varnostnega organa o
usposobljenosti za vzdrževanje zavor, s posebno navedbo o usposobljenosti za
sprotno vzdrževanje zavor in posebno navedbo o usposobljenosti za vzdrževanje
vitalnih sklopov in delov zavor. 
(2) Delavnici za vzdrževanje zavor, ki
pridobi pooblastilo za sprotno in revizijsko vzdrževanje zavor, se dodeli
razpoznavna številka, ki jo mora ta vtiskati na napisno ploščico popravljenih
vitalnih delov zavor in na plombe, s katerimi se dokazuje, da na določeni
napravi zavor ni bilo nepooblaščenega posega oziroma je bila naprava
uporabljena (npr. sprožilniki zaviranja v sili ipd.). 
(3) Postopki in zahteve za ugotavljanje
tehnične opremljenosti in usposobljenosti delavnic za vzdrževanje zavor so
določeni v predpisu, ki ureja preverjanje usposobljenosti delavnic za
vzdrževanje železniških vozil. 
(4) Pri načrtovanju vzdrževalnih del na
zavornih napravah je treba upoštevati tehnične lastnosti vzdrževanih sklopov in
delov ter pravilno zaporedje vzdrževalnih del, ki ga predstavljajo: 
-       
demontaža delov, sklopov in naprav, 
-       
grobo čiščenje, 
-       
razstavljanje, 
-       
čiščenje, 
-       
pregledi in meritve, 
-       
popravila ali zamenjave, 
-       
montaža, 
-       
preskusi. 
(5) Poleg zaporedja vzdrževalnih del je
treba pri planiranju vzdrževanja zavornih naprav upoštevati še: 
-       
potrebno vzdrževalno opremo z orodji in pomožnimi napravami, ki
omogočajo doseganje zadovoljive kakovosti, 
-       
izdelana navodila za izvajanje postopkov in delovnih operacij v skladu z
obsegi del za posamezne vrste revizij zavor, 
-       
specifikacijo potrebne oziroma predpisane merilne in preskuševalne
opreme, 
-       
poudarjene delovne operacije, ki bistveno vplivajo na kvaliteto
vzdrževanja, 
-       
izdelana navodila za pregledovanje in preskušanje zavornih naprav, 
-       
opredelitve v zvezi z zahtevami delovnega okolja. 
(6) Pooblaščene delavnice za vzdrževanje
zavor vzdržujejo zavore vozil iz 1. člena tega pravilnika v skladu z določili
ustreznih mednarodnih predpisov.
60. člen
(dokumentacija za vzdrževanje zavor)
(1) Pooblaščene delavnice za vzdrževanje
zavor morajo razpolagati s tehnološko-remontno dokumentacijo za vsak posamezen
zavorni sistem, ki ga vzdržujejo. To dokumentacijo morajo pridobiti od
proizvajalcev zavorne opreme in lastnikov vozil. Dokumentacija mora biti
predhodno potrjena po postopkih za ugotavljanje skladnosti. 
(2) Tehnološko-remontna dokumentacija mora
vsebovati: 
-       
navodila za vzdrževanje, 
-       
funkcionalne sheme z opisi delovanja, 
-       
tehnološke procese popravil (mehanska obdelava, mazanje, mazalna
sredstva ipd.), 
-       
specifikacije delov, ki jih je potrebno pri popravilih zamenjavati, 
-       
mejne mere delov, ki se obrabljajo, 
-       
preglednice vseh kalibriranih izvrtin, 
-       
sheme z zaporedjem razstavljanja in sestavljanja, 
-       
specifikacije orodij, potrebnih za razstavljanje in sestavljanje, 
-       
tehnične pogoje za preskušanje na preskuševalnicah, 
-       
kataloge rezervnih delov. 
(3) Navodila za vzdrževanje morajo
vsebovati: 
-       
zaporedje delovnih operacij, 
-       
vrste uporabljenih orodij in opreme, 
-       
vrste merilnih instrumentov, naprav in opreme, 
-       
pogoje delovnega okolja, 
-       
načine dela oziroma delovne postopke, 
-       
uporabljane materiale, 
-       
nazivne mere delov in odstopanja od njih, 
-       
delovne faze, pri katerih so potrebni pregledi, presoje in verifikacije
kontrolno-prevzemnega osebja, 
-       
zahtevano usposobljenost osebja, 
-       
potrebne standarde in tehnične predpise, 
-       
zahteve za zaščito, pakiranje in transport sklopov in delov.
61. člen
(tehnična opremljenost in zmogljivosti
delavnic za vzdrževanje zavor)
(1) Delavniške kapacitete pooblaščenih
delavnic za vzdrževanje zavor morajo biti v skladu s količinami in obsegi
vzdrževanja zavor, z zagotavljanjem delovnih in tehnično-varnostnih pogojev,
pri čemer morajo biti zagotovljeni: 
-       
razpored delovnih prostorov, ki omogoča kakovostno izvajanje delovnih
procesov, 
-       
skladišča rezervnih sklopov, delov in materialov, ki zagotavljajo obstoj
njihove kvalitete brez nevarnosti poškodb zaradi vlage, udarcev, nečistoče,
svetlobe ipd., 
-       
ustrezno skladiščeni kontrolni aparati in merilni instrumenti z
evidencami o njihovem overjanju. 
(2) Pooblaščene delavnice za vzdrževanje
zavor morajo zagotoviti spisek merilne in preskusne opreme ter usklajenost s
postopki preskušanja skladno s pravilnikom, ki ureja preverjanje
usposobljenosti delavnic za vzdrževanje železniških vozil. 
(3) Merilna in preskusna oprema, s katero
morajo delavnice za vzdrževanje zavor razpolagati, je predvsem: 
-       
preskuševalnice vitalnih sklopov, 
-       
preskuševalnica karakteristik vzmeti od 0 do 10 N in od 0 do 500 N, 
-       
aparat za preskušanje trdote gume po Shoru (skleroskop), 
-       
aparat za merjenje debeline eloksiranega sloja, 
-       
ura stoparica za vsako preskuševalnico, 
-       
zračna instalacija s stisnjenim sušenim zrakom tlaka najmanj 13 barov, 
-       
aparat za zapisovanje diagramov zračnih tlakov pri preskušanju zavor, 
-       
manometri preskuševalnic z razredom točnosti 0,6.
62. člen
(strokovni kadri)
(1) V pooblaščenih delavnicah sme
vzdrževati vitalne sklope in dele zavor le ustrezno usposobljeno osebje, ki si
pridobi potrdilo oziroma certifikat o usposobljenosti za vzdrževanje vitalnih
sklopov in delov zavorne opreme. 
(2) Izobraževanje in usposabljanje osebja
za vzdrževanje zavornih naprav na vozilih mora biti opredeljeno s šolskimi
programi železniških in drugih šol, ki izobražujejo kadre za poklice ali delo v
železniški dejavnosti. 
(3) Po zaposlitvi kadrov za vzdrževanje
zavor s poklicno izobrazbo tehniških smeri morajo pooblaščene delavnice za
vzdrževanje zavor poslati le-te na dodatno strokovno usposabljanje v
pooblaščeni zavod ali izobraževalni center, kjer pridobijo certifikat o
usposobljenosti za vzdrževanje zavor. 
(4) Program učnih vsebin za usposabljanje
delavcev pri vzdrževanju zavor sestavljata programa A in B, pri čemer je: 
-       
program A namenjen osebju, ki vzdržuje zavore železniških vozil v
delavnicah za vzdrževanje, ki niso pooblaščene za vzdrževanje vitalnih delov,
izvajajo pa sprotna popravila zavor, navedena v prilogi 6 tega pravilnika, 
-       
program B namenjen osebju ter odgovornim strokovnjakom, ki v
pooblaščenih delavnicah za vzdrževanje zavor vzdržujejo vitalne sklope in dele
zavor in opravljajo revizije zavor. To osebje mora predhodno osvojiti znanje
vsebin iz programa A. 
(5) Osebje, ki konča izobraževanje za
vzdrževanje zavor po programu A, mora poznati: 
-       
delovanje zavornih sistemov v celoti in karakteristike zavornih naprav, 
-       
razstavljanje in sestavljanje zavornih sklopov, 
-       
kontrolo delovanja naprav na vozilih ali na preskuševalnicah. 
(6) Osebje, ki uspešno konča izobraževanje
po programu B, mora poznati: 
-       
delovanje (funkcijo) vitalnih delov in ostalih zavornih naprav, 
-       
odkrivanje napak oziroma okvar na zavornih sistemih, 
-       
razstavljanje, popravljanje in sestavljanje naprav, 
-       
preskušanje na preskuševalnicah. 
(7) Učni načrt za programa A in B je
naveden v prilogi 6, obrazec potrdila oziroma certifikata o usposobljenosti za
vzdrževanje zavor pa v prilogi 7, ki sta sestavni del tega pravilnika.
3. Sprotna popravila zavor
63. člen
(splošno o sprotnih popravilih zavor)
(1) Sprotna popravila zavor (v nadaljnjem
besedilu: SPZ) morajo biti namenjena predvsem za preskušanje brezhibnega
delovanja zavor in odpravljanje ugotovljenih napak na vozilih v eksploataciji. 
(2) Sprotna popravila zavor je treba
opravljati pri: 
-       
kontrolnih pregledih vlečnih vozil, razen pri P6 in P12, 
-       
kontrolnih pregledih vlečenih vozil, 
-       
kakršnihkoli izrednih popravilih vseh vozil, 
-       
vseh vozilih, ki niso bila v uporabi 6 mesecev ali več. 
(3) Za preskušanje zavor vozil mora biti na
voljo vir stisnjenega zraka, ki je lahko kompresor in glavni zavorni vod
vlečnega vozila ali stabilna kompresorska naprava z zračnim zavornim sistemom,
opremljena z napravo za sušenje zraka.
3.1 Enotna dela pri sprotnih popravilih
zračnih zavor
64. člen
(pregled in menjava tornih zaviralnih
delov)
(1) Zavornjaki, zavorni vložki in zavorne
obloge se morajo pravilno prilegati na tekalne površine koles oziroma torne
površine zavornih kolutov ali zavornih bobnov. Pravilno naleganje pomeni, da se
zavornjaki, zavorni vložki ali zavorne obloge s svojo celotno površino dotikajo
tornih površin. 
(2) Pri SPZ je treba zamenjati zavornjake,
zavorne vložke in zavorne obloge v naslednjih primerih: 
a)    
če so zavornjaki na najtanjšem mestu v območju
zavornih čevljev tanjši od: 
- 
20 mm pri potniških vagonih RIC, 
- 
10 mm pri ostalih potniških in vseh tovornih vagonih, 
- 
20 mm pri vlečnih vozilih; v eksploataciji se morajo zamenjati
zavornjaki, ki so tanjši od 10 mm; 
b)     če je debelina zavornih vložkov na najtanjšem mestu ≤ 12 mm; 
c)     če je debelina zavornih oblog na najtanjšem mestu ≤ 4 mm. 
(3) Zavornjaki in zavorni vložki ne smejo
biti neenakomerno obrabljeni. Pri SPZ je treba zamenjati neenakomerno
obrabljene zavornjake in zavorne vložke, vzroke neenakomerne obrabe ali
nepravilnosti pa odpraviti. 
(4) Zavornjaki morajo biti pri popuščenih
zavorah vozil oddaljeni od tekalnih površin koles od 5 do 10 mm. Zavorni vložki
kolutnih zavor smejo biti oddaljeni od tornih površin kolutov od 1 do 2 mm. 
(5) Pri pregledu zavornjakov in zavornih
vložkov je treba posebej pozorno ugotoviti, ali: 
-       
so zavornjaki in zavorni vložki pravilno zavarovani pred izpadom iz
zavornih čevljev ali čeljusti, 
-       
tekalne površine koles pri vozilih z zavornjaki iz kompozitnih snovi
nimajo površinskih poškodb ali nanosov materiala. 
(6) Zavornjake iz kompozitnih snovi, ki
imajo radialne napoke od torne površine proti robu pločevine (razen na mestu
razteznostne reže), vidno krušenje tornega materiala na več kot ¼ dolžine
zavornjaka, imajo kovinske vključke, ali če je debelina X (najmanjša debelina
zavornjaka v področju zavornega čevlja) manjša od 10 mm, se morajo nadomestiti
ali pa se mora zavoro izločiti. 
(7) Na vozilih za hitrosti nad 100 km/h ni
dovoljena medsebojna zamenjava ali vgradnja že uporabljenih zavornjakov.
65. člen
(pregled zavornih diskov)
(1) Zavorne diske je treba pregledati
zaradi morebitnih nepravilnosti, ki so prikazane v prilogi 8, ki je sestavni
del tega pravilnika. Vse ugotovljene nepravilnosti je treba odstraniti. 
(2) Meja obrabe, razpoke in
delitvena/ločilna površina zavorne plošče: 
-       
najmanjša širina zavorne plošče „C“: mero „C“ ni potrebno meriti. Meja
obrabe je označena z dvema utoroma na zunanjem premeru zavorne plošče. Zavorne
plošče brez utorov so indikator obrabljenosti in jih je potrebno zamenjati z
novimi; 
-       
razpoke: razpoke v področju spoja, spojnih elementov in v conah prenosa
največjih sil niso dovoljene. Zavorne plošče morajo popolno nalegati na pestu; 
-       
delitvena/ločilna površina med zavornima ploščama (deljena izvedba):
Zračna reža med obema delitvenima površinama obeh plošč je lahko največ 1mm.
Pri večji zračni reži je potrebno preveriti vijačno zvezo, ki povezuje obe
plošči. 
(3) Dovoljena konkavnost zavorne površine: 
-       
zavorni diski/plošče z organsko zavorno oblogo ≤ 2,5 mm; 
-       
zavorni diski/plošče s sintrano zavorno oblogo ≤ 1,0 mm; 
Na najglobjem delu konkavnosti le-ta ne sme
presegati (biti globlja) označene meje obrabe, ki jo označi proizvajalec. 
(4) Korozija in razpoke na pestih, predelih
spoja: 
-       
zračno hlajeni zavorni diski: korozija na površinah pestišča/nasedne
površine pesta je nedopustna; 
-       
kolesni zavorni diski: zunanje in notranje cone spoja: nedopustno; 
-       
predeli spoja na sredini: razpoke > 40 mm so nedopustne, pri čemer
razpoke ne smejo doseči spojnih izvrtin oziroma jih presekati. 
(5) Razpoke, napoke in površinske razpoke
na zavornih površinah: 
1.     
Razpoke: 
a)   
nedopustne: 
- 
razpoke potekajo od notranjega do zunanjega
roba zavorne plošče in čez celotno globino ene strani zavorne plošče. 
2.     
Napoke (lasaste razpoke): 
a)   
zračno hlajeni zavorni diski: dopustne napoke in dovoljena dolžina
napok: 
- 
izvedba s hladilnimi rebri < 30 mm, 
- 
izvedba s hladilnimi čepi < 70 mm, 
- 
kolesni diski: dopušča se več napok v smeri
zaviranja, pri čemer dolžina napoke ne sme biti daljša pri kolesnih diskih iz: 
- 
nodularne litine (EN-GJS), jeklene litine (GS):
60 mm, 
- 
sive litine (EN-GJL): 30 mm, 
- 
razdalja med sosednjima napokama ne sme biti manjša
od 50 mm. Izmeriti/upoštevati je potrebno najmanjšo razdaljo. 
3.     
Površinske razpoke: 
a)   
zračno hlajeni zavorni diski: površinske razpoke so dovoljene; 
b)   
zavorni diski s hladilnimi rebri: 
- 
< 30 mm, pri čemer ne smejo segati do
notranjega ali zunanjega premera zavorne plošče, 
- 
< 1/2 širine zavorne plošče, pri čemer mora
biti razdalja od roba zavorne plošče > 10 mm; 
c)   
zavorni diski s hladilnimi čepi: 
- 
< 70 mm, pri čemer ne smejo segati do
notranjega ali zunanjega premera zavorne plošče, 
- 
≤ 70 mm, pri čemer ležita dve razpoki na
nasprotnih straneh zavorne plošče. Razpoki ne smeta segati zunanjega ali
notranjega roba zavorne plošče, 
- 
≤ 100 mm, pri čemer mora biti razdalja med
sosednjima razpokama > 15 mm. Razpoki ne smeta segati zunanjega ali
notranjega roba zavorne plošče; 
d)   
pri zavornih diskih z zavornimi ploščami iz nodularne litine (EN-GJS)
ali jeklene litine (GS), s hladilnimi čepi se dovoljujejo razpoke > 100 mm,
pri čemer je: 
- 
razdalja od roba zavorne plošče > 10 mm, 
- 
razdalja do sosednje razpoke > 50 mm; 
e)   
kolesni zavorni diski: dovoljeno je več oziroma skupina površinskih
razpok v smeri zaviranja, pri čemer je: 
- 
razdalja od notranjega ali zunanjega roba >
10 mm.
66. člen
(pregled čelnih pip ter zavornih in
pnevmatskih spojnih cevi)
(1) Med pregledom vozil je treba preskusiti
gibljivost in tesnjenje čelnih pip glavnega zavornega voda in glavnega
pnevmatskega voda. Pri zaprtju samo ene čelne pipe mora le-ta skozi oddušnik
izpustiti zrak, ki je na strani gumijaste polspojke zavornega ali pnevmatskega
voda, pri zaprtju obeh pa se zrak izprazni samo iz gumijastih polspojk. 
(2) Nepravilno delujoče čelne pipe, zavorne
in pnevmatske spojne cevi s poškodovanimi gumastimi deli ali spojnimi glavami
je treba zamenjati z brezhibnimi. 
(3) Vgrajene gumaste zavorne in pnevmatske
spojne cevi ne smejo biti do naslednjega kontrolnega pregleda ali revizije
vozila starejše od 12 let. 
(4) Gumaste zavorne in pnevmatske spojne
cevi ne smejo biti pred vgradnjo skladiščene več kot dve leti.
67. člen
(pregled in preskus parkirnih zavor)
(1) S pregledom in preskusom vretenskih in
vzvodnih parkirnih zavor (v nadaljnjem besedilu: ročne in pritrdilne zavore) je
treba ugotoviti v zavrtem stanju trdnost naleganja zavornjakov in zavornih
vložkov na torne površine in pravilno oddaljenost le-teh od tornih površin v
popuščenem stanju. 
(2) Med preskušanjem ročnih in pritrdilnih
zavor vozil le-te ne smejo biti zavrte z zračnimi zavorami.
68. člen
(preskus tesnosti zračnih naprav)
(1) Pred opravljanjem preskusa delovanja
zračnih zavor se mora ugotoviti, ali določeni sklopi zračnih sistemov tesnijo v
skladu s predpisanimi vrednostmi padcev zračnega tlaka v določenem času. 
(2) Sklopi zračnih zavor iz prejšnjega
odstavka, pri katerih je treba opraviti preskus tesnosti, so: 
-       
glavni zavorni vod (v nadaljnjem besedilu: GZV), 
-       
glavni pnevmatski vod (v nadaljnjem besedilu: GPV) oziroma vod glavnih
zračnih posod, 
-       
zavorni valji. 
(3) Pred preskušanjem tesnosti je treba
napolniti GZV in njegove pripadajoče sklope z zrakom predpisanega pravilnega
delovnega tlaka 5 barov, GPV z glavnimi zračnimi posodami (le pri vlečnih
vozilih) in njegovimi pripadajočimi sklopi pa na največji tlak, pri katerem se
prekinja delovanje kompresorjev oziroma nadaljnje višanje tlaka v glavnih
zračnih posodah (praviloma 9 do 10 barov). 
(4) Po dosegu tlakov iz prejšnjega odstavka
se ustavi delovanje zračnih kompresorjev oziroma prekine kakršnokoli
dopolnjevanje zraka v glavne zračne posode in iz njih napajane pnevmatske
naprave ter dopolnjevanje GZV preko krmilnih naprav zaviranja (zaviralnikov). 
(5) Padec zračnega tlaka v preskušanih
sklopih iz drugega odstavka tega člena ne sme v času 5 minut preseči: 
-       
0,3 bara v GZV posameznega vozila vseh vrst vozil, 
-       
0,5 bara v GZV motornih garnitur, 
-       
0,5 bara v GPV vlečnih vozil in drugih vozil, ki imajo vgrajen GPV, 
-       
0,3 bara v zavornem valju posameznega vozila vseh vrst vozil. 
(6) Merjenje tesnosti zavornih valjev se
meri po sprožitvi hitrega zaviranja s samodejno zračno zavoro od trenutka, ko
zračni tlak v zavornem valju doseže največjo predpisano vrednost 3,8 ± 0,1
bara. 
(7) S preskusom je potrebno potrditi, da je
potreben padec tlaka v GZV, ki zagotavlja maksimalni tlak v zavornem valju, med
1,4 in 1,6 bara. Z maksimalnim tlakom v zavornem valju 3,8 ± 0,1 se zagotovijo
hodi batov 50, 100, in 150 mm (UIC 547). 
(8) Tesnost se mora preverjati tudi pri
zračnih sklopih elektropnevmatskih (ep) zavor, elektrodinamičnih zavor (E),
magnetskih tirniških zavor (Mg) in kolesnih protiblokirnih naprav, pri čemer
morajo biti zračni sklopi teh naprav v delovni pripravljenosti.
69. člen
(pregled in preskus naprav za sprožitev
zaviranja v sili)
(1) Na vozilu je treba pri vseh rednih
popravilih preskusiti delovanje vseh sprožilnikov zaviranja v sili in po
pregledu pripadajočih sklopov in delov le-te vrniti v stanje pripravljenosti za
uporabo. 
(2) Mesta pip za vračanje zavor v sili v
stanje pripravljenosti morajo biti označena s posebno oznako v skladu z objavo
UIC 545. Ročice za sprožanje zavor v sili morajo biti označene s predpisanimi
opozorilnimi napisi in plombirane. Navedene oznake in napisi morajo biti vidni
in čitljivi. 
(3) Vrvice za plombiranje ročic
sprožilnikov zaviranja v sili se morajo odtrgati s silo trganja 4 do 7 daN.
Vrvica za plombiranje mora biti enojna. Skupna potrebna sila za sprožanje
zaviranja v sili mora biti 10 do 17 daN. Plombirne vrvice morajo biti takšne
dolžine, da se pri sprožitvi zaviranja v sili zanesljivo pretrgajo. Plombe
morajo biti označene z razpoznavno številko delavnice za vzdrževanje zavor ali
pregledniškega mesta prevoznika. 
(4) Nepravilnosti, ugotovljene pri pregledu
in preskusu naprav zavor za zaviranje v sili, je treba nemudoma odpraviti.
70. člen
(varnostni ukrepi in ostala ravnanja)
(1) Pred vsakim delom oziroma popravljanjem
zavornega vzvodja, zamenjavo zavornjakov ali zavornih vložkov je treba opraviti
postopek, s katerim se prepreči nekontrolirano delovanje zavor. 
(2) Če je pri opravljanju dela na zavornih
napravah nevarnost za nekontrolirano premaknitev vozil, je treba pred tem
vozila proti samopremaknitvi ustrezno zavarovati. 
(3) Na vseh vozilih je treba pregledati
napise s podatki o zavornih masah, nečitljive ali manjkajoče napise pa obnoviti
ali na novo izpisati. 
(4) Nepravilno delujoče vitalne dele in
sklope zavor je treba zamenjati z brezhibnimi, ki so bili popravljeni v
pooblaščenih delavnicah za vzdrževanje zavor, ali z novimi.
3.2 Sprotno vzdrževanje zavor vlečnih
vozil
71. člen
(preskus delovanja zračnih zavor in drugih
pnevmatskih naprav)
(1) Na vseh krmilnih mestih vlečnih vozil
je treba preskusiti delovanje: 
-       
direktne zavore, 
-       
samodejne zračne zavore (nizko in visoko stopnjo, če je takšen sistem
vgrajen), 
-       
elektropnevmatske zavore, 
-       
elektrodinamične zavore, 
-       
elektromagnetske tirniške zavore, 
-       
hidravlične zavore, 
-       
prisilnega zaviranja pri sproženju varnostnih naprav (budnik, avtostop
…), 
-       
zaviranja v sili, 
-       
vretenskih ročnih in pritrdilnih zavor ter zračno-vzmetnih pritrdilnih
zavor, 
-       
sirene, 
-       
peskanja. 
(2) Na lokomotivah in motornih garniturah
je treba pri kontrolnem pregledu (P3) preskusiti delovanje vseh sprožilnikov
zaviranja v sili. 
(3) Pri vozilih z vgrajenimi kazali stanja
zavor “zavrto” – “odvrto” je treba le-te pregledati in preskusiti, ugotovljene
nepravilnosti pa odpraviti.
72. člen
(ostali pregledi in preskusi)
(1) V kompresorjih zraka je treba
pregledati količino mazalnega olja in hladilnega sredstva ter kontrolirati
pravilnost njihovega delovanja in regulacije glede na najnižji in najvišji
zračni tlak v glavnih zračnih posodah. 
(2) Za ravnanja z ostalimi napravami
zračnih zavor veljajo določila 1. podpoglavja tega poglavja. 
(3) Vse ugotovljene napake in nepravilno
delovanje zračnih zavor ter ostalih pnevmatskih naprav na vlečnih vozilih je
treba odpraviti. 
(4) Na vozilih, kjer se preskusi zavor
opravljajo samodejno in/ali polsamodejno z elektronsko-računalniško
diagnostiko, je treba s temi napravami preveriti delovanje posameznih zavornih
elementov.
73. člen
(preskus elektrodinamičnih zavor)
Pri preskusu delovanja elektrodinamičnih
zavor je treba ugotoviti pravilno vključevanje prevezav vlečnih tokokrogov v
zavorne tokokroge, na dizelskih vozilih pa še regulacijo vrtljajev dizelskih
motorjev pri delovanju elektrodinamičnega zaviranja. Pregledati je treba tudi
stanje kabelskih spojev zavornih tokokrogov in stanje zavornih uporov ter
delovanje njihovih ventilatorjev.
3.3 Sprotno vzdrževanje zavor potniških
vagonov
74. člen
(preskus delovanja zračnih zavor)
(1) Po uspešnem preskusu tesnosti v skladu
z 68. členom tega pravilnika je treba prestaviti ročico zaviralnika v lego
“vožnja” in GZV dopolniti na zračni tlak 5 barov ter opraviti začetno stopnjo
zaviranja z znižanjem zračnega tlaka v GZV od 5 na 4,5 bare. 
(2) Po vključeni začetni stopnji zaviranja
je treba pregledati prileganje zavornjakov ali zavornih vložkov na torne
površine s/z: 
-       
udarjanjem kladiva po litoželeznih zavornjakih, 
-       
poskušanjem premikanja zavornjakov iz kompozitnih snovi, 
-       
pregledom kazal stanja zavor, ali so v legi “zavrto,” pri kolutnih
zavorah. 
(3) Po opravljenih pregledih, navedenih v
prejšnjem odstavku, je treba prestaviti ročico zaviralnika v lego “popolno
zaviranje” oziroma zmanjšati zračni tlak v GZV na 3,5 bare. Nato je treba
pregledati pomike batov oziroma batnic zavornih valjev, ki morajo biti v mejah
dolžin, navedenih v prilogi 9, ki je sestavni del tega pravilnika. 
(4) Na vagonih z R zavoro, ki deluje z
dvostopenjskim zračnim tlakom v zavornih valjih, je treba pregledati, ali je
zavora delovala med predhodno vožnjo z visokim tlakom. To je mogoče ugotoviti
po legi kazalca kontrolnega manometra visoke stopnje zaviranja (nizki tlak 2
bara in visoki tlak 4 bare). 
(5) Na vagonih z R zavoro je treba
preskusiti delovanje zaviranja z visokim tlakom s pritiskom na tipkalo “preskus
R zavore”, pri čemer mora kontrolni manometer pokazati visoki tlak. Po
izpustitvi tipkala mora zavora delovati v nizkem tlaku. Po opravljenih poskusih
je treba vrniti kazalec visokega tlaka nazaj v izhodiščno lego. 
(6) Na vagonih z R zavoro, ki nimajo
kontrolne naprave za visoko stopnjo zaviranja, je treba preveriti delovanje
visoke stopnje z vključitvijo stikala centrifugalnih regulatorjev. 
(7) Na vagonih z zavornjaki ali zavornimi
vložki iz kompozitne snovi tipa K, L ali LL mora biti delovanje zaviranja z
visokim tlakom izključeno, delovati sme le zaviranje z nizkim tlakom. 
(8) Po vseh pregledih, navedenih v
prejšnjih točkah, je treba prestaviti ročico zaviralnika v lego “hitro
zaviranje”, nato pa nazaj v lego “vožnja”, da se GZV ponovno napolni z zrakom
tlaka 5 barov.
75. člen
(ostali pregledi in preskusi)
(1) Pri odvrtih samodejnih zračnih zavorah
je treba preskusiti delovanje vseh ročnih zavor tako, da se le-te zavrejo, pri
čemer se: 
-       
ugotovi primernost potrebne sile za vrtenje ročice, 
-       
ugotovi število (9 do13) vrtljajev ročic do zavrtega stanja, 
-       
pregleda prileganje zavornjakov ali zavornih vložkov. 
(2) Na stoječih vagonih je treba preskusiti
delovanje protiblokirnih naprav koles in blokiranja vhodnih vrat s simuliranjem
vožnje. Simuliranje vožnje in preskus delovanja protiblokirnih naprav in
blokiranja vhodnih vrat se opravita s postopki, ki jih predpišejo njihovi
proizvajalci. 
(3) Za postopanje z ostalimi napravami
zračnih zavor veljajo določila 3. podpoglavja tega poglavja.
76. člen
(preskus elektromagnetskih tirniških
zavor)
(1) Na vagonih, ki so opremljeni z Mg
zavoro in elektronsko protidrsno napravo, je treba preskusiti delovanje Mg
zavore na naslednji način: 
-       
vključiti menjala za vrsto zaviranja v lego R + Mg, 
-       
opraviti hitro zaviranje, pri čemer mora biti zračni tlak v GZV manjši
od 3,2 bara, 
-       
simulirati hitrost vožnje nad 50 km/h, 
-       
s tipkalom na elektronski protidrsni napravi simulirati hitrost vožnje
nad 50 km/h, 
-       
ugotoviti, ali sveti kontrolna lučka. 
(2) Po ravnanjih iz prejšnjega odstavka je
treba zvišati tlak zraka v GZV na 5 barov in ugotoviti, ali so magneti Mg
zavore oddaljeni od tirnic >60 mm, in če je ugasnila kontrolna lučka.
3.4 Sprotno vzdrževanje zavor tovornih
vagonov
77. člen
(preskus delovanja zračnih zavor)
(1) Pri preskusu zračnih zavor tovornih
vagonov je treba ugotoviti delovanje vrst zaviranja (“potniško-tovorno”) in
ostale načine delovanja zavor, s katerimi se spreminja zavorna sila oziroma
zavorna masa praznih in/ali naloženih vagonov, glede na lege menjal, kakor tudi
samodejno stopenjsko ali zvezno delovanje teh naprav. 
(2) Začetno stopnjo zaviranja in popolno zaviranje
je treba opraviti na enak način, kot je navedeno v prvem in tretjem odstavku
74. člena tega pravilnika. 
(3) Po opravljeni začetni stopnji zaviranja
je treba pregledati prileganje zavornjakov in zavornih vložkov na torne
površine na enak način, kakor pri potniških vagonih. 
(4) Po popolnem zaviranju in opravljenih
pregledih je treba postaviti ročico zaviralnika v lego “vožnja” in ponovno
napolniti GZV z zrakom tlaka 5 barov brez uporabe pospešenega polnjenja z
višjim tlakom od 5 barov (uporaba vala visokega tlaka). Pri polnjenju GZV z
zrakom je treba opazovati proces odviranja in ugotoviti odmikanje zavornjakov
in zavornih vložkov od tornih površin. 
(5) Pomiki batov zavornih valjev morajo
biti v mejah dolžin, navedenih v prilogi 9 tega pravilnika. 
(6) Pri odvrti zavori vagonov je treba
preveriti predpisano razdaljo med čelno stranjo in objemko vretena regulatorja
zavornega vzvodja. Če ta razdalja ni v predpisani vrednosti, je potrebna ročna
prestavitev fiksne točke. 
(7) Pri vagonih z menjalom zavorne sile
“prazno” – “naloženo” je treba opraviti preskus delovanja menjala zavorne sile.
(8) Pri vagonih z zveznim spreminjanjem
sile zaviranja je treba opraviti preskus delovanja zavore pri različnih
obremenitvah, z uporabo naprave za obremenitev, in preskus merilnih ventilov.
4. Revizijsko vzdrževanje zavor
78. člen
(roki in ciklusi revizij zavor vlečnih
vozil)
(1) Revizije
zavor vlečnih vozil v skladu z določbami 54. člena tega pravilnika se
opravljajo pri kontrolnih pregledih in revizijah teh vozil v skladu s spodnjo
preglednico:


Vrsta popravila vozila

P6* ali
P12

→
 

SR

P6* ali
P12

→
 

VR

→
 


Vrsta revizije zavore

RZ-1

RZ-1

RZ-2

RZ-1

RZ-1

RZ-3

→


P6* – Na vozilih,
  ki nimajo kontrolnega pregleda P12, je treba opraviti revizijo zavor RZ-1 pri
  vsakem drugem kontrolnem pregledu P6.


(2) Okvirni opis del pri revizijskem
vzdrževanju zavor je naveden v prilogi 10 tega pravilnika.
79. člen
(roki in ciklusi revizij zavor potniških
vagonov)
(1) Revizije zavor potniških vagonov v
skladu z določbami 54. člena tega pravilnika se opravljajo pri revizijah
vagonov v skladu s spodnjima preglednicama: 
a)     4-osni potniški RIC vagoni za hitrosti do 200 km/h:


Revizija vagona

MR

SR

MR

SR

MR

SR

MR

SR

MR

SR

MR

SR

→


Vrsta revizije zavore

RZ-1

RZ-1

RZ-1

RZ-1

RZ-1

RZ-2

RZ-1

RZ-1

RZ-1

RZ-1

RZ-1

RZ-3

→


b)     4-osni potniški vagoni za hitrosti do 120 km/h ter 2- in 3-osni ter
muzejski potniški vagoni:


Revizija vagona

MR

MR

SR

MR

MR

SR

MR

MR

→


Vrsta revizije zavor

RZ-1

RZ-1

RZ-1

RZ-2

RZ-1

RZ-1

RZ-1

RZ-3

→


(2) Okvirni opis del pri revizijskem vzdrževanju
zavor je naveden v prilogi 10 tega pravilnika.
80. člen
(roki in ciklusi revizij zavor tovornih
vagonov)
(1) Revizije zavor tovornih vagonov v
skladu z določbami 54. člena tega pravilnika se opravljajo pri kontrolnih
pregledih in revizijah vagonov v skladu s spodnjimi preglednicami: 
a)     tovorni vagoni za hitrost 100 km/h vrste Fals in Tals, Taems,
Taehms, Tbikks, Tms:


Revizija ali pregled vagona 

KP(1)

SR 

KP(1)

SR 

KP(1)

SR 

→ 


Vrsta revizije zavor 

RZ-1 

RZ-2 

RZ-1 

RZ-2 

RZ-1 

RZ-3 

→ 


(1) Velja za vagone, ki imajo
KP 
b)     tovorni vagoni za hitrost 100 km/h vrste Uacs:


Revizija ali pregled vagona 

KP 

KP 

→ 

SR 

KP 

KP 

→ 

SR 

→ 


Vrsta revizije zavor 

RZ-1 

RZ-1 

→ 

RZ-2 

RZ-1 

RZ-1 

→ 

RZ-3 

→ 


c)     tovorni vagoni za hitrost do 100 km/h vrste Utz in Z:


Revizija ali pregled vagona 

KP 

SR 

KP 

SR 

KP 

SR 

→ 


Vrsta revizije zavor 

RZ-1 

RZ-2 

RZ-1 

RZ-2 

RZ-1 

RZ-3 

→ 


d)     vsi tovorni vagoni za SS promet:


Revizija ali pregled vagona 

KP 

SR 

KP 

SR 

KP 

SR 

→ 


Vrsta revizije zavor 

RZ-1 

RZ-2 

RZ-1 

RZ-2 

RZ-1 

RZ-3 

→ 


e)     vsi ostali tovorni vagoni:


Revizija vagona 

SR 

SR 

SR 

→ 


Vrsta revizije zavor 

RZ-2 

RZ-2 

RZ-3 

→ 


(2) Okvirni opis del pri revizijskem
vzdrževanju zavor je naveden v prilogi 10 tega pravilnika.
81. člen
(roki in ciklusi revizij zavor vlečenih
vozil za posebne in druge namene)
(1) Revizije zavor vlečenih vozil za
posebne in druge namene iz tretje in četrte alinee petega odstavka 2. člena
tega pravilnika je treba opravljati glede na njihove vrste ob kontrolnih
pregledih in revizijah po enakih ciklusih, kot veljajo za vlečna vozila, za
potniške vagone (vagoni, v katerih se prevaža tudi osebje) in za tovorne
vagone. 
(2) Določba prejšnjega odstavka se
uporablja tudi za dvopotna vozila, ki imajo zavoro na stisnjen zrak, namenjeno
za zaviranje železniških vozil. 
(3) Okvirni opis del pri revizijskem
vzdrževanju zavor je naveden v prilogi 10 tega pravilnika.
VI. VARJENJE NA ŽELEZNIŠKIH VOZILIH
82. člen
(vsebina poglavja)
V tem poglavju se urejajo osnovni pogoji za
obrate, ki izvajajo varilska dela in sorodne postopke s področja varjenja, ki
se nanašajo na: 
-       
izvajanje varilskih del v certificiranih obratih po SIST EN 15085, 
-       
varilsko opremo in kadre, 
-       
tehnično dokumentacijo.
83. člen
(certifikacija izvajalcev varilskih del)
Izvajalci varilskih del morajo biti
certificirani po SIST EN 15085, SIST EN 3834 – 2 in SIST EN 3834 – 3.
84. člen
(opremljenost izvajalcev varjenja z
napravami in sredstvi za varjenje)
(1) Izvajalci varjenja morajo biti
opremljeni z ustreznimi napravami in sredstvi, s katerimi lahko zagotavljajo
pogoje za izdelovanje zvarov zahtevane kakovosti. Navedene naprave in sredstva
so za: 
-       
pripravo zvarjenih spojev, 
-       
varjenje, 
-       
termično obdelovanje, 
-       
preskušanje in kontrolo kakovosti zvarov. 
(2) Izvajalci varilskih del morajo biti opremljeni
z ustreznimi napravami, sredstvi in kadri, s katerimi lahko zagotavljajo pogoje
za izdelovanje zvarnih spojev zahtevane kakovosti. 
(3) Naprave in sredstva za varjenje morajo
biti obdobno pregledana zaradi ugotovitve njihove ustreznosti in brezhibnosti.
Obdobne preglede opravlja varnostni organ ali od njega imenovan od upravljavca,
prevoznika ali oskrbovalne službe neodvisen organ.
85. člen
(pridobitev pooblastila izvajalca
varjenja)
(1) Pooblastilo za opravljanje varilskih
del na železniških vozilih pridobijo izvajalci varilskih del za dobo treh let v
skladu z določbami 6. podpoglavja II. poglavja tega pravilnika. 
(2) Izvajanje certificiranja in obdobne
preglede obratov, kateri izvajajo varilska dela po SIST EN 15085, SIST EN 3834
– 2 in SIST EN 3834 – 3, opravlja varnostni organ ali od njega imenovan od
upravljavca, prevoznika ali oskrbovalne službe neodvisen organ. 
(3) Pri strokovno tehnični presoji za
izdajo pooblastila obratom, ki izvajajo varilska dela, se preveri, ali ti
izpolnjujejo pogoje, izhajajoče iz standardov SIST EN 15085, SIST EN 3834 – 2
in SIST EN 3834 – 3.
86. člen
(strokovni kadri)
(1) Nadzor pri izvajanju varilskih del v
obratih izvajajo strokovnjaki v obsegu zahtev standarda SIST EN 15085, SIST EN
3834 – 2 in SIST EN 3834 – 3. 
(2) Za kontrolo varjenja pri izvajalcih
varilskih del lahko lastniki vozil zaposlujejo strokovnjake za varjenje z
ustreznim strokovnim izpitom ali za ta namen pooblastijo druge strokovne
organe. 
(3) Pooblaščeni obrati za izvajanje
varilskih del morajo dati osebam, ki vršijo varilni nadzor, pisna pooblastila,
v katerih so natančno določene njihove pristojnosti in odgovornosti. 
(4) Varilci morajo biti strokovno
usposobljeni ter imeti certifikat za varjenje po zahtevah standarda skupine
SIST EN 15085.
87. člen
(tehnična dokumentacija in kakovost)
(1) Tehnična dokumentacija za izvajanje
varilskih del mora biti izdelana skladno z veljavnimi predpisi s področja
varjenja (ustrezni SIST EN standardi in UIC objave). 
(2) Kakovost izdelanih zvarjenih spojev
mora biti v skladu z veljavnimi predpisi s področja varjenja (ustrezni SIST EN
standardi in UIC objave). 
(3) Spisek SIST EN standardov in objav UIC
je naveden v prilogi 1 tega pravilnika.
VII. VZDRŽEVANJE KOLESNIH DVOJIC
1. Splošno o vzdrževanju kolesnih dvojic
88. člen
(vsebina poglavja)
V tem poglavju se urejajo osnovne zahteve
pri vzdrževanju železniških vozil iz 2. člena tega pravilnika, ki se nanašajo
na: 
-       
upoštevanje predpisov pri pregledih kolesnih dvojic v zvezi z njihovim
tehničnim stanjem kot celote in njihovih sestavnih delov, 
-       
ohmsko upornost kolesnih dvojic v zvezi z vključevanjem tirničnih
tokokrogov, 
-       
varilska dela na kolesnih dvojicah, 
-       
razdrtje oziroma odpis sestavnih delov kolesnih dvojic.
89. člen
(pomembnost vzdrževanja kolesnih dvojic)
(1) Tehnično stanje kolesnih dvojic
železniških vozil ima odločilen vpliv na varnost železniškega prometa, zato je
treba med uporabljanjem vozil in pri vzdrževanju teh sklopov in njihovih delov
posvečati posebno pozornost: 
-       
morebitnim nenormalnim spremembam oblike in sestave, ki bi lahko
pomenile nevarnost za železniški promet oziroma uporabo vozil, 
-       
kakovostni obdelavi površin, 
-       
predpisanim meram in njihovim tolerančnim odstopkom, 
-       
predpisani in kakovostni montaži, 
-       
stanju strukture materiala, 
-       
predpisani ohmski upornosti, 
-       
predpisanim in kakovostnim mazivom osnih (vsa vozila) in obesnih (vlečna
vozila) ležajev, 
-       
preprečitvi nezavedne uporabe že zavrženih sestavnih delov. 
(2) Pri vzdrževanju kolesnih dvojic oziroma
njihovih sestavnih delov je treba upoštevati predpisane mejne mere
izrabljenosti za posamezne vrste vzdrževanja in dovoljene tolerance, ki veljajo
kot eksploatacijske vrednosti. Če so mejne mere presežene, je treba ustrezni
del kolesne dvojice popraviti, zamenjati ali celotno kolesno dvojico zavreči.
90. člen
(osnovni predpisi za vzdrževanje kolesnih
dvojic)
Pri
vzdrževanju kolesnih dvojic kot celote in njihovih posameznih sestavnih delov
je treba upoštevati Odločbo Komisije z dne 28. julija 2006 o tehnični
specifikaciji za interoperabilnost v zvezi s podsistemom »železniški vozni park
– tovorni vagoni« vseevropskega železniškega sistema za konvencionalne hitrosti
(UL L št. 344 z dne 8. 12. 2006, str. 1) ter še naslednje standarde in objave
UIC:


Sestavni del

Zahteve kakovosti

Zahteve dimenzij v
  sestavljenem stanju


Kolesne dvojice 

oSIST prEN 15313 


Osi 

oSIST prEN 13260 in SIST EN 13261 


Monoblok kolesa 

SIST EN 13262 


Platišča koles 

UIC 812-1 

UIC 812-5 


Kolesni obroči 

UIC 810-1 

UIC 810-2 


Obročena kolesa 

 

UIC 812-4 


Zakovni vzmetni prstani 

UIC 810-3 

 


(2) Pri vzdrževanju osnih ležajev kolesnih
dvojic je treba upoštevati določila standardov SIST EN 12080, 12081 in 12082
ter objav UIC 515-1, 515-5, 615-1 in 846. 
(3) Sestavljanje in označevanje kolesnih
dvojic je treba opravljati v skladu z določili standarda SIST EN 13715 ter
objavami UIC 510-2 in 813.
2. Pregledi in preskusi kolesnih dvojic
91. člen
(vrste pregledov kolesnih dvojic)
(1) Tehnična brezhibnost kolesnih dvojic se
ugotavlja s stalnimi, periodičnimi in popolnimi pregledi. 
(2) Stalni pregledi kolesnih dvojic se
opravljajo pri stalnem nadzoru in pri kontrolnih pregledih iz 1. in 3. točke
tretjega odstavka 6. člena tega pravilnika. Pri pregledu ob stalnem nadzoru se
vizualno ugotavlja: 
-       
obrabljenost sledilnih grebenov koles, 
-       
obrabljenost kolesnih obročev (obročena kolesa) in/ali kolesnih vencev
(monoblok kolesa), 
-       
izrabljenost tekalne površine in njene morebitne poškodbe, 
-       
pritrjenost kolesnih obročev, 
-       
ugotavljanje možnih napok platišč in naper koles, kolesnih obročev in
kolesnih vencev, 
-       
morebitna pregreta mesta kolesnih obročev ali kolesnih vencev, kot
posledice nepravilnega delovanja zavor. 
(3) Pri kontrolnih pregledih, razen
pregleda P0, se ob pregledih iz prejšnjega odstavka opravi še meritev profila
kolesnega obroča oziroma kolesnega venca in meritev premera kolesa oziroma
debeline kolesnega obroča in/ali venca. 
(4) Periodični pregled kolesnih dvojic se
opravi po vsaki demontaži le-teh z vozila zaradi opravljanja določenega
popravila na njih, pri čemer se opravi: 
-       
odstranitev maščob in rje (pranje), 
-       
ugotavljanje možnih napok platišč koles, kolesnih obročev in/ali
kolesnih vencev, 
-       
meritev vseh pomembnih dimenzij, 
-       
pregled drsnih površin za drsne ležaje in njihov premer, 
-       
pregled pritrjenosti koles na osi, 
-       
meritev ohmske upornosti, 
-       
defektoskopski pregled osi, 
-       
izdaja merilnega lista. 
(5) Popolni pregled kolesnih dvojic se
opravi na enak način kot periodični pregled, pri čemer se dodatno odstrani
barva do kovinske površine in se v primeru potrebe os ponovno oziroma dodatno
označi. 
(6) Na podlagi pregleda se kolesne dvojice
razvrstijo na: 
-       
uporabne brez popravila, 
-       
tiste, ki jih je treba obdelati, 
-       
tiste, pri katerih je potrebna zamenjava delov, 
-       
tiste, ki se zavržejo. 
(7) V primeru, da se pri kateremkoli
pregledu ugotovi, da so bili podatki na osi popravljeni in niso enoznačni, je
treba takšno os izločiti iz uporabe.
92. člen
(meritve in preverjanje stanja kolesnih
dvojic)
(1) Na kolesnih dvojicah je treba najprej
preveriti predpisane dimenzije: 
-       
debeline kolesnega obroča oziroma venca, 
-       
širine kolesnega obroča oziroma venca. 
(2) Če pri preverjanjih iz prejšnjega
odstavka niso ugotovljene prekoračitve dovoljenih toleranc, se opravijo
nadaljnja preverjanja: 
-       
razmika med notranjima površinama kolesnih obročev oziroma vencev, 
-       
profila kolesnih obročev oziroma vencev in ugotavljanje potrebe
struženja, 
-       
centričnosti osi in tečajev.
93. člen
(defektoskopski pregledi kolesnih dvojic)
(1) Pri vzdrževanju kolesnih dvojic se
lahko opravljajo defektoskopski pregledi z neporušnimi preiskavami materiala (v
nadaljnjem besedilu: defektoskopski pregled) na vgrajenih ali demontiranih
kolesnih dvojicah. 
(2) Pri vzdrževanju kolesnih dvojic je
treba opravljati defektoskopske preglede pri naslednjih delih: 
-       
osi kolesnih dvojic, 
-       
monoblok kolesa, 
-       
kolesne plošče, 
-       
kolesni obroči. 
(3) Defektoskopski pregledi delov iz
prejšnjega odstavka so: 
-       
vizualni, 
-       
magnetične preiskave, 
-       
ultrazvočne preiskave, 
-       
preiskave z rentgentskimi žarki, 
-       
preiskave z γ-žarki in drugo. 
(4) Defektoskopski pregled osi kolesnih dvojic
vozila je treba opraviti: 
-       
pri periodičnem oziroma popolnem pregledu kolesnih dvojic, 
-       
pri vozilu, poškodovanem v večjem obsegu v resni nesreči, nesreči ali
incidentu (pri trčenju, naletu, iztirjenju itd.), 
-       
pri kontrolnih pregledih P6 in P12 lokomotiv, motornikov in motornih
garnitur (vgrajene kolesne dvojice), 
-       
pri letnih kontrolnih pregledih motornih vozil za posebne namene, 
-       
po posebnem naročilu lastnika vozila. 
(5) Defektoskopski pregled platišč koles
oziroma kolesnih plošč je treba opraviti pri sumu, da so med uporabo vozil na
njih nastale napoke ali povečanje notranjih napetosti, zaradi mehanskih poškodb
ali pregrevanja. 
(6) Defektoskopski pregled kolesnih obročev
je treba opraviti pred njihovo vgraditvijo na platišče kolesne plošče ali pri sumu,
da so na njih nastale napoke med uporabo vozil. 
(7) Os kolesne dvojice, na kateri so pri
defektoskopskem pregledu ugotovljene nedovoljene napake, morata ponovno
pregledati dva delavca, ki s podpisom potrdita odločitev za zavrženje takšne
osi. 
(8) Pooblaščeni delavci, ki opravljajo
defektoskopske preglede delov kolesnih dvojic, morajo imeti ustrezen certifikat
o usposobljenosti za opravljanje teh del v skladu z določbami 30. člena tega
pravilnika. 
(9) Izvajalec defektoskopskih pregledov
delov kolesnih dvojic mora te preglede evidentirati v tehnični dokumentaciji o
vzdrževanju posameznega vozila, v delavnici za vzdrževanje pa mora voditi
posebno evidenco, dostopno za inšpekcijske preglede. 
(10) Evidenca iz prejšnjega odstavka mora
vsebovati: 
-       
zaporedno številko, 
-       
datum pregleda, 
-       
številko kolesne dvojice, 
-       
letnico izdelave osi, 
-       
vrsto defektoskopskega preskusa, 
-       
številko vozila, v katerega je bila kolesna dvojica vgrajena, 
-       
rezultat preskusa in podpis pooblaščenega preskuševalca. 
(11) Opravila pri defektoskopskih pregledih
kolesnih dvojic natančneje določi izvajalec pregledov oziroma uporabnik
defektoskopske naprave v skladu z navodili proizvajalca te naprave.
94. člen
(preskus ohmske upornosti kolesnih dvojic)
(1) Za zagotavljanje spajanja oziroma zaključevanja
tirnih tokokrogov, namenjenih za delovanje signalno-varnostnih in drugih naprav
v zvezi z varnostjo železniškega prometa, mora biti ohmska upornost kolesnih
dvojic ustrezne vrednosti, ki jo je treba med njihovim vzdrževanjem redno
preverjati oziroma preskušati. 
(2) Preskus ohmske upornosti vsake kolesne
dvojice se opravi z merjenjem upornosti med kolesnima obročema oziroma vencema
pri neobremenjenem stanju in pri napetosti 1,8 do 2 V. Tako izmerjena upornost
mora biti manjša od: 
-       
0,01 ohma (Ω) pri novih monoblok ali novo obročenih kolesih (nova
kolesna plošča in nov kolesni obroč), 
-       
0,1 ohma (Ω) pri periodičnih pregledih iz četrtega odstavka 91. člena
tega pravilnika. 
(3) Pri reviziji kolesnih dvojic z
obročenimi kolesi (obnova kolesnih dvojic) je treba stremeti za njihovo ohmsko
upornost 0,05 ohma. 
(4) Pooblaščeni vzdrževalci kolesnih dvojic
morajo razpolagati z ustrezno opremljenim stacionarnim merilnim mestom za
meritve ohmske upornosti kolesnih dvojic. Merilno mesto predstavlja izoliran
del tira z ustrezno merilno napravo, ki mora zagotavljati zahtevano točnost in
pravilnost merjene vrednosti. 
(5) Izmerjena vrednost ohmske upornosti
kolesnih dvojic se evidentira v spremnem tehničnem dokumentu vozila, ki je zanj
izdan v skladu z določbami pravilnika o tehnični skladnosti železniških vozil.
3. Vzdrževanje osišč kolesnih dvojic
95. člen
(pomen in pogoji vzdrževanja osišč)
(1) Osišča kolesnih dvojic so vitalni
sklopi železniških vozil, vzdrževanju katerih je treba posvečati posebno
pozornost. 
(2) Pooblaščene delavnice za vzdrževanje
kolesnih dvojic morajo v zvezi z vzdrževanjem osišč razpolagati: 
-       
z ustrezno velikim, čistim, dobro osvetljenim in temperaturno
reguliranim (minimalno 16 °C) prostorom, v katerega ne smejo vdirati vlaga,
prah, dim, plini ipd., 
-       
s potrebnimi ustreznimi orodji, pripravami, merilnimi instrumenti in
priborom v skladu s tipi osišč in vrstami v osišča vgrajenih kotalnih ležajev
ter navodili njihovih proizvajalcev, 
-       
z ustreznimi mazalnimi sredstvi, 
-       
z ustreznimi okolju prijaznimi čistilnimi in protikorozijskimi sredstvi,
-       
z ustrezno organiziranim tehnološkim procesom vzdrževalnih del, 
-       
z ustrezno usposobljenim osebjem.
96. člen
(sprotno vzdrževanje osišč)
(1) Sprotno vzdrževanje osišč je treba
opravljati med nadzorom, kontrolnimi pregledi in izrednimi popravili v skladu s
tretjim odstavkom 6. člena tega pravilnika. 
(2) Na vlečnih vozilih, ki so opremljena z
napravami za signaliziranje prekomernega segrevanja osišč (na kraju samem ali v
vozniški kabini), je treba stanje teh naprav pregledati oziroma preskusiti
pripravljenost za njihovo delovanje pri vsakem kontrolnem pregledu.
97. člen
(revizije osišč)
(1) Pri reviziji osišč se ta razgradijo,
pri čemer se opravi natančen pregled stanja vseh sestavnih delov osnih ležajev
in tečajev kolesnih dvojic ter obnova maziva. 
(2) Revizije osišč se praviloma opravljajo
vzporedno z revizijami vozil.
98. člen
(zavarovanje in označitev popravljenih
osišč)
Po vsakem odpiranju čelnega pokrova ohišja
osišč med njihovim sprotnim vzdrževanjem in revizijami se uredi zavarovanje in
označitev tega pokrova, s čimer se mora zagotoviti: 
-       
zavarovanje vsaj dveh pritrdilnih vijakov pokrova pred samoodvijanjem, 
-       
indic o nepooblaščenem posegu na osišču, 
-       
datum zadnje revizije, 
-       
podatek oziroma številka pooblaščene delavnice za vzdrževanje kolesnih
dvojic, ki je na osišču zadnja opravljala vzdrževalni poseg.
4. Varilska dela na kolesnih dvojicah
99. člen
(dovoljena varilska dela)
(1) Na kolesnih dvojicah in njihovih
sestavnih delih se lahko opravljajo samo naslednja varilska dela: 
-       
popravilo središčnih gnezd, 
-       
navarjanje zunanjega venca čepa drsnega osnega ležaja, 
-       
navarjanje kolesnih obročev oziroma kolesnih vencev zaradi povečanja
premera ali odstranitve ravnih mest, 
-       
navarjanje luknje pesta kolesa, 
-       
navarjanje platišča kolesa, 
-       
varjenje naper kolesa in platišča, 
-       
popravilo ohišja osišč, vendar samo na obrabnih površinah vodil in na
naslonu vzmeti. 
(2) Varilska dela na platiščih koles,
monoblok kolesih in naperah koles iz litega železa in iz jekla z natezno trdnostjo
nad 60 daN/mm² niso dovoljena. 
(3) Neuporabni kolesni obroči se lahko
snamejo s koles s plamenskim rezanjem, pri čemer se ne sme poškodovati obod
kolesa oziroma platišča. 
(4) Varilska dela na kolesnih dvojicah je
treba opravljati tako, da v nobenem primeru ne teče tok skozi osne ležaje. 
(5) Varilska dela na kolesnih dvojicah se
lahko opravljajo v delavnicah za vzdrževanje, ki izpolnjujejo s tem pravilnikom
predpisane pogoje.
5. Kontrola kakovosti pri vzdrževanju
kolesnih dvojic
100. člen
(kontrola kakovosti)
Pri vzdrževanju kolesnih dvojic mora
kontrolna služba vzdrževalca opravljati: 
a)    
medfazno kontrolo, pri čemer: 
- 
prisostvuje pregledu kolesnih dvojic in ugotavljanju obsega vzdrževalnih
del, 
- 
nadzira, ali se pri obdelavi vseh delov kolesnih dvojic odstranjuje le
nepotrebni material, 
- 
nadzira točnost in kvaliteto obdelave pesta koles in pestnih sedežev na
oseh, 
- 
nadzira naprešanje pogonskih zobnikov na osi in zapisovanje tlačnih
diagramov, 
- 
nadzira navlečenje koles na osi in zapisovanje tlačnih diagramov, 
- 
s podpisom potrjuje tlačne diagrame navlečenja koles, 
- 
vtisne ali preveri žig o prevzemu kolesne dvojice; 
b)    
končno kontrolo, pri čemer preverja: 
- 
ali je/so kvaliteta obdelave in dimenzije osnih čepov in tečajev v
skladu s predpisi, 
- 
ali je/so kvaliteta obdelave in dimenzije kolesnih obročev oziroma
vencev (profil, debelina) v skladu s predpisi, 
- 
trdnost naleganja kolesnih obročev in njihovih varovalnih zakovnih
obročev, 
- 
ali je na čelni strani kolesnih obročev vtisnjena kratica vzdrževalca,
ki je opravil njihovo navlečenje, in leto navlečenja, 
- 
ali je razdalja od sredine osi do notranjih površin kolesnih obročev
oziroma vencev v mejah toleranc in je na minimalno treh mestih obsega koles
enaka.
6. Zavrženje kolesnih dvojic
101. člen
(ravnanja pri zavrženju kolesnih dvojic)
(1) Kolesne dvojice je treba zavreči, če je
potrebna zamenjava osi. 
(2) Od zavržene kolesne dvojice se lahko
snamejo še uporabna kolesa ali se z njih s toplotnim postopkom snamejo kolesni
obroči, ki so še uporabni pri debelini najmanj 50 mm. 
(3) O zavrženju kolesnih dvojic se sestavi
zapisnik, ki vsebuje podatke o številki, tipu, datumu izdelave ter vzroku
zavrženja posamezne kolesne dvojice. 
(4) Za preprečitev morebitne ponovne
uporabe se mora pri zavrženi kolesni dvojici na enem od čepov osnega ležaja in
na pestu obeh koles plamensko zarezati tangencialni žleb.

Priloga
1: Naslovi SIST EN standardov in objav UIC, navedenih v tem pravilniku
Priloga
2: Merilni list tehtanja železniškega vozila
Priloga
3: Preglednice rokov vzdrževanja vozil
Priloga
4: Zapisnik o preskusu obratovanja kotla parne lokomotive
Priloga
5: Oblika ploščice za označevanje vitalnih sklopov in delov zavor v
pooblaščenih delavnicah za vzdrževanje zavor
Priloga
6: Učni načrt programov za usposabljanje osebja za vzdrževanje zavor
Priloga
7: Potrdilo o strokovni usposobljenosti osebja za vzdrževanje zavor
Priloga
8: Glavne nepravilnosti na zavornem disku
Priloga
9: Dolžine pomikov batov zavornih valjev zračnih zavor
Priloga
10: Okvirni opis del pri revizijskem vzdrževanju zavor

Pravilnik o vzdrževanju železniških vozil
(Uradni list RS, št. 70/08) vsebuje naslednje končne določbe:
»VIII. KONČNE DOLOČBE
102. člen
(prenehanje
uporabe predpisov)
Z dnem uveljavitve tega pravilnika se
prenehajo uporabljati: 
-       
Pravilnik o tehničnih pogojih za rabo olj v napravah na vlečnih vozilih
(Službeni glasnik ZJŽ, št. 2/83), 
-       
Pravilnik o vzdrževanju železniških vozil (Uradni list RS, št. 53/02 in
138/06), 
-       
Navodilo za vzdrževanje drsnih ležajev tirnih vozil (Službeni glasnik
ZJŽ, št. 9/59), 
-       
Navodilo za podaljšanje rokov periodičnih popravil salonskih,
inšpekcijskih in drugih specialnih vozil (Službeni glasnik ZJŽ, št. 5/70), 
-       
Navodilo za vzdrževanje naprav za gretje »Schaltbau« v potniških vozovih
(Službeni glasnik ZJŽ, št. 7/68), 
-       
Navodilo za eksploatacijo in vzdrževanje podstavnih vozičkov Y-25 in
tipa Y-27, sprejetih na JŽ (Službeni glasnik ZJŽ, št. 2/87), 
-       
Navodilo za mazanje voz (Službeni glasnik ZJŽ, št. 1/55), 
-       
Navodilo za oplemenitev vode za dizelska vozila (Službeni glasnik ZJŽ,
št. 10/73), 
-       
Navodilo za vzdrževanje električne razsvetljave potniških voz (Službeni
glasnik ZJŽ, št. 4/55), 
-       
Pravilnik o standardizaciji na JŽ (Službeni glasnik ZJŽ, št. 14/89), 
-       
Samoupravni sporazum o medsebojnih razmerjih, delovnih pogojih in
odgovornosti kontrolno-prevzemnih organov JŽ pri novogradnji in vzdrževanju
voznih sredstev (Službeni glasnik ZJŽ, št. 9/78 in 8/89), 
-       
Navodilo o hrambi tehnične dokumentacije na JŽ (Službeni glasnik ZJŽ,
št. 3/88).
103. člen
(uveljavitev
pravilnika)
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o vzdrževanju železniških vozil (Uradni list RS, št. 4/17) vsebuje naslednjo končno določbo:
»KONČNA DOLOČBA
5. člen
(začetek veljavnosti)
Ta pravilnik začne veljati naslednji dan po
objavi v Uradnem listu Republike Slovenije.«.