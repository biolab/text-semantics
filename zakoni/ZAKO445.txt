I. SPLOŠNE DOLOČBE
1. člen
(vsebina zakona)
Ta zakon ureja pogoje za opravljanje ter določa način upravljanja
in financiranja vzgoje in izobraževanja na področjih:
-       
predšolske vzgoje,
-       
osnovnošolskega izobraževanja,
-       
vzgoje in izobraževanja otrok, mladoletnikov in mlajših polnoletnih oseb
s posebnimi potrebami,
-       
osnovnega glasbenega izobraževanja,
-       
nižjega in srednjega poklicnega izobraževanja,
-       
srednjega strokovnega in tehniškega izobraževanja,
-       
srednjega splošnega izobraževanja,
-       
višjega strokovnega izobraževanja,
-       
vzgoje in izobraževanja v domovih za učence in v dijaških domovih ter
-       
izobraževanja odraslih.
Vsebino in postopek sprejemanja programov za predšolske
otroke in njeno financiranje ter izobrazbene pogoje in delovno obveznost
strokovnih delavcev vrtca določa zakon.
Za vrtce oziroma šole, ustanovljene za vzgojo in izobraževanje
pripadnikov italijanske in madžarske narodne skupnosti, se uporabljajo določbe
tega zakona in zakona, ki ureja posebne pravice italijanske in madžarske
narodne skupnosti.
Za vrtce, šole in druge zavode za vzgojo in izobraževanje otrok,
mladoletnikov in mlajših polnoletnih oseb s posebnimi potrebami, ki potrebujejo
prilagojene programe za predšolske otroke, prilagojene izobraževalne programe ter
vzgojni ali posebni program vzgoje in izobraževanja (v nadaljnjem besedilu:
otroci in mladostniki s posebnimi potrebami) se uporabljajo določbe, ki veljajo
za vrtce oziroma šole, če z zakonom ni drugače določeno.
Za izobraževanje odraslih, za domove za učence in dijaške
domove se uporabljajo določbe tega zakona, ki veljajo za šole, če z zakonom ni
drugače določeno.
2. člen
(cilji vzgoje in izobraževanja)
Cilji sistema vzgoje in izobraževanja v Republiki Sloveniji so:
-       
zagotavljanje optimalnega razvoja posameznika ne glede na spol, socialno
in kulturno poreklo, veroizpoved, rasno, etnično in narodno pripadnost ter
telesno in duševno konstitucijo oziroma invalidnost,
-       
vzgajanje za medsebojno strpnost, razvijanje zavesti o enakopravnosti
spolov, spoštovanje drugačnosti in sodelovanje z drugimi, spoštovanje otrokovih
in človekovih pravic in temeljnih svoboščin, razvijanje enakih možnosti obeh
spolov ter s tem razvijanje sposobnosti za življenje v demokratični družbi,
-       
razvijanje jezikovnih zmožnosti in sposobnosti in ozaveščanje položaja
slovenskega jezika kot jezika države Slovenije; na območjih, ki so opredeljena
kot narodno mešana, pa ob slovenskem jeziku tudi ohranjanje in razvijanje
italijanskega in madžarskega jezika,
-       
zagotavljanje kakovostne izobrazbe,
-       
negovanje radovednosti, raziskovalnega duha, domišljije in intuicije ter
razvijanje neodvisnega mišljenja,
-       
spodbujanje zavesti o integriteti posameznika,
-       
razvijanje zavesti o državni pripadnosti in nacionalni identiteti in
vedenja o zgodovini Slovenije in njeni kulturi. Vzgojno-izobraževalni zavodi
razvijajo zavest o državni pripadnosti in nacionalni identiteti z obeleževanjem
državnih praznikov, katerega sestavni del je izvedba himne Republike Slovenije
in z drugimi dejavnostmi. Vzgojno-izobraževalni zavodi imajo stalno izobešeno
zastavo Republike Slovenije, na območjih, kjer živita italijanska oziroma
madžarska narodna skupnost, se izobesi tudi zastavo narodne skupnosti.
-       
omogočanje vključevanja v procese evropskega povezovanja,
-       
uveljavljanje možnosti izbire na vseh ravneh vzgoje in izobraževanja,
-       
omogočanje vzgoje in izobraževanja, ki ustreza stopnji razvoja in življenjski
dobi posameznika,
-       
zagotavljanje enakih možnosti za vzgojo in izobraževanje na območjih s
posebnimi razvojnimi problemi,
-       
zagotavljanje enakih možnosti za vzgojo in izobraževanje otrok iz
socialno manj spodbudnih okolij,
-       
zagotavljanje enakih možnosti za vzgojo in izobraževanje otrok,
mladostnikov in odraslih s posebnimi potrebami,
-       
vzgajanje in izobraževanje za trajnostni razvoj in za dejavno vključevanje
v demokratično družbo, kar vključuje tudi globlje poznavanje in odgovoren odnos
do sebe, svojega zdravja, do drugih ljudi, do svoje in drugih kultur, do
naravnega in družbenega okolja, do prihodnjih generacij,
-       
vzgajanje in izobraževanje s poudarkom na slovenski kulturi in evropskih
vrednotah,
-       
spodbujanje vseživljenjskega izobraževanja,
-       
omogočanje splošne izobrazbe in pridobitve poklica vsemu prebivalstvu,
-       
omogočanje čim višje ravni izobrazbe čim večjemu deležu prebivalstva ob
ohranjanju že dosežene ravni zahtevnosti,
-       
omogočanje razvoja in doseganje čim višje ravni ustvarjalnosti čim večjemu
deležu prebivalstva.
2.a člen
(varno in spodbudno učno okolje)
V vrtcih, šolah in drugih zavodih za vzgojo in izobraževanje
otrok in mladostnikov s posebnimi potrebami se v skladu s cilji iz prejšnjega
člena zagotovi varno in spodbudno učno okolje, kjer je prepovedano telesno
kaznovanje otrok in vsakršna druga oblika nasilja nad in med otroki in
neenakopravna obravnava, ki bi temeljila na spolu, spolni usmerjenosti,
socialnem in kulturnem poreklu, veroizpovedi, rasni, etnični in narodni
pripadnosti ter posebnosti v telesnem in duševnem razvoju.
3. člen
(učni jezik)
Vzgojno in vzgojno-izobraževalno delo v vrtcih oziroma šolah
poteka v slovenskem jeziku.
Na območjih, kjer živijo pripadniki slovenskega naroda in
pripadniki italijanske narodne skupnosti, in so opredeljena kot narodno mešana
območja, se v skladu s tem zakonom in posebnim zakonom ustanavljajo tudi vrtci
oziroma šole, v katerih poteka vzgojno oziroma vzgojno-izobraževalno delo v italijanskem
jeziku (vrtci in šole v jeziku narodne skupnosti).
Na območjih, kjer živijo pripadniki slovenskega naroda in
pripadniki madžarske narodne skupnosti, in so opredeljena kot narodno mešana
območja, se v skladu s tem zakonom in posebnim zakonom ustanavljajo dvojezični
vrtci in šole, v katerih vzgojno oziroma vzgojno-izobraževalno delo poteka v slovenskem
in madžarskem jeziku (dvojezični vrtci in šole).
4. člen
(posebni predpisi)
V organih državne uprave se lahko za potrebe službe organizira
opravljanje izobraževalne dejavnosti po posebnem zakonu.
5. člen
(opravljanje dejavnosti)
Dejavnost vzgoje in izobraževanja opravljajo vzgojitelji, pomočniki
vzgojiteljev, učitelji, predavatelji višjih strokovnih šol, svetovalni delavci
in drugi strokovni delavci v javnih in zasebnih vrtcih in šolah.
Zasebniki lahko opravljajo dejavnost vzgoje in izobraževanja
v okviru vrtca oziroma šole, lahko pa tudi samostojno, če z zakonom ni določeno
drugače.
Vzgoja in izobraževanje otrok in mladostnikov s posebnimi potrebami
se izvaja samo kot javna služba.
6. člen
(izvajalci)
Predšolsko vzgojo opravljajo vrtci in zasebniki.
Predšolska vzgoja se lahko v primeru, določenim z zakonom,
opravlja tudi na domu.
Osnovnošolsko izobraževanje opravljajo osnovne šole.
Osnovnošolsko izobraževanje se lahko na način in po postopku,
določenem z zakonom, opravlja tudi kot izobraževanje na domu.
Poklicno izobraževanje opravljajo nižje in srednje poklicne šole.
Kadar poklicno izobraževanje poteka v dualnem sistemu, ga opravljajo nižje in
srednje poklicne šole skupaj z delodajalci.
Predšolsko vzgojo, osnovnošolsko izobraževanje in poklicno izobraževanje
opravljajo tudi zavodi za vzgojo in izobraževanje otrok in mladostnikov s
posebnimi potrebami.
Osnovno glasbeno izobraževanje opravljajo glasbene šole in
zasebniki.
Srednje tehniško in strokovno izobraževanje opravljajo srednje
tehniške in srednje strokovne šole.
Splošno srednje izobraževanje, ki omogoča nadaljevanje izobraževanja
v visokem šolstvu, opravljajo splošne in strokovne gimnazije (v nadaljnjem
besedilu: gimnazije).
Višje strokovno izobraževanje opravljajo višje strokovne šole.
Pogoje za bivanje in učenje zagotavljajo učencem, vajencem, dijakom
in študentom višjih šol, ki se šolajo zunaj kraja bivanja, domovi za učence in
dijaški domovi.
Izobraževanje odraslih opravljajo organizacije za izobraževanje
odraslih, šole in zasebniki.
7. člen
(organiziranje)
Vrtec oziroma šola se lahko ustanovi kot vzgojno-izobraževalni
zavod ali gospodarska družba ali se organizira kot organizacijska enota zavoda,
družbe ali druge pravne osebe, če s tem zakonom ni drugače določeno.
Osnovna šola in gimnazija se lahko ustanovita kot vzgojno-izobraževalni
zavod ali kot organizacijska enota vzgojno-izobraževalnega ali drugega zavoda.
Javni vrtec oziroma šola se lahko ustanovi kot javni vzgojno-izobraževalni
zavod ali organizira kot organizacijska enota javnega vzgojno-izobraževalnega
ali drugega zavoda oziroma druge pravne osebe javnega prava.
Vrtec oziroma šola je pravna oseba, če ni z zakonom ali aktom
o ustanovitvi drugače določeno.
Vrtec oziroma šola ne sme opravljati vzgojno-izobraževalne dejavnosti,
ki se financira iz javnih sredstev, zaradi pridobivanja dobička.
Pravice, obveznosti in odgovornosti vrtca oziroma šole določata
zakon in akt o ustanovitvi.
8. člen
(vzgojno-izobraževalni zavod)
Vzgojno-izobraževalni zavodi po tem zakonu so zavodi, ki kot
pretežno dejavnost izvajajo programe za predšolske otroke, javno veljavne
izobraževalne programe, javno veljavne vzgojne programe domov za učence in dijaških
domov in javno veljavne programe za predšolske otroke s posebnimi potrebami
oziroma programe vzgoje in izobraževanja za otroke in mladostnike s posebnimi
potrebami.
9. člen
(javno veljavni programi in izobrazba)
Javno veljavni programi so:
-       
izobraževalni programi,
-       
prilagojeni izobraževalni programi za otroke in mladostnike s posebnimi
potrebami in
-       
izobraževalni programi za odrasle (v nadaljnjem besedilu: izobraževalni
programi);
-       
programi za predšolske otroke,
-       
vzgojni program domov za učence,
-       
vzgojni program dijaških domov,
-       
prilagojeni programi za predšolske otroke s posebnimi potrebami,
-       
vzgojni programi za otroke in mladostnike s posebnimi potrebami in
-       
posebni program vzgoje in izobraževanja za otroke in mladostnike s
posebnimi potrebami, ki so sprejeti na način in po postopku, določenem z
zakonom.
Vzgojo in izobraževanje otrok in mladostnikov s posebnimi
potrebami se lahko izvaja le po javno veljavnih programih vzgoje in
izobraževanja.
Po javno veljavnih izobraževalnih programih osnovnega, poklicnega,
srednjega in višjega strokovnega izobraževanja se pridobi javno veljavna
izobrazba.
10. člen
(javna služba)
Javna služba na področju vzgoje in izobraževanja obsega programe
za predšolske otroke, vzgojne programe domov za učence in dijaških domov,
vzgojni in posebni program vzgoje in izobraževanja za otroke in mladostnike s
posebnimi potrebami, ki jih sprejme pristojni strokovni svet, in izobraževalne
programe, ki jih sprejme pristojni minister, ter dejavnosti in naloge, potrebne
za izvajanje dejavnosti vzgoje in izobraževanja.
Programe iz prejšnjega odstavka opravljajo javni vrtci in šole,
javni domovi za učence in dijaški domovi, javni zavodi za otroke in mladostnike
s posebnimi potrebami in javne organizacije za izobraževanje odraslih, na
podlagi koncesije pa tudi zasebni vrtci in šole oziroma domovi za učence in
dijaški domovi, zavodi za otroke in mladostnike s posebnimi potrebami in
zasebne organizacije za izobraževanje odraslih ter zasebniki, če je tako določeno
z zakonom.
Opravljanje javne službe na področju izobraževanja odraslih
ureja zakon.
11. člen
(javna mreža)
Za opravljanje javne službe na področju vzgoje in izobraževanja
se organizira javna mreža, ki jo sestavljajo javni vrtci in šole, zasebni vrtci
in šole ter zasebniki, ki imajo koncesijo.
Javna mreža vrtcev mora biti organizirana tako, da omogoča
staršem in otrokom dostopnost in izbiro programa za predšolske otroke.
Javna mreža osnovnih šol mora zagotavljati vsem otrokom možnost
osnovnošolskega izobraževanja.
Javna mreža glasbenih šol mora biti organizirana tako, da
omogoča zainteresiranim učencem osnovno glasbeno izobraževanje, nadarjenim pa
zagotavlja pripravo za nadaljnje glasbeno izobraževanje.
Javna mreža nižjih in srednjih poklicnih šol, srednjih tehniških
in srednjih strokovnih šol in gimnazij mora omogočiti izobraževanje vsem, ki so
izpolnili osnovnošolsko obveznost, in sicer najmanj za pridobitev prvega
poklica oziroma opravljanje mature.
Javna mreža višjih strokovnih šol omogoča nadaljevanje izobraževanja
tistim, ki izpolnjujejo z zakonom določene pogoje.
Javna mreža domov za učence in dijaških domov omogoča učencem,
vajencem, dijakom in študentom višjih šol, ki se šolajo zunaj kraja bivanja,
pogoje za bivanje in učenje.
Javna mreža zavodov za vzgojo in izobraževanje otrok in mladostnikov
s posebnimi potrebami mora zagotavljati vzgojo, varstvo in izobraževanje otrok
in mladostnikov, ki to potrebujejo.
Javna mreža javnih organizacij za izobraževanje odraslih
omogoča odraslim dokončanje osnovne šole, vključitev v javno veljavne izobraževalne
programe za odrasle ter izvajanje svetovanja za področje odraslih.
Merila za postavitev javne mreže določi Vlada Republike Slovenije,
ob upoštevanju:
-       
števila in starosti otrok na določenem območju,
-       
specifičnosti poselitve in
-       
razvojnih posebnosti območja.
V postopku sprejemanja meril si pridobi mnenje pristojnega strokovnega
sveta.
II. PROGRAMI VZGOJE IN IZOBRAŽEVANJA
12. člen
(izobraževalni programi)
Izobraževalni program ima splošni in posebni del.
Splošni del vsebuje:
-       
ime programa,
-       
cilje vzgoje in izobraževanja,
-       
trajanje izobraževanja,
-       
obvezne načine preverjanja in ocenjevanja znanja,
-       
pogoje za vključitev,
-       
pogoje za napredovanje in dokončanje izobraževanja.
Splošni del programa poklicnega in strokovnega izobraževanja
vsebuje še naziv poklicne oziroma strokovne izobrazbe, ki se pridobi po uspešno
končanem izobraževanju.
Posebni del vsebuje:
-       
predmetnik,
-       
učne načrte, predmetne kataloge znanj in izpitne kataloge, v katerih se
navedejo vsebina predmetov oziroma predmetnih področij in izbirnih vsebin,
standardi znanj oziroma cilji pouka in znanja, ki se preverjajo ob koncu
obdobij v osnovni šoli ter pri maturi oziroma zaključnem izpitu,
-       
znanja, ki jih morajo imeti izvajalci posameznega predmeta.
Posebni del programa poklicnega in strokovnega izobraževanja
vsebuje še:
-       
obseg in vsebino izobraževanja v nižjem in srednjem poklicnem izobraževanju,
ki se izvaja pri delodajalcu in
-       
organizacijo izvajanja izobraževalnega programa (celoletna, periodična).
Posebni del prilagojenih izobraževalnih programov za otroke
in mladostnike s posebnimi potrebami vsebuje še:
-       
dejavnosti, ki so potrebne za doseganje optimalnega razvoja posameznega
otroka oziroma mladostnika in
-       
navodila za izvajanje.
Sestavine izobraževalnega programa za odrasle, postopek sprejemanja
in določanja izvajalcev ureja zakon.
Izobraževalni program se pripravi v skladu z izhodišči za
pripravo izobraževalnih programov, ki jih določi pristojni strokovni svet po
predhodnem soglasju ministra.
13. člen
(vzgojni in posebni program vzgoje in izobraževanja za otroke
in mladostnike s posebnimi potrebami)
Vzgojni program za otroke in mladostnike s posebnimi potrebami
obsega:
-       
ime programa,
-       
cilje in načela vzgoje in izobraževanja ter
-       
oblike dela.
Posebni program vzgoje in izobraževanja za otroke in mladostnike
s posebnimi potrebami obsega:
-       
ime programa,
-       
področja vzgoje in izobraževanja,
-       
cilje in načela vzgoje in izobraževanja,
-       
načine napredovanja in dokončanja,
-       
oblike dela in
-       
trajanje.
14. člen
(vzgojni program domov za učence in vzgojni program dijaških
domov)
Vzgojni program domov za učence in vzgojni program dijaških
domov obsega:
-       
ime programa,
-       
cilje vzgoje in izobraževanja ter
-       
oblike dela.
15. člen
(sprejemanje programov)
Javno veljavne izobraževalne programe, razen izobraževalnih
programov zasebnih šol, sprejme minister, pristojen za šolstvo, oziroma
minister, pristojen za izobraževanje odraslih (v nadaljnjem besedilu:
minister), v sodelovanju s pristojnim strokovnim svetom.
Strokovni svet predlaga splošni del ter določi posebni del
izobraževalnega programa.
Pred določitvijo posebnega dela izobraževalnega programa za
gimnazije mora na zahtevo strokovnega sveta podati svoje mnenje tudi državna
maturitetna komisija.
Vzgojne programe domov za učence in dijaških domov, razen
vzgojnih programov zasebnih domov za učence in zasebnih dijaških domov, ter
vzgojni program za otroke in mladostnike s posebnimi potrebami in posebni
program vzgoje in izobraževanja sprejme Strokovni svet Republike Slovenije za
splošno izobraževanje.
16. člen
(določanje izvajalcev)
Izvajalce izobraževalnega programa osnovnošolskega izobraževanja,
osnovnega glasbenega izobraževanja ter vzgojnega programa domov za učence,
razen izobraževalnih oziroma vzgojnih programov zasebnih šol oziroma domov za učence,
določi lokalna skupnost oziroma več lokalnih skupnosti, če se tako dogovorijo.
Izvajalce izobraževalnih programov nižje in srednje poklicne
šole, srednje in višje strokovne šole, poklicnega tečaja, gimnazije,
maturitetnega tečaja, vzgojnih programov dijaških domov, oziroma programov
vzgoje in izobraževanja za otroke in mladostnike s posebnimi potrebami, razen
izobraževalnih oziroma vzgojnih programov zasebnih šol oziroma dijaških domov,
določi minister s sklepom o dodelitvi programa, ki vsebuje vse podatke,
potrebne za vpis v razvid iz 34. člena tega zakona.
Pred določitvijo izvajalca izobraževalnega programa iz
drugega odstavka tega člena si ministrstvo pridobi podatke, ki so potrebni za
vpis izvajalca v razvid iz 34. člena tega zakona.
17. člen
(sprejemanje programov zasebnih šol)
Vsebina in postopek sprejemanja izobraževalnega programa zasebne
šole se določita z aktom o ustanovitvi.
Izobraževalni program iz prejšnjega odstavka pridobi javno
veljavnost, ko pristojni strokovni svet ugotovi, da je program v skladu s cilji
sistema vzgoje in izobraževanja v Republiki Sloveniji iz 2. člena tega zakona
in da zagotavlja enakovreden izobrazbeni standard.
Izobraževalni program, ki ga izvaja zasebna šola po posebnih
pedagoških načelih (Steiner, Decroly, Montessori in podobno), pridobi javno
veljavnost, ko pristojni strokovni svet ugotovi, da je program v skladu s cilji
sistema vzgoje in izobraževanja v Republiki Sloveniji iz 2. člena tega zakona
in da zagotavlja minimalna znanja, ki omogočajo uspešno zaključiti
izobraževanje ter ga je priznalo ustrezno mednarodno združenje teh šol.
Ne glede na določbo 20. člena tega zakona vsako uvedbo novega
izobraževalnega programa iz prejšnjega odstavka pristojni javni zavod spremlja
ves čas šolanja prve generacije.
18. člen
(objava)
Javno veljavne programe mora ministrstvo, pristojno za šolstvo,
objaviti najmanj šest mesecev pred začetkom izvajanja oziroma pred razpisom za
vpis.
19. člen
(usklajevalni postopek)
Če je z zakonom določeno, da predmetne in izpitne kataloge
znanj določata dva strokovna sveta, je katalog sprejet, če ga oba sprejmeta v
enakem besedilu. Če strokovna sveta ne sprejmeta kataloga v enakem besedilu,
imenujeta komisijo za pripravo sporazumnega predloga, o katerem glasujeta pristojna
strokovna sveta na skupni seji. Predlog je sprejet, če dobi večino glasov, pri čemer
imata strokovna sveta enako število glasov. V skupno komisijo imenuje vsak strokovni
svet po tri člane.
Če skupna komisija ne oblikuje sporazumnega predloga ali če
sporazumni predlog ni sprejet, se umakne iz obravnave in pripravi nov predlog,
ki ne more biti dan v postopek prej kot v šestih mesecih po zavrnitvi prejšnjega
predloga.
III. POSODABLJANJE TER UGOTAVLJANJE IN ZAGOTAVLJANJE
KAKOVOSTI
20. člen
(posodabljanje)
Nove javno veljavne programe ali nove dele javno veljavnih
programov v javnih vrtcih in šolah uvaja, spremlja in evalvira pristojni javni
zavod iz prvega odstavka 28. člena tega zakona.
Minister lahko, na predlog pristojnega javnega zavoda iz
prejšnjega odstavka ali pristojnega strokovnega sveta iz 22. člena tega zakona
določi, da se nove dele javno veljavnih programov, rešitve na izvedbeni ravni,
ki s sistemskega oziroma vsebinskega vidika ne posegajo v javno veljavni
program, ali novosti na področju organizacije in financiranja sistema vzgoje in
izobraževanja, pred uvedbo preverjajo na izbranih šolah in vrtcih s poskusom.
Minister lahko prepove nadaljnje izvajanje poskusa, če se ne dosega predpisanih
izobrazbenih standardov ali so drugače kršene pravice otrok, učencev, vajencev,
dijakov, študentov višjih šol ali odraslih.
Postopek uvajanja, spremljanja in evalvacije, postopek in
nosilce spremljanja izvajanja poskusa ter postopek izbora šol in vrtcev iz tega
člena določi minister.
20.a člen
(ugotavljanje in zagotavljanje kakovosti)
Merila in postopke za ugotavljanje in zagotavljanje kakovosti
v vrtcih in šolah na nacionalni ravni ter predloge nacionalnih evalvacijskih
študij sprejme minister na predlog Sveta za kakovost in evalvacije.
Svet za kakovost in evalvacije imenuje minister. Natančnejše
pristojnosti Sveta za kakovost in evalvacije določi minister.
IV. UČBENIKI
21. člen
(učbeniki)
V šolah, ki izvajajo javno veljavne programe, se uporabljajo le
učbeniki, ki jih potrdi pristojni strokovni svet.
Postopek za pripravo in potrjevanje učbenikov določi
minister.
Zasebne šole uporabljajo učbenike iz prvega odstavka tega člena
le za z zakonom določene obvezne predmete.
Določbe tega člena ne veljajo za višje strokovne šole.
V. STROKOVNI SVETI
22. člen
(strokovni sveti)
Za odločanje o strokovnih zadevah na posameznih področjih
vzgoje in izobraževanja ter za strokovno pomoč pri sprejemanju odločitev in pri
pripravi predpisov Vlada Republike Slovenije ustanovi naslednje strokovne
svete:
-       
Strokovni svet Republike Slovenije za splošno izobraževanje,
-       
Strokovni svet Republike Slovenije za poklicno in strokovno izobraževanje
in
-       
Strokovni svet Republike Slovenije za izobraževanje odraslih.
Predsednike in člane strokovnih svetov imenuje Vlada Republike
Slovenije za šest let in so lahko ponovno imenovani.
23. člen
(organizacija dela)
Za posamezna področja svojega delovanja strokovni sveti lahko
oblikujejo komisije, ekspertne skupine in druga delovna telesa.
Organizacija in način dela strokovnega sveta se uredita s
poslovnikom, ki ga sprejme strokovni svet z večino glasov.
Strokovna, administrativna, tehnična in druga dela za strokovne
svete opravlja ministrstvo, pristojno za šolstvo.
24. člen
(sestava strokovnih svetov)
Strokovni svet Republike Slovenije za splošno izobraževanje
ima predsednika in šestindvajset članov.
Vlada imenuje šestnajst članov izmed strokovnjakov s področja
predšolske vzgoje, osnovnošolskega izobraževanja in splošnega srednjega izobraževanja,
deset pa izmed strokovnjakov s področja humanistike, družbenih ved,
naravoslovja, tehnike in umetniških disciplin, od tega devet na predlog univerz
in enega na predlog samostojnih visokošolskih zavodov.
Vsaj ena četrtina članov mora biti strokovnih delavcev vrtcev
in šol ter zavodov za vzgojo in izobraževanje otrok in mladostnikov s posebnimi
potrebami, ki jih imenuje vlada na predlog strokovnih združenj in društev
strokovnih delavcev s področja humanistike, družbenih ved, naravoslovja, tehnike,
umetniških disciplin in s področja šolske medicine ter po en predstavnik
italijanske in madžarske narodne skupnosti. Predstavnika italijanske in madžarske
narodne skupnosti predlagata narodni skupnosti.
Strokovni svet Republike Slovenije za poklicno in strokovno
izobraževanje ima predsednika in štirinajst članov. Vlada jih imenuje izmed
uveljavljenih strokovnjakov s področja poklicnega oziroma strokovnega izobraževanja,
in sicer:
-       
pet na predlog ministrstev, od tega dva na predlog ministrstva,
pristojnega za šolstvo,
-       
pet na predlog pristojnih zbornic in
-       
štiri na predlog sindikatov.
Najmanj ena tretjina članov morajo biti strokovni delavci poklicnih,
srednjih in višjih strokovnih šol.
Strokovni svet Republike Slovenije za izobraževanje odraslih
ima predsednika in štirinajst članov. Vlada jih imenuje izmed uveljavljenih
strokovnjakov s področja izobraževanja odraslih, in sicer:
-       
štiri na predlog ministrstev,
-       
tri na predlog pristojnih zbornic,
-       
tri na predlog sindikatov,
-       
dva na predlog skupnosti javnih zavodov za izobraževanje odraslih in
-       
dva na predlog drugih organizacij za izobraževanje odraslih in njihovih
skupnosti.
25. člen
(pristojnosti Strokovnega sveta Republike Slovenije za splošno
izobraževanje)
Strokovni svet Republike Slovenije za splošno izobraževanje:
-       
sprejema programe za predšolske otroke in prilagojene programe za
predšolske otroke s posebnimi potrebami,
-       
sprejema vzgojne in posebne programe vzgoje in izobraževanja za otroke
in mladostnike s posebnimi potrebami,
-       
določa vzgojne in izobraževalne programe na področju splošnega
izobraževanja in daje mnenje k programom na področju poklicnega in strokovnega
izobraževanja za pripadnike italijanske in madžarske narodne skupnosti,
-       
sprejema vzgojni program domov za učence in vzgojni program dijaških
domov,
-       
določa predmetnike in učne načrte predmetov ali predmetnih področij za
osnovno in glasbeno šolo,
-       
določa predmetnike in predmetne kataloge znanj za gimnazijo in za maturitetni
tečaj,
-       
določa izpitne kataloge znanj za preverjanje ob koncu posameznega
obdobja v osnovni šoli, glasbeni šoli in za maturo,
-       
daje mnenje k predmetnim in izpitnim katalogom znanj v delu, ki se
nanaša na splošnoizobraževalne predmete oziroma vsebine v poklicnem oziroma
strokovnem izobraževanju,
-       
določa navodila za prilagojeno izvajanje izobraževalnih programov,
-       
določa dejavnosti, potrebne za optimalen razvoj otrok in mladostnikov s
posebnimi potrebami,
-       
sprejme navodila za prilagojeno izvajanje programa za učence Rome,
-       
potrjuje učbenike v izobraževalnih programih na področju splošnega
izobraževanja,
-       
ugotavlja enakovredni izobrazbeni standard izobraževalnih programov
zasebnih šol na področju osnovnošolskega izobraževanja ter splošnega srednjega
izobraževanja,
-       
ugotavlja javno veljavnost izobraževalnih programov zasebnih šol iz
tretjega odstavka 17. člena tega zakona v osnovnošolskem, splošnem srednjem
izobraževanju in glasbenem izobraževanju,
-       
daje mnenje k splošnim vsebinam izobraževalnih programov zasebnih šol iz
17. člena tega zakona na področju poklicnega in strokovnega izobraževanja,
-       
daje mnenje o ustreznosti programa za predšolske otroke in predlaga
ministru:
-   
programe osnovnošolskega izobraževanja in osnovnega glasbenega izobraževanja,
-   
program dopolnilnega izobraževanja otrok izseljencev in zdomcev,
-   
program dopolnilnega izobraževanja za otroke Romov,
-   
prilagojene izobraževalne programe za otroke in mladostnike s posebnimi
potrebami,
-   
izobraževalni program gimnazije in maturitetnega tečaja in opravlja
druge naloge v skladu z zakonom.
Za obravnavanje vprašanj s področja predšolske vzgoje in
področja vzgoje in izobraževanja otrok s posebnimi potrebami ter za pripravo
odločitev, ki so na teh področjih v pristojnosti Strokovnega sveta Republike
Slovenije za splošno izobraževanje, se oblikujeta posebni komisiji.
Predsednika in člane komisij imenuje Strokovni svet Republike
Slovenije za splošno izobraževanje.
26. člen
(pristojnosti Strokovnega sveta Republike Slovenije za poklicno
in strokovno izobraževanje)
Strokovni svet Republike Slovenije za poklicno in strokovno
izobraževanje:
-       
določa predmetne kataloge znanj in izpitne kataloge znanj v poklicnem
oziroma strokovnem izobraževanju, 
-       
določi obseg in vsebino izobraževanja v nižjem in srednjem poklicnem
izobraževanju, ki se izvaja pri delodajalcu,
-       
določi organizacijo izvajanja izobraževalnega programa (celoletna,
periodična),
-       
določa vsebino vmesnega preizkusa,
-       
ugotavlja enakovredni izobrazbeni standard izobraževalnih programov za
odrasle na področjih, na katerih je pristojen za določanje katalogov znanj,
-       
ugotavlja javno veljavnost izobraževalnih programov zasebnih šol v
poklicnem in strokovnem izobraževanju,
-       
potrjuje učbenike v izobraževalnih programih na področju poklicnega
oziroma strokovnega izobraževanja,
-       
predlaga izobraževalne programe poklicnega oziroma strokovnega izobraževanja,
-       
predlaga prilagojene izobraževalne programe za mladostnike s posebnimi
potrebami,
-       
predlaga normative in standarde za opremo šol in šolskih delavnic,
-       
opravlja druge naloge v skladu z zakonom.
27. člen
(pristojnosti Strokovnega sveta Republike Slovenije za izobraževanje
odraslih)
Strokovni svet Republike Slovenije za izobraževanje odraslih
spremlja in ocenjuje stanje in razvoj izobraževanja odraslih v državi z vidika
razvojnih potreb in možnosti družbe, z vidika kakovosti in mednarodne
primerljivosti.
Strokovni svet opravlja še naslednje naloge:
-       
predlaga pristojnemu ministru izobraževalne programe za odrasle,
-       
obravnava in daje soglasje k izobraževalnim programom, prilagojenim za
odrasle, po katerih se pridobi javno veljavna izobrazba,
-       
ugotavlja enakovredni izobrazbeni standard na področjih, na katerih je
pristojen za določanje katalogov znanj,
-       
obravnava druga strokovna vprašanja v zvezi z razvojem in delovanjem
sistema izobraževanja odraslih,
-       
določa kataloge znanj in izpitne kataloge v programih iz prve alinee
tega odstavka in
-       
potrjuje učbenike in učila za izobraževanje odraslih za programe, za
katere je pristojen določati kataloge znanj, in daje soglasje o ustreznosti
drugih učbenikov in učil za izobraževanje odraslih.
VI. OPRAVLJANJE DEJAVNOSTI IN NALOG, POTREBNIH ZA IZVAJANJE
DEJAVNOSTI VZGOJE IN IZOBRAŽEVANJA
28. člen
(javni zavodi)
Za namen izvajanja naslednjih nalog:
-       
priprava strokovnih podlag za odločanje o zadevah iz pristojnosti strokovnih
svetov in ministrstva,
-       
razvoj, uvajanje in spremljava ter evalvacija kurikula,
-       
razvojno raziskovalno delo na področju vzgoje in izobraževanja,
-       
razvoj kakovosti na vseh ravneh izobraževanja,
-       
spremljava in evalvacija vzgojno-izobraževalnega dela ter upravljanja in
vodenja vzgojno-izobraževalnih zavodov,
-       
izvajanje svetovalnega dela na področju vzgoje in izobraževanja,
-       
organiziranje nadaljnjega izobraževanja in usposabljanja strokovnih
delavcev in ravnateljev,
-       
izvajanje postopkov usmerjanja otrok s posebnimi potrebami,
-       
pomoč uporabnikom pri pripravi mednarodnih projektov,
-       
izvajanje zunanjih preverjanj znanja,
-       
šolske in obšolske dejavnosti,
-       
mobilnost mladine in zaposlenih v vzgoji in izobraževanju,
-       
organizacija šolskih tekmovanj,
-       
muzejska dejavnost na področju vzgoje, izobraževanja, športa in
-       
drugih nalog s področja vzgoje in izobraževanja
se lahko ustanovijo javni zavodi.
Akte o ustanovitvi javnih zavodov za izvajanje nalog iz
prejšnjega odstavka sprejme Vlada Republike Slovenije.
29. člen
(črtan)
VII. ŠOLSKE UPRAVE
(črtano)
30. člen
(črtan)
31. člen
(črtan)
32. člen
(črtan)
VIII. POGOJI ZA OPRAVLJANJE VZGOJE IN IZOBRAŽEVANJA
33. člen
(vrtci in šole)
Javni vrtci in šole morajo imeti za opravljanje dejavnosti vzgoje
in izobraževanja zagotovljene strokovne delavce, ki imajo predpisano izobrazbo,
ter prostor in opremo, ki jih določi minister oziroma z zakonom pooblaščena
zbornica.
Pogoje za učne delavnice oziroma šolsko posestvo določi
minister v soglasju z ministrom, pristojnim za gospodarstvo, oziroma ministrom,
pristojnim za kmetijstvo.
Zasebne šole, ki izvajajo javno veljavne izobraževalne programe,
in zasebni vrtci, ki izvajajo programe za predšolske otroke, morajo
izpolnjevati pogoje, predpisane za strokovne delavce, prostor in opremo v
javnem vrtcu oziroma šoli.
Zasebni vrtci in šole, ki izvajajo programe po posebnih pedagoških
načelih, morajo izpolnjevati predpisane pogoje za prostor v javnem vrtcu
oziroma šoli.
34. člen
(razvid)
Šole, ki izvajajo javno veljavne izobraževalne programe, in
vrtci, ki izvajajo programe za predšolske otroke, lahko začnejo opravljati
dejavnost vzgoje in izobraževanja po vpisu v razvid, ki ga vodi ministrstvo,
pristojno za predšolsko vzgojo oziroma šolstvo.
Vrtec oziroma šolo se vpiše v razvid, če je zagotovljeno
izpolnjevanje pogojev, predpisanih za prostor in opremo, ima javno veljavni
program in je priložena izjava, da bo do pričetka izvajanja dejavnosti
izpolnjen tudi pogoj, ki se nanaša na zagotovljenost strokovnih delavcev s
predpisano izobrazbo.
Predlog za vpis v razvid pri ministrstvu, pristojnem za
predšolsko vzgojo oziroma šolstvo, vloži poslovodni organ vrtca oziroma šole. Predlogu
za vpis mora priložiti:
-       
podatke iz petega odstavka tega člena razen podatkov iz šeste alinee
navedenega odstavka,
-       
izjavo poslovodnega organa o zagotovljenosti izpolnjevanja pogojev iz
33. člena tega zakona oziroma izjavo poslovodnega organa, da bo do pričetka
izvajanja programa izpolnjen tudi pogoj, ki se nanaša na zagotovljenost
strokovnih delavcev s predpisano izobrazbo,
-       
javno veljavni program.
Za resničnost podatkov in izjav iz prejšnjega odstavka
poslovodni organ vrtca oziroma šole kazensko in odškodninsko odgovarja. V
primeru dvoma o zagotovljenosti pogojev lahko ministrstvo pred vpisom v razvid
zahteva predložitev dodatnih dokazil o zagotovljenosti pogojev.
V razvid se vpiše:
-       
ime ali firmo, sedež in matično številko ustanovitelja oziroma ime in
priimek, rojstne podatke, bivališče in enotno matično številko, če je ustanovitelj
fizična oseba,
-       
ime in sedež vrtca oziroma šole,
-       
številko in datum akta o ustanovitvi,
-       
ime programa, ki ga vrtec oziroma šola izvaja,
-       
javno veljavnost programa,
-       
datum vpisa oziroma izbrisa in razloge izbrisa iz razvida,
-       
sklep o dodelitvi programa iz 16. člena tega zakona za javne šole.
Ne glede na določbe prejšnjih odstavkov šole iz drugega
odstavka 16. člena tega zakona in socialno-varstvene zavode, ki jih za
izvajanje prilagojenih programov za predšolske otroke in posebnih programov
vzgoje in izobraževanja za otroke in mladostnike s posebnimi potrebami, na
predlog ministra, pristojnega za socialne zadeve, določi minister, vpiše
ministrstvo po uradni dolžnosti v razvid na podlagi sklepa o dodelitvi programa
oziroma določitvi izvajalca. Izvajalec se šteje za vpisanega v razvid z dnem
izdaje sklepa o dodelitvi programa oziroma določitvi izvajalca.
V skladu s tem členom se v razvid vpišejo tudi socialno-
varstveni zavodi, ki izvajajo prilagojene programe za predšolske otroke in
posebne programe vzgoje in izobraževanja za otroke in mladostnike s posebnimi
potrebami.
Obliko razvida ter natančnejši postopek vpisa in izbrisa
določi minister.
35. člen
(izbris iz razvida)
Vrtec oziroma šola se izbriše iz razvida:
-       
če preneha izvajati javno veljavni program,
-       
če mu je s pravnomočno odločbo prepovedano izvajati javno veljavni
program,
-       
na predlog inšpekcije, če šola ali vrtec ne ravna v skladu s pravnomočno
inšpekcijsko odločbo, ki se nanaša na zagotovitev pogojev, potrebnih za vpis v
razvid,
-       
če preneha obstajati.
36. člen
(status zasebnega učitelja)
Kot zasebnik lahko opravlja izobraževalno dejavnost, kdor:
-       
izpolnjuje pogoje za vzgojitelja, učitelja, svetovalnega delavca ali
drugega strokovnega delavca v javni šoli,
-       
aktivno govori slovenski jezik,
-       
ni v delovnem razmerju za polni delovni čas,
-       
ima stalno bivališče v Republiki Sloveniji,
-       
mu ni s pravnomočno odločbo prepovedano opravljanje dejavnosti in
-       
je vpisan v razvid, ki ga vodi ministrstvo, pristojno za šolstvo.
Četrta alinea prejšnjega odstavka ne velja za državljane
držav članic Evropske unije.
37. člen
(status zasebnega vzgojitelja)
Kot zasebnik lahko opravlja vzgojo predšolskih otrok, kdor:
-       
izpolnjuje pogoje za vzgojitelja, pomočnika vzgojitelja ali svetovalnega
delavca v javnem vrtcu,
-       
aktivno govori slovenski jezik,
-       
ni v delovnem razmerju za polni delovni čas,
-       
ima stalno bivališče v Republiki Sloveniji,
-       
mu ni s pravnomočno odločbo prepovedano opravljanje dejavnosti,
-       
je vpisan v razvid, ki ga vodi ministrstvo, pristojno za predšolsko
vzgojo.
Četrta alinea prejšnjega odstavka ne velja za državljane
držav članic Evropske unije.
38. člen
(razvid)
Zasebnik vloži predlog za vpis v razvid pri šolski upravi, na
območju katere ima bivališče. Predlogu za vpis je treba priložiti dokazila o
izpolnjevanju pogojev.
Zasebnik se vpiše v razvid, če izpolnjuje pogoje, določene za
opravljanje dejavnosti vzgoje in izobraževanja.
Zasebniku, ki samostojno opravlja dejavnost vzgoje in izobraževanja,
se z odločbo o vpisu v razvid, ob upoštevanju normativov in standardov, ki jih
določi minister, določi tudi največje število otrok, dijakov, študentov višjih šol
oziroma odraslih, ki jih lahko glede na področje, obseg in način opravljanja
dejavnosti vzgoje in izobraževanja ter ob upoštevanju prostorskih pogojev sočasno
vključi.
V razvid se vpišejo ime in priimek, rojstni podatki, bivališče
ter izobrazba zasebnika, dejavnost vzgoje in izobraževanja, sedež opravljanja
dejavnosti, podatki iz tretjega odstavka tega člena, datum vpisa oziroma
izbrisa in razlogi izbrisa iz razvida.
Obliko razvida ter postopek vpisa in izbrisa iz razvida določi
minister.
39. člen
(izbris iz razvida)
Zasebni učitelj oziroma vzgojitelj se izbriše iz razvida:
-       
če pogojev za vpis v razvid ne izpolnjuje več,
-       
če mu je s pravnomočno odločbo prepovedano opravljati dejavnost vzgoje
in izobraževanja in
-       
če preneha izvajati dejavnost.
IX. VRTCI OZIROMA ŠOLE
1. Ustanavljanje
40. člen
(ustanovitelj)
Javne vrtce oziroma šole ustanavlja lokalna skupnost oziroma
država.
Zasebne vrtce oziroma šole lahko ustanovijo domače in tuje
fizične ali pravne osebe, razen osnovne šole, ki jo lahko ustanovijo samo domače
fizične ali pravne osebe.
41. člen
(ustanovitelj javnih vrtcev oziroma šol)
Javne vrtce, glasbene šole, osnovne šole in domove za učence
ustanavlja lokalna skupnost.
Javne poklicne šole, srednje tehniške in srednje strokovne šole,
višje strokovne šole, zavode za vzgojo in izobraževanje otrok in mladostnikov s
posebnimi potrebami ter dijaške domove ustanavlja država.
Javno gimnazijo ustanavlja država, lahko pa tudi mestna občina
v soglasju z državo.
Samoupravna narodna skupnost je soustanoviteljica javnih vrtcev
oziroma šol, ki se ustanovijo za vzgojo in izobraževanje v jeziku narodne
skupnosti oziroma za dvojezično vzgojo in izobraževanje.
42. člen
(akt o ustanovitvi)
V ustanovitvenem aktu se poleg zadev, določenih z zakonom,
uredi tudi notranja organizacija javnega vrtca oziroma šole.
V ustanovitvenem aktu javne osnovne šole se, v skladu z
merili za organizacijo javne mreže, določi območje, na katerem imajo starši
pravico vpisati otroka v to osnovno šolo (šolski okoliš).
V ustanovitvenem aktu vrtca oziroma šole lahko ustanovitelj,
ki je pravna oseba javnega ali zasebnega prava določi, da se bodo vse ali
posamezne spremljajoče dejavnosti (računovodstvo, pravno-kadrovske dejavnosti,
organiziranje prehrane, vzdrževanje, čiščenje prostorov in podobno) za vrtec
oziroma šolo izvajale v okviru služb ustanovitelja. Če se prenesene naloge
vrtca oziroma šole financirajo iz sredstev, ki jih ne zagotavlja ustanovitelj,
se je le-ta dolžan s financerjem predhodno dogovoriti o načinu plačila
prenesenih nalog in načinu nadzora nad namensko porabo sredstev, namenjenih za
izvajanje prenesenih nalog.
43. člen
(pravila)
Javni vrtec oziroma šola ima lahko pravila, ki jih sprejme svet
javnega vrtca oziroma šole. S pravili se lahko urejajo vprašanja, ki so
pomembna za opravljanje dejavnosti in poslovanje javnega vrtca oziroma šole.
44. člen
(kriteriji za ustanovitev)
Javni vrtec se lahko ustanovi, če je zagotovljena vključitev
vsaj desetih oddelkov otrok.
Javna šola se lahko ustanovi, če je zagotovljen vpis vsaj za
dva oddelka učencev, vajencev oziroma dijakov prvega in vseh naslednjih
razredov oziroma letnikov.
Javna glasbena šola se lahko ustanovi, če je zagotovljen pouk
vsaj petih orkestrskih inštrumentov (godala, pihala, trobila), klavirja, nauka
o glasbi, predšolske glasbene vzgoje in šolskega godalnega ali pihalnega
orkestra. V pouk inštrumentov mora biti vključenih najmanj 130 učencev, od tega
vsaj polovica na orkestrskih inštrumentih.
Javna višja strokovna šola se lahko ustanovi za izvajanje enega
ali več javno veljavnih programov, če je v posamezni program zagotovljen vpis
najmanj 30 študentov prvega letnika višje šole.
Določbe prejšnjih odstavkov ne veljajo za oblikovanje organizacijskih
enot.
Na narodno mešanih in obmejnih območjih ter na območjih s
posebnimi razvojnimi problemi ali če se ustanavlja edina šola za izvajanje določenega
izobraževalnega programa v državi ter za vzgojo in izobraževanje otrok in
mladostnikov s posebnimi potrebami, se javni vrtec oziroma šola ali javni zavod
za vzgojo in izobraževanje otrok in mladostnikov s posebnimi potrebami lahko
ustanovi tudi, če niso izpolnjeni pogoji iz prejšnjih odstavkov.
Podrobnejše pogoje za ustanovitev javnega vrtca oziroma šole
ter za oblikovanje organizacijske enote, določi minister. V postopku priprave
si minister pridobi mnenje pristojnega strokovnega sveta.
45. člen
(podružnice)
V javnem vrtcu oziroma šoli se lahko organizirajo enote vrtcev
oziroma podružnice šol:
-       
za izvajanje izobraževalnega programa na različnih lokacijah,
-       
za izvajanje vzgojnega, prilagojenega izobraževalnega programa oziroma
posebnega programa vzgoje in izobraževanja za otroke in mladostnike s posebnimi
potrebami,
-       
za izvajanje programa za predšolske otroke oziroma prilagojenega
programa za predšolske otroke s posebnimi potrebami v okviru šole ali na različnih
lokacijah in
-       
v drugih primerih, določenih z aktom o ustanovitvi.
2. Organi
javnih vrtcev in šol
a) Svet
46. člen
(sestava sveta)
Svet javnega vrtca oziroma šole sestavljajo: trije
predstavniki ustanovitelja, pet predstavnikov delavcev in trije predstavniki
staršev.
Ne glede na določbo prejšnjega odstavka, svet javne poklicne
oziroma strokovne šole, gimnazije in javnega dijaškega doma sestavljajo: trije
predstavniki ustanovitelja, pet predstavnikov delavcev, trije predstavniki staršev
in dva predstavnika dijakov.
Ne glede na določbo prvega odstavka tega člena sestavo sveta
višje strokovne šole ureja poseben zakon.
Svet javne organizacije za izobraževanje odraslih
sestavljajo: dva predstavnika ustanovitelja, dva predstavnika delavcev, če je
tako določeno z aktom o ustanovitvi, pa tudi en predstavnik odraslih, ki se
izobražujejo v organizaciji za izobraževanje odraslih.
Če je ustanovitelj šole država, je v svetu eden izmed članov
predstavnikov ustanovitelja predstavnik lokalne skupnosti, na območju katere ima
šola sedež, ali več lokalnih skupnosti, če se le-te tako sporazumejo.
V javnem vzgojno-izobraževalnem zavodu ali drugem zavodu, v
katerem se za izvajanje programov za predšolske otroke oziroma izobraževalnega
programa oblikuje organizacijska enota, in v javnih vrtcih in šolah, v katerih
so organizirane enote vrtcev oziroma podružnice šol, morajo biti v svetu zavoda
enakomerno zastopani delavci in starši vseh organizacijskih enot, enot vrtcev
oziroma podružnic šol.
Število članov in sestavo sveta v javnem
vzgojno-izobraževalnem zavodu ali drugem zavodu, v katerem se oblikuje
organizacijska enota, se določi v aktu o ustanovitvi. Če je višja strokovna
šola organizacijska enota vzgojno-izobraževalnega zavoda, so člani sveta tudi
predsednik strateškega sveta višje šole in najmanj trije predstavniki
študentov.
V zavodih iz prejšnjega odstavka, v katerih se kot
organizacijska enota oblikuje medpodjetniški izobraževalni center, je član
sveta lahko tudi predstavnik fizičnih in pravnih oseb, ki kot partnerji sodelujejo
pri izvajanju dejavnosti medpodjetniškega izobraževalnega centra, če je tako
določeno z aktom o ustanovitvi zavoda in s pogodbo o sodelovanju, ki jo
sklenejo z zavodom.
Predstavnik iz prejšnjega odstavka lahko kot član sveta
glasuje le o vprašanjih, ki se nanašajo na dejavnost medpodjetniškega
izobraževalnega centra. Pristojnosti člana se podrobneje določijo z aktom o
ustanovitvi.
Osebe, ki opravljajo funkcijo direktorja, ravnatelja oziroma
pomočnika ravnatelja, v javnem vzgojno-izobraževalnem zavodu oziroma
organizacijski enoti vzgojno-izobraževalnega zavoda ne morejo voliti in biti
izvoljeni oziroma imenovani v svet.
Člani sveta so imenovani oziroma izvoljeni za štiri leta in
so lahko ponovno imenovani oziroma izvoljeni. Člani sveta so lahko zaporedoma
imenovani oziroma izvoljeni največ dvakrat.
Mandat predstavnikov staršev v svetu je povezan s statusom
otroka, učenca oziroma dijaka, mandat predstavnikov študentov s statusom
študenta, mandat predstavnikov odraslih pa s statusom udeleženca izobraževanja
odraslih.
Svet odloča z večino glasov vseh članov, če s tem zakonom ni
drugače določeno.
Svet se lahko konstituira, ko so imenovani oziroma izvoljeni
vsi predstavniki, razen če akt o ustanovitvi določa drugače.
47. člen
(volitve članov)
Delavci javnega vrtca oziroma šole, vajenci, dijaki, študenti
višje šole in odrasli volijo svoje predstavnike neposredno in tajno, starši pa
na svetu staršev.
Postopek izvolitve predstavnikov delavcev, staršev, vajencev,
dijakov in študentov višjih šol oziroma odraslih v svet javnega vrtca oziroma šole
določa akt o ustanovitvi.
Za predsednika sveta člani sveta izvolijo enega izmed članov.
48. člen
(pristojnosti sveta)
Svet javnega vrtca oziroma šole imenuje in razrešuje ravnatelja
vrtca oziroma šole, sprejema program razvoja vrtca oziroma šole, letni delovni
načrt in poročilo o njegovi uresničitvi, sprejme letno poročilo o
samoevalvaciji šole oziroma vrtca, odloča o uvedbi nadstandardnih in drugih
programov, obravnava poročila o vzgojni oziroma izobraževalni problematiki, odloča
o pritožbah v zvezi s statusom vajenca, dijaka, študenta višje šole in
odraslega kot drugostopenjski organ, če z zakonom ni določeno drugače, o pritožbah
v zvezi s pravicami, obveznostmi in odgovornostmi delavcev iz delovnega razmerja,
obravnava zadeve, ki mu jih predloži vzgojiteljski, učiteljski, andragoški
oziroma predavateljski zbor, šolska inšpekcija, reprezentativni sindikat
zaposlenih, svet staršev, skupnost učencev, vajencev, dijakov ali študentov in
opravlja druge naloge, določene z zakonom in aktom o ustanovitvi.
Predstavniki skupnosti dijakov imajo pravico sodelovati pri
delu sveta, ko ta obravnava zadeve, ki se nanašajo na položaj dijakov ali ko
obravnava zadeve, ki jih je v obravnavo predložila skupnost dijakov.
Delavec ima pravico vložiti pritožbo na svet javnega vrtca
oziroma šole v primerih, ko lahko v skladu z zakonom, ki ureja delavna
razmerja, zahteva sodno varstvo pred pristojnim sodiščem.
Rok za vložitev pritožbe je osem dni od dneva, ko v skladu z
zakonom, ki ureja delovna razmerja, teče rok za vložitev zahteve za sodno
varstvo. Svet javnega vrtca oziroma šole mora o pritožbi delavca odločiti v 30
dneh od vložitve pritožbe.
Če delavec ni zadovoljen z dokončno odločitvijo sveta javnega
zavoda oziroma šole oziroma le-ta ne odloči v roku iz prejšnjega odstavka,
lahko delavec v roku 30 dni zahteva sodno varstvo pred pristojnim delovnim
sodiščem.
Ne glede na določbe tretjega in četrtega odstavka tega člena
lahko delavec uveljavlja pravice neposredno pred pristojnim sodiščem v skladu z
zakonom, ki ureja delovna razmerja.
b) Ravnatelj
49. člen
(pristojnosti ravnatelja)
Pedagoški vodja in poslovodni organ javnega vrtca oziroma šole
je ravnatelj. Ravnatelj opravlja naslednje naloge:
-       
organizira, načrtuje in vodi delo vrtca oziroma šole,
-       
pripravlja program razvoja vrtca oziroma šole,
-       
pripravlja predlog letnega delovnega načrta in je odgovoren za njegovo
izvedbo,
-       
je odgovoren za uresničevanje pravic otrok ter pravic in dolžnosti učencev,
vajencev, dijakov, študentov višje šole in odraslih,
-       
vodi delo vzgojiteljskega, učiteljskega in predavateljskega zbora,
-       
oblikuje predlog nadstandardnih programov,
-       
spodbuja strokovno izobraževanje in izpopolnjevanje strokovnih delavcev,
-       
organizira mentorstvo za pripravnike,
-       
prisostvuje pri vzgojno-izobraževalnem delu vzgojiteljev oziroma učiteljev,
spremlja njihovo delo in jim svetuje,
-       
predlaga napredovanje strokovnih delavcev v nazive,
-       
odloča o napredovanju delavcev v plačilne razrede,
-       
spremlja delo svetovalne službe,
-       
skrbi za sodelovanje zavoda s starši (roditeljski sestanki, govorilne
ure in druge oblike sodelovanja),
-       
obvešča starše o delu vrtca oziroma šole in o spremembah pravic in
obveznosti učencev, vajencev in dijakov,
-       
spodbuja in spremlja delo skupnosti učencev, vajencev oziroma dijakov
ter študentov višje šole,
-       
odloča o vzgojnih ukrepih,
-       
zagotavlja izvrševanje odločb državnih organov,
-       
zastopa in predstavlja vrtec oziroma šolo in je odgovoren za zakonitost
dela,
-       
določa sistemizacijo delovnih mest,
-       
odloča o sklepanju delovnih razmerij in o disciplinski odgovornosti
delavcev,
-       
skrbi za sodelovanje šole s šolsko zdravstveno službo in
-       
je odgovoren za zagotavljanje in ugotavljanje kakovosti s samoevalvacijo
in pripravo letnega poročila o samo-evalvaciji šole oziroma vrtca,
-       
opravlja druge naloge v skladu z zakoni in drugimi predpisi.
Če se javni vrtec oziroma šola oblikuje kot organizacijska enota,
opravlja ravnatelj funkcijo pedagoškega vodje organizacijske enote. Če je javni
vrtec oziroma šola ustanovljena kot organizacijska enota druge pravne osebe
javnega prava oziroma v primerih iz tretjega odstavka 42. člena, se z
ustanovitvenim aktom določi, katere naloge bo poleg funkcije pedagoškega vodje
še opravljal ravnatelj.
Ravnatelj lahko za opravljanje posameznih nalog iz svoje
pristojnosti in za nadomeščanje v času odsotnosti pisno pooblasti delavca javnega
vrtca oziroma šole.
50. člen
(pomočnik ravnatelja)
V javnem vrtcu oziroma šoli se lahko imenuje pomočnik
ravnatelja, ki pomaga ravnatelju pri opravljanju poslovodnih in pedagoških
nalog.
Pomočnik ravnatelja opravlja naloge, za katere ga pisno pooblasti
ravnatelj, in ga nadomešča v njegovi odsotnosti.
c) Direktor
51. člen
(poslovodni organ)
V javnem vzgojno-izobraževalnem zavodu, v katerem se za
izvajanje programov za predšolske otroke oziroma posameznega izobraževalnega
programa oblikuje organizacijska enota, lahko opravlja poslovodno funkcijo
direktor javnega vzgojno-izobraževalnega zavoda, funkcijo pedagoškega vodje v
organizacijski enoti pa ravnatelj te enote.
Pravice, dolžnosti in obveznosti direktorja in ravnatelja se
določijo z aktom o ustanovitvi.
Funkcijo direktorja lahko opravlja tudi ravnatelj ene izmed
organizacijskih enot, če je z aktom o ustanovitvi tako določeno.
č) Kolegij
52. člen
(sestava kolegija)
V zavodih iz prejšnjega člena se za koordinacijo vzgojno-izobraževalnega
dela, vodenja in poslovanja oblikuje kolegij.
Kolegij sestavljajo direktor javnega vzgojno-izobraževalnega zavoda
in ravnatelji, ki vodijo organizacijske enote.
Kolegij vodi direktor javnega vzgojno-izobraževalnega zavoda.
d) Imenovanje
in razrešitev
53. člen
(pogoji za ravnatelja)
Za ravnatelja javnega vrtca je lahko imenovan, kdor
izpolnjuje pogoje za vzgojitelja ali svetovalnega delavca, ima najmanj pet let
delovnih izkušenj v vzgoji in izobraževanju, ima naziv svetnik ali svetovalec
oziroma najmanj pet let naziv mentor in opravljen ravnateljski izpit.
Za ravnatelja javne šole je lahko imenovan, kdor ima najmanj izobrazbo,
pridobljeno po študijskih programih za pridobitev izobrazbe druge stopnje,
oziroma raven izobrazbe, pridobljeno po študijskih programih, ki v skladu z zakonom
ustreza izobrazbi druge stopnje ter izpolnjuje druge pogoje za učitelja ali za
svetovalnega delavca na šoli, na kateri bo opravljal funkcijo ravnatelja, ima
najmanj pet let delovnih izkušenj v vzgoji in izobraževanju, ima naziv svetnik
ali svetovalec oziroma najmanj pet let naziv mentor in opravljen ravnateljski
izpit.
Za ravnatelja javnega zavoda za vzgojo in izobraževanje otrok
s posebnimi potrebami, doma za učence in dijaškega doma je lahko imenovan, kdor
ima najmanj izobrazbo, pridobljeno po študijskih programih za pridobitev
izobrazbe druge stopnje, oziroma raven izobrazbe, pridobljeno po študijskih
programih, ki v skladu z zakonom ustreza izobrazbi druge stopnje ter izpolnjuje
druge pogoje za učitelja, vzgojitelja ali svetovalnega delavca v zavodu, domu
za učence ali dijaškem domu, v katerem bo opravljal funkcijo ravnatelja, ima
najmanj pet let delovnih izkušenj v vzgoji in izobraževanju ter ima naziv
svetnik ali svetovalec oziroma najmanj pet let naziv mentor in opravljen
ravnateljski izpit.
Za ravnatelja višje strokovne šole je lahko imenovan, kdor
ima veljaven naziv predavatelja višje šole in najmanj pet let delovnih izkušenj
v vzgoji in izobraževanju.
Ne glede na določbo prvega, drugega in tretjega odstavka tega
člena je za ravnatelja lahko imenovan tudi kandidat, ki nima ravnateljskega
izpita, mora pa si ga pridobiti najkasneje v enem letu po začetku mandata.
Če ravnatelj ravnateljskega izpita ne opravi v roku iz
prejšnjega odstavka, mu preneha mandat po zakonu.
Mandat ravnatelja traja pet let.
53.a člen
(postopek za imenovanje ravnatelja)
Ravnatelja imenuje svet javnega vrtca oziroma šole.
Svet si mora pred odločitvijo o izbiri kandidata za
ravnatelja o vseh kandidatih, ki izpolnjujejo pogoje, pridobiti:
-       
mnenje vzgojiteljskega, učiteljskega oziroma predavateljskega zbora,
-       
mnenje lokalne skupnosti, na območju katere ima javni vrtec oziroma šola
sedež, kadar je ustanovitelj javne šole oziroma vrtca samoupravna narodna
skupnost pa tudi mnenje te skupnosti,
-       
mnenje sveta staršev.
Pred odločitvijo sveta o izbiri kandidata za ravnatelja javne
poklicne šole, srednje tehniške in srednje strokovne šole, javne gimnazije,
javne višje strokovne šole, javnega dijaškega doma ter zavoda za vzgojo in
izobraževanje otrok in mladostnikov s posebnimi potrebami podajo mnenje o vseh
kandidatih, ki izpolnjujejo pogoje, tudi dijaki oziroma študentje.
Lokalna skupnost, svet staršev, dijaki in študentje mnenje
obrazložijo. Vzgojiteljski, učiteljski oziroma predavateljski zbor o mnenju
glasujejo tajno.
V postopku imenovanja ravnatelja višje strokovne šole kot organizacijske
enote vzgojno-izobraževalnega zavoda predstavniki staršev in dijakov ne
odločajo. V postopku imenovanja ravnatelja javne poklicne šole, srednje
tehniške in srednje strokovne šole, javne gimnazije, javnega dijaškega doma ter
doma za učence in zavoda za vzgojo in izobraževanje otrok in mladostnikov s
posebnimi potrebami, kot organizacijske enote vzgojno-izobraževalnega zavoda,
predstavniki študentov ne odločajo.
Svet v primeru iz prejšnjega odstavka odloča z večino glasov
članov, ki imajo pravico glasovati.
Če lokalna skupnost in organi iz drugega odstavka tega člena,
dijaki oziroma študentje ne dajo mnenja v 20 dneh od dneva, ko so bili zanj
zaprošeni, lahko svet o izbiri odloči brez tega mnenja.
Ko svet izmed prijavljenih kandidatov izbere kandidata za
ravnatelja, posreduje obrazložen predlog za imenovanje v mnenje ministru.
Če minister ne da mnenja v 30 dneh od dneva, ko je bil zanj
zaprošen, lahko svet odloči o imenovanju ravnatelja brez tega mnenja.
Po prejemu mnenja ministra oziroma po poteku roka iz
prejšnjega odstavka svet odloči o imenovanju ravnatelja s sklepom. O odločitvi
obvesti vse prijavljene kandidate. Zoper odločitev sveta je možno sodno varstvo
v skladu zakonom, ki ureja zavode.
54. člen
(imenovanje vršilca dolžnosti ravnatelja)
Če ravnatelju predčasno preneha mandat oziroma če nihče izmed
prijavljenih kandidatov za ravnatelja ni imenovan, svet javnega vrtca oziroma šole
imenuje vršilca dolžnosti ravnatelja izmed strokovnih delavcev javnega vrtca
oziroma šole oziroma izmed prijavljenih kandidatov, vendar največ za eno leto.
Če v osmih dneh po prenehanju mandata ravnatelju svet javnega
vrtca oziroma šole ne imenuje niti ravnatelja niti vršilca dolžnosti
ravnatelja, imenuje vršilca dolžnosti ravnatelja v naslednjih osmih dneh
minister.
V primeru iz prejšnjega odstavka mora svet takoj začeti postopek
za imenovanje ravnatelja.
Pod pogoji iz prejšnjih odstavkov tega člena lahko ista oseba
v istem zavodu opravlja funkcijo vršilca dolžnosti ravnatelja največ dvakrat.
55. člen
(imenovanje direktorja)
Za direktorja je lahko imenovan, kdor ima izobrazbo,
pridobljeno po študijskih programih za pridobitev izobrazbe druge stopnje,
oziroma raven izobrazbe, pridobljeno po študijskih programih, ki v skladu z
zakonom ustreza izobrazbi druge stopnje, najmanj pet let delovnih izkušenj in
opravljen ravnateljski izpit.
Direktorja imenuje in razrešuje svet zavoda. Pred imenovanjem
in razrešitvijo si mora pridobiti mnenje ministra, razen če se direktorja
razreši na njegov predlog.
Mandat direktorja traja pet let. Če funkcijo direktorja opravlja
ravnatelj ene izmed organizacijskih enot, se lahko z aktom o ustanovitvi določi
tudi krajši mandat, vendar ne manj kot dve leti.
Pri imenovanju direktorja se uporabljata določbi četrtega in
petega odstavka 53. člena tega zakona.
Za imenovanje vršilca dolžnosti direktorja se uporabljajo
določbe 54. člena tega zakona.
56. člen
(imenovanje pomočnika)
Za pomočnika ravnatelja je lahko imenovan, kdor izpolnjuje pogoje
za ravnatelja, razen šole za ravnatelja oziroma ravnateljskega izpita.
Pomočnika ravnatelja imenuje in razrešuje ravnatelj.
Ravnatelj mora pomočnika ravnatelja, ki ga razreši, seznaniti z razlogi za
razrešitev. Pred razrešitvijo mora ravnatelj z razlogi za razrešitev seznaniti
vzgojiteljski, učiteljski oziroma predavateljski zbor.
57. člen
(vodja enote oziroma podružnice)
Enoto javnega vrtca oziroma podružnico javne šole vodi vodja
enote oziroma podružnice. Imenuje in razrešuje ga ravnatelj izmed delavcev
enote javnega vrtca oziroma podružnice javne šole.
Vodja enote oziroma podružnice opravlja naloge, določene z
aktom o ustanovitvi oziroma naloge, za katere ga pisno pooblasti ravnatelj.
58. člen
(javni razpis)
Direktor, ravnatelj in pomočnik ravnatelja javnega vrtca oziroma
šole se imenujejo na podlagi javnega razpisa po postopku, določenem z zakonom.
V javnem razpisu se določijo pogoji, ki jih mora izpolnjevati
kandidat, čas, za katerega bo imenovan, rok, do katerega se sprejemajo prijave,
in rok, v katerem bodo prijavljeni kandidati obveščeni o imenovanju, ki ne sme
biti daljši od 4 mesecev od njegove objave. Rok za prijavo kandidatov ne sme
biti krajši od 8 in ne daljši od 15 dni. Kandidat mora k prijavi predložiti
program vodenja zavoda.
Javni razpis ni potreben,
-       
če opravlja funkcijo direktorja eden izmed ravnateljev organizacijskih
enot in
-       
če ravnatelj predlaga pomočnika ravnatelja izmed strokovnih delavcev
javnega vrtca oziroma šole.
59. člen
(postopek za razrešitev)
Ravnatelja razreši svet javnega vrtca oziroma šole.
Svet mora pred sprejemom sklepa o razrešitvi seznaniti
ravnatelja z razlogi zanjo in mu dati možnost, da se o njih izjavi.
Svet s predlogom za razrešitev seznani lokalno skupnost in
organe iz drugega odstavka 53.a člena tega zakona, dijake ter študente.
Svet obrazložen predlog za razrešitev ravnatelja posreduje v
mnenje ministru. Svetu ni treba zaprositi za mnenje ministra, če se ravnatelja
razreši na njegov predlog. V tem primeru svet o razrešitvi ravnatelja obvesti
ministrstvo.
Če minister ne da mnenja v 30 dneh od dneva, ko je bil zanj
zaprošen, lahko svet odloči o razrešitvi ravnatelja brez tega mnenja.
Svet po prejemu mnenja ministra oziroma po preteku roka iz
prejšnjega odstavka odloči o razrešitvi s sklepom in ga vroči ravnatelju. Zoper
odločitev sveta je možno sodno varstvo v skladu zakonom, ki ureja zavode.
e) Strokovni
organi
60. člen
(strokovni organi)
Strokovna organa v javnem vrtcu sta vzgojiteljski zbor in
strokovni aktiv vzgojiteljev.
Strokovni organi v javni šoli so:
-       
učiteljski zbor,
-       
programski učiteljski zbor,
-       
oddelčni učiteljski zbor,
-       
razrednik in
-       
strokovni aktivi.
Strokovni organi v javni višji strokovni šoli so:
-       
predavateljski zbor,
-       
strokovni aktivi in
-       
študijska komisija.
Če je javni vrtec oziroma šola organizacijska enota, se strokovni
organi iz prejšnjega odstavka oblikujejo v organizacijski enoti.
Ne glede na prejšnji odstavek v šoli, ki programa gimnazije
ne izvaja v okviru samostojne organizacijske enote, o zadevah, ki se nanašajo
na program gimnazije, odločajo le člani učiteljskega zbora oziroma strokovnega
aktiva, ki izvajajo ta program.
Določba tretjega odstavka tega člena velja tudi za zasebne
višje strokovne šole, če izvajajo javno veljavne programe.
61. člen
(vzgojiteljski, učiteljski oziroma predavateljski zbor)
Vzgojiteljski, učiteljski oziroma predavateljski zbor
sestavljajo strokovni delavci javnega vrtca oziroma šole.
Vzgojiteljski, učiteljski oziroma predavateljski zbor:
-       
obravnava in odloča o strokovnih vprašanjih, povezanih z vzgojno-izobraževalnim
delom,
-       
daje mnenje o letnem delovnem načrtu,
-       
predlaga uvedbo nadstandardnih in drugih programov ter dejavnosti,
-       
odloča o posodobitvah programov vzgoje in izobraževanja in njihovi izvedbi
v skladu s predpisi,
-       
daje mnenje o predlogu za imenovanje ravnatelja,
-       
daje pobude za napredovanje strokovnih delavcev in mnenje o predlogih
ravnatelja,
-       
odloča o vzgojnih ukrepih in
-       
opravlja druge naloge v skladu z zakonom.
61.a člen
(programski učiteljski zbor)
Programski učiteljski zbor sestavljajo vsi učitelji, ki
poučujejo v izobraževalnem programu, in drugi strokovni delavci, ki sodelujejo
pri izvajanju tega izobraževalnega programa. Programski učiteljski zbor vodi
strokovni delavec, ki ga določi ravnatelj.
Programski učiteljski zbor opravlja naloge v zvezi z načrtom
in izvedbo ocenjevanja znanja ter druge naloge, ki jih na podlagi podzakonskih
aktov o ocenjevanju znanja določi šola.
62. člen
(oddelčni zbor)
Oddelčni učiteljski zbor sestavljajo strokovni delavci, ki
opravljajo vzgojno-izobraževalno delo v posameznem oddelku.
Oddelčni učiteljski zbor obravnava vzgojno-izobraževalno problematiko
v oddelku, oblikuje program za delo z nadarjenimi učenci, vajenci oziroma
dijaki in s tistimi, ki težje napredujejo, odloča o vzgojnih ukrepih ter
opravlja druge naloge v skladu z zakonom.
63. člen
(razrednik)
Razrednik vodi delo oddelčnega učiteljskega zbora, analizira vzgojne
in učne rezultate oddelka, skrbi za reševanje vzgojnih in učnih problemov
posameznih učencev, vajencev oziroma dijakov, sodeluje s starši in šolsko
svetovalno službo, odloča o vzgojnih ukrepih ter opravlja druge naloge v skladu
z zakonom.
64. člen
(strokovni aktiv)
Strokovne aktive v vrtcu sestavljajo vzgojitelji in pomočniki
vzgojiteljev. Strokovne aktive v šoli sestavljajo učitelji oziroma predavatelji
istega predmeta oziroma predmetnih področij.
Strokovni aktivi v vrtcu obravnavajo vzgojno delo, dajejo vzgojiteljskemu
zboru predloge za izboljšanje vzgojnega dela, obravnavajo pripombe staršev ter
opravljajo druge strokovne naloge, določene v letnem načrtu.
Strokovni aktiv šole obravnava problematiko predmeta oziroma
predmetnega področja, usklajuje merila za ocenjevanje, daje učiteljskemu zboru
predloge za izboljšanje vzgojno-izobraževalnega oziroma študijskega dela,
obravnava pripombe staršev, učencev, vajencev, dijakov in študentov višjih šol
ter opravlja druge strokovne naloge, določene z letnim delovnim načrtom.
65. člen
(študijska komisija)
Študijsko komisijo sestavlja od tri do pet predavateljev višje
šole, vodi pa jo predsednik, ki je eden izmed članov. Člane študijske komisije
imenuje predavateljski zbor za štiri leta in so lahko ponovno imenovani.
Študijska komisija obravnava vprašanja v zvezi z vpisom, napredovanjem
študentov višjih šol, prilagajanjem in posodabljanjem izobraževalnih programov,
ki jih izvaja višja strokovna šola, ter opravlja druge naloge, za katere jo pooblasti
predavateljski zbor.
f) Svet
staršev
66. člen
(svet staršev)
Za organizirano uresničevanje interesa staršev se v javnem vrtcu
oziroma šoli oblikuje svet staršev. Tehnično in finančno podporo za delovanje
sveta staršev zagotavlja vrtec oziroma šola.
Svet staršev je sestavljen tako, da ima v njem vsak oddelek
po enega predstavnika, ki ga starši izvolijo na roditeljskem sestanku oddelka.
Prvi sklic sveta staršev opravi ravnatelj.
Svet staršev:
-       
predlaga nadstandardne programe,
-       
daje soglasje k predlogu ravnatelja o nadstandardnih storitvah,
-       
sodeluje pri nastajanju predloga programa razvoja vrtca oziroma šole,
vzgojnega načrta, pri pravilih šolskega reda ter da mnenje o letnem delovnem
načrtu;
-       
daje mnenje o kandidatih, ki izpolnjujejo pogoje za ravnatelja,
-       
razpravlja o poročilih ravnatelja o vzgojno-izobraževalni problematiki,
-       
obravnava pritožbe staršev v zvezi z vzgojno-izobraževalnim delom,
-       
voli predstavnike staršev v svet vrtca oziroma šole in druge organe
šole;
-       
lahko sprejme svoj program dela sodelovanja s šolo, zlasti glede
vključevanja v lokalno okolje;
-       
v dogovoru z vodstvom šole lahko ustanavlja oziroma oblikuje delovne
skupine,
-       
opravlja druge naloge v skladu z zakonom in drugimi predpisi.
Sveti staršev se lahko povežejo v lokalne oziroma regionalne
aktive svetov staršev. Lokalni oziroma regionalni aktivi svetov staršev lahko
ustanovijo nacionalno zvezo aktivov.
3. Svetovalna
služba
67. člen
(svetovalna služba)
V javnem vrtcu oziroma šoli deluje svetovalna služba, ki
svetuje otrokom, učencem, vajencem, dijakom, učiteljem in staršem; sodeluje z
vzgojitelji, učitelji in vodstvom šole pri načrtovanju, spremljanju in
evalvaciji razvoja vrtca oziroma šole in opravljanju vzgojno-izobraževalnega
dela ter opravlja poklicno svetovanje.
Svetovalna služba sodeluje pri pripravi in izvedbi
individualiziranih programov za otroke s posebnimi potrebami.
Delo svetovalne službe opravljajo svetovalni delavci, ki so
psihologi, pedagogi, socialni delavci, socialni pedagogi in defektologi.
Pri opravljanju poklicnega svetovanja se povezuje z Republiškim
zavodom za zaposlovanje.
4. Knjižnica
68. člen
(knjižnica)
Šola ima knjižnico.
Knjižnica zbira knjižnično gradivo, ga strokovno obdeluje, hrani,
predstavlja in izposoja ter opravlja informacijsko-dokumentacijsko delo kot
sestavino vzgojno-izobraževalnega dela v šoli.
V knjižnici se lahko oblikuje tudi učbeniški sklad.
Javna osnovna šola mora imeti učbeniški sklad. Njegovo upravljanje
določi minister.
Za učence, vajence in dijake, ki zaradi socialnega položaja
ne morejo plačati prispevka za izposojo učbenikov iz učbeniškega sklada,
zagotovi sredstva država v skladu z merili, ki jih določi minister.
5. Ime
vrtca oziroma šole
69. člen
(ime)
Ime vrtca oziroma šole, razen imena vrtca oziroma šole, katerih
soustanoviteljica je samoupravna narodna skupnost v skladu s četrtim odstavkom
41. člena tega zakona, mora biti slovensko.
Tuja osebna imena, ki so del imena vrtca oziroma šole, se pišejo
v skladu s slovenskim pravopisom, oziroma v skladu s pravopisom italijanskega
ali madžarskega jezika, kadar gre za ime vrtca oziroma šole, katerih
soustanoviteljica je samoupravna narodna skupnost v skladu s četrtim odstavkom 41.
člena tega zakona.
Ime zasebnega vrtca oziroma šole mora vsebovati poleg podatkov,
določenih z zakonom, tudi označbo, da je zasebni vrtec oziroma šola.
X. PEČATI IN JAVNE LISTINE
70. člen
(pečat)
Javni vrtec oziroma šola ima pečat okrogle oblike s premerom
35 mm in pečat s premerom 20 mm. Pečat vsebuje ime in sedež javnega vrtca
oziroma šole. Sredi pečata je grb Republike Slovenije. Pečat javnega vrtca
oziroma šole, ki je organizacijska enota vzgojno-izobraževalnega ali drugega zavoda
oziroma druge pravne osebe javnega prava, vsebuje tudi ime zavoda oziroma druge
pravne osebe javnega prava.
Vsebina in oblika pečatov zasebnih vrtcev in šol se določita
z aktom o ustanovitvi.
71. člen
(javne listine)
Šole, ki izvajajo javno veljavne programe, izdajajo javne listine
na obrazcih, ki jih določi minister.
XI. AVTONOMIJA ŠOLSKEGA PROSTORA
72. člen
(avtonomija šolskega prostora)
Dejavnosti, ki niso povezane z vzgojo in izobraževanjem, se
lahko izvajajo v javnem vrtcu oziroma šoli samo z dovoljenjem ravnatelja.
V vrtcih in šolah je prepovedano delovanje političnih strank
in njihovih podmladkov.
V javnih vrtcih in šolah ni dovoljena konfesionalna
dejavnost. V vrtcih in šolah s koncesijo je konfesionalna dejavnost dovoljena,
kadar se izvaja zunaj programa, ki se opravlja kot javna služba. Konfesionalna
dejavnost je dovoljena v vrtcih in šolah s koncesijo, če časovno ne prekinja in
prostorsko ne ovira programa, ki se izvaja kot javna služba. Izvajanje
konfesionalne dejavnosti mora biti organizirano tako, da tistim, ki se ne
želijo udeležiti te dejavnosti, omogoča nemoten prihod in odhod.
Konfesionalna dejavnost iz prejšnjega odstavka tega člena
obsega:
-       
verouk ali konfesionalni pouk religije s ciljem vzgajati za to religijo,
-       
pouk, pri katerem o vsebinah, učbenikih, izobraževanju učiteljev in
primernosti posameznega učitelja za poučevanje odloča verska skupnost,
-       
organizirane religiozne obrede.
Izjemoma lahko minister na predlog ravnatelja v prostorih javnega
vrtca oziroma šole izven pouka ali izven časa delovanja vrtca oziroma šole dovoli
verouk ali konfesionalni pouk religije, če v lokalni skupnosti za tako
dejavnost ni drugih primernih prostorov.
Za opravljanje nalog pooblaščenih državnih organov v vrtcu
oziroma šoli, razen inšpekcijskih organov in računskega sodišča, je potrebno
dovoljenje ravnatelja.
Uradna oseba lahko brez dovoljenja ravnatelja vstopi v vrtec
oziroma šolo, če je za to pooblaščena z zakonom ali odločbo pristojnega sodišča
oziroma če je to neogibno potrebno, da lahko neposredno prime storilca
kaznivega dejanja ali da zavaruje ljudi in premoženje.
XII. OPRAVLJANJE JAVNE SLUŽBE NA PODLAGI KONCESIJE
73. člen
(koncesionarji)
Za opravljanje javne službe v vzgoji in izobraževanju, se
lahko dodeli koncesija zasebnemu vrtcu oziroma šoli, če to omogoča program pa
tudi zasebniku, ki izpolnjuje pogoje, določene za izvajanje javno veljavnih
programov. Za opravljanje dejavnosti in nalog, potrebnih za izvajanje
dejavnosti vzgoje in izobraževanja, se koncesija lahko dodeli tudi drugim zavodom,
gospodarskim družbam in drugim pravnim ali fizičnim osebam.
74. člen
(dodelitev koncesije)
Koncesija se dodeli z odločbo na podlagi javnega razpisa.
Koncesijo dodeli minister, razen za predšolsko vzgojo, ki jo
dodeli lokalna skupnost.
Minister je dolžan razpisati koncesijo, če ni mogoče zagotoviti
osnovnošolskega izobraževanja v javnih osnovnih šolah v skladu z normativi in
standardi.
Javni razpis se objavi v Uradnem listu Republike Slovenije. V
javnem razpisu se navedejo: dejavnost, ki bo predmet koncesije, pogoji za opravljanje
dejavnosti, šolski okoliš, čas, za katerega se dodeljuje koncesija, rok, do katerega
se sprejemajo prijave, kriteriji za izbiro, rok, v katerem bodo kandidati obveščeni
o izbiri, in drugi potrebni podatki.
75. člen
(vsebina pogodbe o koncesiji)
S pogodbo o koncesiji koncedent in koncesionar uredita medsebojne
pravice in obveznosti in pogoje, pod katerimi mora koncesionar opravljati
dejavnost.
S pogodbo o koncesiji se podrobneje določijo predvsem:
-       
predmet koncesije,
-       
obseg izvajanja dejavnosti,
-       
začetek izvajanja koncesije,
-       
rok za odpoved koncesije,
-       
sredstva, ki jih za opravljanje dejavnosti zagotavlja koncedent.
Pogodba o koncesiji se sklene v pisni obliki.
Rok za odpoved koncesije za izvajanje programov za predšolske
otroke ne sme biti krajši od šestih mesecev, za izvajanje izobraževalnega
programa pa ne sme biti krajši od časa, potrebnega za dokončanje izobraževanja
zadnje vpisane generacije oziroma za dokončanje dejavnosti ali naloge, potrebne
za izvajanje dejavnosti vzgoje in izobraževanja.
76. člen
(odvzem koncesije)
Če se ugotovi, da koncesionar ne opravlja dejavnosti v skladu
s predpisi, odločbo o koncesiji ter pogodbo o koncesiji, mu koncedent določi
rok za odpravo pomanjkljivosti.
Če koncesionar ugotovljenih pomanjkljivosti ne odpravi v določenem
roku, se koncesija odvzame z odločbo.
V primeru odvzema koncesije je koncedent dolžan poskrbeti, da
učenci, vajenci, dijaki, študenti višjih šol oziroma odrasli lahko dokončajo začeto
izobraževanje, za predšolske otroke pa namestitev v drugem vrtcu.
77. člen
(smiselna uporaba določb tega zakona za koncesionarje)
Za koncesionarje se smiselno uporabljajo določbe tega zakona,
ki urejajo javne vrtce in šole.
XIII. FINANCIRANJE
78. člen
(viri)
Vzgoja in izobraževanje se financira iz:
-       
javnih sredstev,
-       
sredstev ustanovitelja,
-       
prispevkov gospodarskih združenj in zbornic,
-       
neposrednih prispevkov delodajalcev za izvajanje praktičnega pouka,
-       
prispevkov učencev, vajencev, dijakov, študentov višjih šol in odraslih,
-       
šolnin v zasebnih šolah,
-       
plačila staršev za storitve v predšolski vzgoji,
-       
sredstev od prodaje storitev in izdelkov,
-       
iz donacij, prispevkov sponzorjev in iz drugih virov.
Šole, ki izvajajo javno veljavne programe, po katerih se pridobi
javno veljavna izobrazba, ter javni in zasebni vrtci, se ne smejo financirati
iz sredstev političnih strank.
Vrtec oziroma šola je dolžna uporabljati sredstva v skladu z
namenom, za katerega so ji bila dodeljena.
79. člen
(finančni nadzor)
Porabo javnih sredstev v vzgoji in izobraževanju nadzoruje Računsko
sodišče Republike Slovenije.
Namensko porabo sredstev v šolah nadzoruje organ šolske inšpekcije.
80. člen
(črtan)
1. Javne
šole
a) Državni
proračun
81. člen
(obseg sredstev iz državnega proračuna)
Iz sredstev državnega proračuna se zagotavljajo plače s prispevki
in davki ter drugi osebni prejemki na podlagi sistemizacije in zasedbe delovnih
mest v skladu z zakonom, normativi in standardi, metodologijo za določanje
obsega sredstev na udeleženca izobraževanja ter s kolektivno pogodbo ter plače
s prispevki in davki in drugi osebni prejemki za pripravnike:
-       
osnovnim šolam za izvedbo obveznega programa, dopolnilnega pouka,
dodatnega pouka, pol ure drugih oblik individualne in skupinske pomoči na
oddelek, dveh ur interesnih dejavnosti na oddelek, programa šole v naravi,
podaljšanega bivanja od prvega do petega razreda ter sredstva za izvedbo
jutranjega varstva učencev prvega razreda,
-       
glasbenim šolam za izvedbo programa osnovnega glasbenega izobraževanja,
-       
šolam in zavodom za vzgojo in izobraževanje otrok in mladostnikov s
posebnimi potrebami, razen za delavce, ki opravljajo zdravstvene storitve,
-       
domovom za učence in dijaškim domovom za vzgojno dejavnost,
-       
poklicnim, srednjim tehniškim in srednjim strokovnim šolam,
-       
gimnazijam in
-       
višjim strokovnim šolam.
Sredstva za delavce, ki opravljajo zdravstvene storitve, se
zagotavljajo v skladu z zakoni in drugimi predpisi, ki urejajo financiranje na
področju zdravstva.
Iz sredstev državnega proračuna se zagotavljajo sredstva za
materialne stroške v skladu z normativi in standardi oziroma metodologijo za
določanje obsega sredstev na udeleženca izobraževanja ter za investicijsko vzdrževanje
in obnovo nepremičnin in opreme:
-       
zavodom za vzgojo in izobraževanje otrok in mladostnikov s posebnimi
potrebami,
-       
domovom za učence in dijaškim domovom za vzgojno dejavnost,
-       
poklicnim, srednjim tehniškim in drugim strokovnim šolam,
-       
gimnazijam in
-       
višjim strokovnim šolam.
Iz sredstev državnega proračuna se zagotavljajo tudi sredstva
za kritje materialnih stroškov v skladu s standardi in normativi za izvedbo
osnovnošolskega izobraževanja iz prve alinee prvega odstavka tega člena, in
sicer za:
-       
nadomestila stroškov delavcem v skladu s kolektivno pogodbo,
-       
nabavo učil in učnih pripomočkov opredeljenih kot drobni inventar,
-       
potrošni material za pripravo in izvedbo pouka,
-       
stroške obveznih ekskurzij,
-       
oskrbo otrok in mladostnikov s posebnimi potrebami v skladu z odločbo o
usmeritvi,
-       
prevoze učencev s posebnimi potrebami v skladu z določbo šestega
odstavka 56. člena zakona o osnovni šoli (Uradni list RS, št. 12/96, 33/97 in
59/2001) ob pouka prostih dnevih in
-       
prevoze predšolskih otrok v skladu s 15. členom zakona o usmerjanju
otrok s posebnimi potrebami (Uradni list RS, št. 54/2000).
Iz državnega proračuna se zagotavljajo tudi sredstva za investicije
v poklicne, srednje tehniške in druge strokovne šole, gimnazije, šole oziroma
zavode za vzgojo in izobraževanje otrok in mladostnikov s posebnimi potrebami,
osnovne šole narodne skupnosti, višje strokovne šole, dijaške domove in druge šole,
katerih ustanovitelj je država.
Če je ustanovitelj gimnazije mestna občina, sredstva iz prvega
in tretjega odstavka tega člena v celoti ali v določenem deležu zagotavlja
mestna občina v skladu s pogodbo, ki jo skleneta mestna občina in Vlada
Republike Slovenije.
Iz državnega proračuna se zagotavljajo tudi sredstva za dejavnosti
in naloge, ki so potrebne za opravljanje dejavnosti vzgoje in izobraževanja:
-       
del prispevkov za pokojninsko in invalidsko zavarovanje za vajence z učno
pogodbo,
-       
prispevke za invalidsko zavarovanje vajencev, dijakov in študentov
višjih šol za primer nesreče pri praktičnem izobraževanju,
-       
sredstva za pripravo in za subvencioniranje cene učbenikov in učil za
osnovno šolo, za šolstvo narodne skupnosti in za izobraževanje pripadnikov
slovenskega naroda v zamejstvu in zdomstvu ter Romov,
-       
sredstva za subvencioniranje učbenikov z nizko naklado,
-       
sredstva za pripravo in izvedbo mature, zaključnega izpita ter za
preverjanje znanja učencev ob koncu posameznih obdobij v osnovni šoli,
-       
sredstva za razvoj poklicnega izobraževanja in strokovnega
izobraževanja, višjega strokovnega šolstva in srednjega splošnega
izobraževanja,
-       
sredstva za izvedbo programa Urada Republike Slovenije za mladino,
-       
sredstva za raziskovalno, razvojno ter eksperimentalno dejavnost,
strokovno izobraževanje in izpopolnjevanje strokovnih delavcev,
informacijsko-dokumentacijsko in muzejsko dejavnost,
-       
sredstva za strokovna posvetovanja in delo strokovnih društev,
-       
sredstva za razvoj učne tehnologije,
-       
sredstva za šolo za ravnatelje,
-       
sredstva za dopolnilni pouk slovenskega jezika za otroke slovenskih
delavcev na začasnem delu v tujini,
-       
sredstva za zaposlovanje in usposabljanje pripravnikov, za mednarodno
sodelovanje, za delovanje šolskih knjižnic in mediotek ter učbeniških skladov. Pogoje
uporabe učbenikov šol iz učbeniških skladov s strani učencev in dijakov ter
kriterije in višino sofinanciranja uporabe določi minister s pravilnikom.
-       
sredstva za tekmovanja učencev, vajencev in dijakov ter študentov višjih
šol in za posebne oblike dela z nadarjenimi,
-       
sredstva za štipendiranje za pedagoški poklic in za subvencioniranje šolnin,
-       
sredstva za mladinsko in za strokovno periodiko ter za subvencioniranje
cene strokovne literature,
-       
sredstva za nagrado Republike Slovenije na področju šolstva,
-       
sredstva za šolsko televizijo in radio,
-       
sredstva za razvojno in svetovalno delo v vzgoji in izobraževanju,
-       
sredstva za obšolske dejavnosti učencev, vajencev in dijakov,
-       
sredstva za subvencioniranje prehrane za učence, vajence in dijake,
-       
sredstva za izobraževanje Romov,
-       
sredstva za mednarodno dejavnost,
-       
sredstva za učenje slovenščine za tujce, vključene v redno osnovnošolsko
in srednješolsko izobraževanje,
-       
sredstva za poučevanje maternega jezika za tujce, vključene v redno
osnovnošolsko in srednješolsko izobraževanje,
-       
sredstva za sofinanciranje plačil staršev, ki imajo v dijaškem domu
hkrati vključenega več kot enega otroka,
-       
sredstva za podporo izobraževalne dejavnosti v zamejstvu,
-       
sredstva za delovanje strokovnih svetov,
-       
sredstva za raziskovalno in inovativno dejavnost učencev, dijakov,
vajencev in študentov višjih šol,
-       
sredstva za obvezne zdravniške preglede dijakov, vajencev in študentov
višje strokovne šole zaradi praktičnega pouka oziroma praktičnega
izobraževanja,
-       
sredstva za izvedbo obravnave in postopkov usmerjanja otrok in
mladostnikov s posebnimi potrebami v skladu z zakonom o usmerjanju otrok s
posebnimi potrebami,
-       
sredstva za prevoze učencev osnovne šole in sredstva za varstvo vozačev,
katerih pot v šolo je ogrožena zaradi velikih zveri.
Iz sredstev državnega proračuna se zagotavlja sredstva za
subvencioniranje prevozov za dijake in študente višjih šol.
b) Sredstva
lokalne skupnosti
82. člen
(šole)
Iz sredstev lokalne skupnosti se v skladu z normativi in standardi
zagotavljajo:
-       
sredstva za plačilo stroškov za uporabo prostora in opreme za osnovne in
glasbene šole in druge materialne stroške, razen materialnih stroškov iz 81. člena
osnovnim šolam,
-       
glasbenim šolam sredstva za nadomestila stroškov delavcem v skladu s
kolektivno pogodbo,
-       
sredstva za prevoze učencev osnovne šole v skladu s 56. členom zakona o
osnovni šoli, razen za prevoze učencev s posebnimi potrebami ob pouka prostih
dnevih,
-       
sredstva za investicijsko vzdrževanje nepremičnin in opreme, javnim
osnovnim in glasbenim šolam,
-       
sredstva za dodatne dejavnosti osnovne šole in
-       
sredstva za investicije za osnovne šole, glasbene šole in organizacije
za izobraževanje odraslih ter del sredstev za investicije v šolstvo narodne
skupnosti.
Če je ustanovitelj javne gimnazije mestna občina, se zagotavljajo
iz sredstev mestne občine sredstva za investicije, investicijsko vzdrževanje in
del sredstev za materialne stroške v skladu s pogodbo.
82.a člen
(zavarovanje odškodninske odgovornosti in razmejitev
obveznosti med državo in lokalno skupnostjo)
Javni vzgojno izobraževalni zavodi so dolžni skleniti
ustrezno zavarovanje pred odgovornostjo za povzročeno škodo.
Iz državnega proračuna se na podlagi izvršilnega naslova
zagotavljajo sredstva za poravnavo odškodnine za škodo, nastalo pri vzgojno
izobraževalnem delu in s tem povezanimi dejavnostmi in aktivnostmi, javnim
vzgojno izobraževalnim zavodom, katerih ustanoviteljica je država, javnim
osnovnim šolam in javnim glasbenim šolam.
Ne glede na določbo prejšnjega odstavka zagotavlja lokalna
skupnost javnim osnovnim in javnim glasbenim šolam sredstva za poravnavo
odškodnine za škodo, nastalo v zvezi s prostorom, opremo ali pripomočki, ki jih
po določbi 82. člena tega zakona le-ta zagotavlja za izvajanje vzgojno
izobraževalnega dela in s tem povezanimi dejavnostmi in aktivnostmi.
Če izključne obveznosti države oziroma lokalne skupnosti za
zagotovitev sredstev iz prejšnjih dveh odstavkov ni mogoče določiti, se ta
zagotovijo v deležu, ki ga država in lokalna skupnost določita s posebnim
sporazumom. Delež države ne sme preseči 70% potrebnih sredstev.
83. člen
(prispevki)
Javna šola in šola s koncesijo ne more pridobivati sredstev iz
prispevkov učencev, vajencev, dijakov, študentov višjih šol in odraslih, za
izvajanje javno veljavnih programov, ki se financirajo iz proračunskih
sredstev, razen za storitve, za katere je tako določeno z zakonom in za
storitve, ki po izobraževalnem programu niso obvezne ali presegajo predpisane
normative in standarde.
Javna šola oziroma šola s koncesijo določi prispevke za
materialne stroške šole v naravi in za prehrano učencev, vajencev, dijakov in študentov
višjih šol ter za drugo in nadaljnje opravljanje mature.
Za učence, vajence, dijake in študente višjih šol, ki zaradi
socialnega položaja ne zmorejo v celoti plačati prispevkov iz prejšnjega
odstavka, zagotovi sredstva država v skladu z normativi in standardi, ki jih
določi minister.
Javna glasbena šola oziroma glasbena šola s koncesijo določi
prispevek za materialne stroške osnovnega glasbenega izobraževanja, za katere
ne zagotavlja sredstev lokalna skupnost.
Višino prispevkov določi šola v soglasju s šolsko upravo.
c) Zagotavljanje
sredstev
84. člen
(določanje obsega sredstev)
Javnim šolam se zagotavljajo sredstva v skladu z normativi in
standardi oziroma metodologijo za določanje obsega sredstev na udeleženca
izobraževanja, ki jih določi minister. Pred določitvijo normativov in standardov
ter metodologije za določanje obsega sredstev na udeleženca izobraževanja si
minister pridobi mnenje pristojnega strokovnega sveta in reprezentativnih
sindikatov na področju šolstva.
V skladu z metodologijo za določanje obsega sredstev na
udeleženca izobraževanja se zagotavlja sredstva javnim gimnazijam, poklicnim,
srednjim tehniškim in srednjim strokovnim šolam, višjim strokovnim šolam in
dijaškim domovom za vzgojno dejavnost.
Za vzgojo in izobraževanje:
-       
na območjih s posebnimi razvojnimi problemi,
-       
na narodno mešanih območjih,
-       
otrok Romov,
-       
otrok in mladostnikov s posebnimi potrebami, ki potrebujejo prilagojeno
izvajanje programov za predšolske otroke oziroma izobraževalnih programov,
prilagojene izobraževalne programe ali posebni program vzgoje in izobraževanja,
določi minister posebne normative in standarde oziroma metodologijo za
določanje obsega sredstev na udeleženca izobraževanja.
Normativi in standardi obsegajo učno obveznost strokovnih delavcev,
delovno oziroma učno obveznost ravnatelja in pomočnika ravnatelja, merila za
oblikovanje svetovalne službe, knjižnice, administrativno-računovodske in tehnične
službe, ter merila za oblikovanje oddelkov in skupin in za vrednotenje materialnih
stroškov ter standarde za prostor in opremo.
85. člen
(zagotavljanje sredstev koncesionarju)
Koncesionarju se za opravljanje javne službe zagotavljajo sredstva
v skladu s pogodbo.
2. Zasebne
šole
86. člen
(pogoji za financiranje)
Zasebnim šolam, ki izvajajo javno veljavne programe
osnovnošolskega izobraževanja, osnovnega glasbenega izobraževanja, srednjega
poklicnega in strokovnega izobraževanja ali gimnazijam pripadajo sredstva iz
državnega proračuna oziroma proračuna lokalne skupnosti, če izpolnjujejo
naslednje pogoje:
-       
so vpisane v razvid izvajalcev,
-       
so vpisni pogoji določeni tako, da zagotavljajo vpis učencev in dijakov
ne glede na narodnost, raso, spol, jezik, vero, politično ali drugo
prepričanje, gmotno stanje, rojstvo, izobrazbo, družbeni položaj, invalidnost
ali katerokoli drugo osebno okoliščino,
-       
izvaja glasbena šola v vzgojno-izobraževalnem glasbenem programu pouk
najmanj treh orkestrskih inštrumentov in ima vpisanih najmanj 35 učencev,
-       
imajo zaposlenih vsaj 80 % učiteljev oziroma vzgojiteljev,
potrebnih za izvedbo programa, ki je pridobil javno veljavnost, v skladu z
zakonom in drugimi predpisi, za polni delovni čas oziroma temu ustrezen obseg
zaposlitev za krajši delovni čas od polnega, in zagotovljene druge učitelje
oziroma vzgojitelje, potrebne za izvedbo programa, ki je pridobil javno
veljavnost.
Zasebni šoli, ki izvaja programe iz prvega odstavka tega
člena, se za izvedbo programa zagotavlja 85 % sredstev, ki jih država
oziroma lokalna skupnost zagotavlja za izvajanje programa javne šole. Zasebnim
šolam ne pripadajo sredstva za naložbe, investicijsko vzdrževanje in opremo.
Poleg sredstev iz prejšnjega odstavka se zasebni šoli, ki
izvaja javno veljavni program osnovnošolskega izobraževanja, iz državnega
proračuna oziroma proračuna lokalne skupnosti za izvedbo obveznega dela javno
veljavnega programa zagotavlja tudi razlika do višine sredstev, ki jih država
oziroma lokalna skupnost zagotavlja javni šoli za izvajanje obveznega dela
programa osnovnošolskega izobraževanja.
Ne glede na prejšnji odstavek zasebne šole, ki pridobivajo za
izvedbo obveznega dela javno veljavnega programa 100 % javnih sredstev, za
ta del programa staršem ne smejo zaračunavati šolnin.
Zasebne šole lahko sodelujejo na natečajih za učila in učne
pripomočke, ki so namenjeni javnim šolam.
Izpolnjevanje pogojev iz prvega odstavka tega člena ugotavlja
šolska uprava.
87. člen
(varovanje javne mreže)
Ne glede na 86. člen tega zakona zasebni šoli ne pripadajo
javna sredstva, če je zaradi vpisa v zasebno osnovno šolo ogrožen obstoj edine
javne osnovne šole oziroma je zaradi vpisa v zasebno glasbeno šolo ogrožen
obstoj edine javne glasbene šole v istem šolskem okolišu ali če opravlja
dejavnost v nasprotju s petim odstavkom 7. člena tega zakona.
Zasebna šola, ki se financira iz javnih sredstev, se v
primeru iz prvega odstavka tega člena preneha financirati po pravnomočnosti
odločbe, ki jo izda minister.
88. člen
(šolnina)
Za učenca in dijaka, ki ne presega materialnega cenzusa za
pridobitev državne štipendije, lahko znaša šolnina največ 15 % sredstev, ki jih
javni šoli za plače in materialne stroške zagotavlja država na učenca oziroma
dijaka.
89. člen
(omejitev plač)
Plače in drugi osebni prejemki delavcev v zasebni šoli,
financirani iz javnih sredstev, se oblikujejo v skladu z zakonom, kolektivno
pogodbo in drugimi predpisi, ki veljajo za javne šole.
Če se plače in drugi osebni prejemki oblikujejo v nasprotju s
prejšnjim odstavkom, se financiranje iz državnega proračuna ukine.
90. člen
(pogodba o financiranju)
Financiranje in obveznosti zasebne šole se podrobneje uredijo
s pogodbo.
91. člen
(zagotovitev dokončanja izobraževanja)
Država je dolžna zagotoviti dokončanje izobraževanja otrok iz
zasebne šole, ki zaradi prenehanja financiranja iz javnih sredstev ne izvaja več
javno veljavnega programa.
XIV. ZAPOSLENI V VRTCU IN ŠOLI
92. člen
(zaposleni)
Vzgojno-izobraževalno in drugo strokovno delo v javnem vrtcu
oziroma šoli opravljajo vzgojitelji, pomočniki vzgojiteljev, učitelji,
predavatelji višjih šol, svetovalni delavci, knjižničarji in drugi strokovni
delavci, ki z njimi sodelujejo pri izvajanju strokovnih nalog, potrebnih za
nemoteno delovanje vrtca oziroma šole (v nadaljnjem besedilu: strokovni delavci).
Strokovni delavci izvajajo vzgojno-izobraževalno delo v
skladu z zakonom in javno veljavnimi programi tako, da zagotavljajo
objektivnost, kritičnost in pluralnost ter so pri tem strokovno avtonomni.
Strokovni delavci morajo obvladati slovenski knjižni jezik,
imeti ustrezno izobrazbo, določeno s tem zakonom in drugimi predpisi, ter
opravljen strokovni izpit v skladu s tem zakonom.
Ne glede na določbo prejšnjega odstavka mojstrom, ki
izobražujejo vajence, ni potrebno opravljati strokovnega izpita v skladu s tem
zakonom.
Znanje slovenskega knjižnega jezika se preverja pri strokovnem
izpitu. Pri učiteljih, ki niso diplomirali na slovenskih univerzah, se znanje
slovenskega knjižnega jezika preverja ob prvi namestitvi.
Izobrazbo za strokovne delavce, v primerih, ko to določa
zakon, pa tudi stopnjo izobrazbe, določi minister, potem, ko si je pridobil
mnenje pristojnega strokovnega sveta. Ustrezne delovne izkušnje ter kriterije
za vidne dosežke na strokovnem področju za pridobitev naziva predavatelj višje
šole določi Strokovni svet Republike Slovenije za poklicno in strokovno
izobraževanje.
V vrtcih oziroma šolah na narodno mešanih območjih, ki se
ustanovijo za dvojezično vzgojo in izobraževanje in za vzgojo in izobraževanje
v jeziku narodne skupnosti, morajo imeti strokovni delavci izobrazbo, določeno
s tem zakonom in drugimi predpisi, opravljen strokovni izpit ter izpolnjevati druge
pogoje v skladu s posebnimi predpisi.
Strokovna, administrativna, tehnična in druga dela opravljajo
delavci, določeni s sistemizacijo delovnih mest.
Delavci iz prejšnjega odstavka morajo imeti izobrazbo, določeno
s sistemizacijo delovnih mest, obvladati morajo slovenski jezik, v vrtcih oziroma
šolah na narodno mešanih območjih, ki se ustanovijo za dvojezično vzgojo in
izobraževanje, pa tudi jezik narodne skupnosti.
93. člen
(izjema)
Če si na določenem področju ni mogoče pridobiti s tem zakonom
določene stopnje izobrazbe, minister lahko določi, da vzgojno-izobraževalno
delo opravljajo strokovni delavci, ki nimajo ustrezne strokovne izobrazbe,
izkazujejo pa pomembne dosežke v svojem poklicu.
a) Osnovna šola
94. člen
(strokovni delavci)
Strokovni delavci v javni osnovni šoli so učitelj, šolski svetovalni
delavec, knjižničar, laborant in drugi strokovni delavci.
Učitelj, knjižničar in svetovalni delavec morajo imeti
izobrazbo ustrezne smeri, pridobljeno po študijskih programih za pridobitev
izobrazbe druge stopnje oziroma raven izobrazbe, pridobljene po študijskih
programih, ki v skladu z zakonom ustreza izobrazbi druge stopnje in pedagoško
izobrazbo, drugi učitelj v prvem razredu pa ima lahko tudi izobrazbo,
pridobljeno s študijskim programom za pridobitev izobrazbe prve stopnje oziroma
raven izobrazbe, pridobljene po študijskih programih, ki v skladu z zakonom
ustreza izobrazbi prve stopnje ustrezne meri in pedagoško izobrazbo. Učitelj v
oddelkih podaljšanega bivanja je lahko, kdor izpolnjuje pogoje za učitelja ali
svetovalnega delavca.
Laborant mora imeti najmanj srednjo oziroma srednjo strokovno
izobrazbo in pedagoško-andragoško izobrazbo. Drugi strokovni delavci morajo
imeti izobrazbo ustrezne smeri pridobljeno po študijskih programih za
pridobitev izobrazbe druge stopnje oziroma raven izobrazbe, pridobljene po
študijskih programih, ki v skladu z zakonom ustreza izobrazbi druge stopnje,
ustrezne smeri.
b) Glasbena
šola
95. člen
(strokovni delavci)
Strokovni delavci v javni glasbeni šoli so učitelj,
korepetitor in knjižničar.
Strokovni delavci morajo imeti pridobljeno izobrazbo ustrezne
smeri po študijskih programih za pridobitev izobrazbe druge stopnje oziroma
raven izobrazbe, pridobljene po študijskih programih, ki v skladu z zakonom
ustreza izobrazbi druge stopnje, in pedagoško-andragoško izobrazbo.
c) Poklicna
oziroma strokovna šola
96. člen
(strokovni delavci)
Strokovni delavci v javni poklicni oziroma strokovni šoli so
učitelj splošnoizobraževalnih predmetov, učitelj strokovnoteoretičnih
predmetov, učitelj praktičnega pouka in veščin, mojstri, svetovalni delavec,
knjižničar, laborant, organizator interesnih dejavnosti in drugi strokovni
delavci.
Učitelj splošnoizobraževalnih predmetov mora imeti izobrazbo
ustrezne smeri, pridobljeno po študijskih programih za pridobitev izobrazbe
druge stopnje oziroma raven izobrazbe, pridobljene po študijskih programih, ki
v skladu z zakonom ustreza izobrazbi druge stopnje, in pedagoško-andragoško
izobrazbo.
Učitelj strokovnoteoretičnih predmetov mora imeti izobrazbo
ustrezne smeri, pridobljeno najmanj po študijskih programih za pridobitev
izobrazbe prve stopnje, oziroma raven izobrazbe, pridobljene po študijskih
programih, ki v skladu z zakonom ustreza izobrazbi prve stopnje, in pedagoško-andragoško
izobrazbo.
Učitelj praktičnega pouka in veščin mora imeti najmanj
srednjo strokovno izobrazbo ustrezne smeri, najmanj tri leta ustreznih delovnih
izkušenj in pedagoško-andragoško izobrazbo ali opravljen mojstrski izpit.
Mojster mora imeti opravljen mojstrski izpit v skladu z
zakonom.
Svetovalni delavec in knjižničar morata imeti izobrazbo
ustrezne smeri, pridobljeno po študijskih programih za pridobitev izobrazbe
druge stopnje, oziroma raven izobrazbe, pridobljene po študijskih programih, ki
v skladu z zakonom ustreza izobrazbi druge stopnje, in pedagoško-andragoško
izobrazbo.
Drugi strokovni delavci morajo imeti ustrezno izobrazbo, in
sicer:
-       
organizator izobraževanja odraslih izobrazbo ustrezne smeri, pridobljeno
po študijskih programih za pridobitev izobrazbe druge stopnje, oziroma raven
izobrazbe, pridobljene po študijskih programih, ki v skladu z zakonom ustreza
izobrazbi druge stopnje, ustrezne smeri, in pedagoško-andragoško izobrazbo,
-       
organizator interesnih dejavnosti izobrazbo, kot je predpisana za
učitelje splošnoizobraževalnih oziroma strokovnoteoretičnih predmetov v javni poklicni
oziroma strokovni šoli,
-       
organizator delovne prakse in organizator praktičnega izobraževanja v
delovnem procesu oziroma organizator praktičnega pouka v delovnem procesu
najmanj višjo strokovno izobrazbo ustrezne smeri in pedagoško-andragoško
izobrazbo,
-       
vodja posestva najmanj višjo strokovno izobrazbo ustrezne smeri in pedagoško-andragoško
izobrazbo,
-       
vodja centrale učnega podjetja in strokovni delavec v centrali izobrazbo
ustrezne smeri, pridobljeno po študijskih programih za pridobitev izobrazbe
najmanj prve stopnje, oziroma raven izobrazbe, pridobljene po študijskih
programih, ki v skladu z zakonom ustreza izobrazbi prve stopnje, in pedagoško-andragoško
izobrazbo,
-       
laborant in organizator praktičnega pouka najmanj srednjo ali srednjo
strokovno izobrazbo ustrezne smeri in pedagoško-andragoško izobrazbo.
č) Gimnazije
97. člen
(izobrazbeni pogoji)
Strokovni delavci v javnih gimnazijah so učitelji
splošnoizobraževalnih in strokovnoteoretičnih predmetov, tuji učitelji,
svetovalni delavci, knjižničarji, korepetitorji, organizatorji obveznih
izbirnih vsebin in drugi strokovni delavci.
Učitelji splošnoizobraževalnih in strokovnoteoretičnih
predmetov in tuji učitelji ter korepetitorji morajo imeti izobrazbo ustrezne
smeri, pridobljeno po študijskih programih za pridobitev izobrazbe druge
stopnje, oziroma raven izobrazbe, pridobljene po študijskih programih, ki v
skladu z zakonom ustreza izobrazbi druge stopnje, in pedagoško-andragoško
izobrazbo.
Svetovalni delavec in knjižničar morata imeti izobrazbo
ustrezne smeri pridobljeno po študijskih programih za pridobitev izobrazbe
druge stopnje, oziroma raven izobrazbe, pridobljene po študijskih programih, ki
v skladu z zakonom ustreza izobrazbi druge stopnje, in pedagoško-andragoško
izobrazbo.
Drugi strokovni delavci morajo imeti ustrezno izobrazbo, in
sicer:
-       
organizator izobraževanja odraslih izobrazbo ustrezne smeri pridobljeno
po študijskih programih za pridobitev izobrazbe druge stopnje oziroma raven
izobrazbe, pridobljene po študijskih programih, ki v skladu z zakonom ustreza
izobrazbi druge stopnje in pedagoško-andragoško izobrazbo,
-       
organizator obveznih izbirnih vsebin izobrazbo, kot je predpisana za
učitelje splošnoizobraževalnih oziroma strokovnoteoretičnih predmetov v
gimnazijah,
-       
laborant najmanj srednjo ali srednjo strokovno izobrazbo ustrezne smeri
in pedagoško-andragoško izobrazbo.
d) Dom
za učence in dijaški dom
98. člen
(izobrazbeni pogoji)
Strokovni delavci v javnem domu za učence in dijaškem domu
so: vzgojitelj, svetovalni delavec, knjižničar in drugi strokovni delavci.
Vzgojitelj mora imeti izobrazbo ustrezne smeri, pridobljeno
po študijskih programih za pridobitev izobrazbe najmanj prve stopnje, oziroma
raven izobrazbe, pridobljeno po študijskih programih, ki v skladu z zakonom
ustreza izobrazbi prve stopnje, in pedagoško-andragoško izobrazbo.
Svetovalni delavec in knjižničar morata imeti izobrazbo
ustrezne smeri, pridobljeno po študijskih programih za pridobitev izobrazbe
druge stopnje, oziroma raven izobrazbe, pridobljeno po študijskih programih, ki
v skladu z zakonom ustreza izobrazbi druge stopnje, in pedagoško-andragoško
izobrazbo.
e) Šole
in zavodi za otroke in mladostnike s posebnimi potrebami
99. člen
(izobrazbeni pogoji)
Strokovni delavci v šolah in zavodih za izvajanje programov
vzgoje in izobraževanja za otroke in mladostnike s posebnimi potrebami so
učitelji, vzgojitelji, svetovalni delavci, knjižničarji in drugi strokovni
delavci.
Učitelj, laborant in drugi strokovni delavci v prilagojenih
izobraževalnih programih morajo imeti izobrazbo, predpisano za učitelje,
laborante in druge strokovne delavce šol, in specialnopedagoško izobrazbo.
Vzgojitelj mora imeti izobrazbo ustrezne smeri, pridobljeno
po študijskih programih za pridobitev izobrazbe druge stopnje, oziroma raven
izobrazbe, pridobljene po študijskih programih, ki v skladu z zakonom ustreza
izobrazbi druge stopnje, in specialno pedagoško izobrazbo.
Učitelj predmetov ali področij v posebnih programih vzgoje in
izobraževanja za otroke in mladostnike s posebnimi potrebami mora imeti
izobrazbo ustrezne smeri pridobljeno po študijskih programih za pridobitev
izobrazbe druge stopnje oziroma raven izobrazbe, pridobljene po študijskih
programih, ki v skladu z zakonom ustreza izobrazbi druge stopnje in specialno
pedagoško izobrazbo.
Učitelj praktičnega izobraževanja v posebnem programu vzgoje
in izobraževanja za otroke in mladostnike s posebnimi potrebami mora imeti
najmanj srednjo ali srednjo strokovno izobrazbo ustrezne smeri in specialno
pedagoško izobrazbo.
Svetovalni delavec in knjižničar morata imeti izobrazbo
ustrezne smeri, pridobljeno po študijskih programih za pridobitev izobrazbe
druge stopnje, oziroma raven izobrazbe, pridobljene po študijskih programih, ki
v skladu z zakonom ustreza izobrazbi druge stopnje, in pedagoško-andragoško ali
specialno pedagoško izobrazbo.
Delavci, ki opravljajo zdravstvene in socialno-varstvene
storitve, morajo imeti izobrazbo, predpisano z zakoni, ki urejajo ta področja.
f) Pedagoška
oziroma pedagoško-andragoška izobrazba
100. člen
(pedagoška, pedagoško-andragoška oziroma specialno pedagoška
izobrazba)
Pedagoško, pedagoško-andragoško oziroma specialno pedagoško
izobrazbo si pridobi, kdor opravi vse obveznosti:
-       
v študijskem programu za pridobitev izobrazbe druge stopnje oziroma v
študijskem programu, ki v skladu z zakonom ustreza izobrazbi druge stopnje, po
katerem se pridobi strokovni naslov magister profesor oziroma profesor,
-       
po študijskem programu, ki vključuje ustrezne strokovne vsebine.
Vključenost ustreznih pedagoško-andragoških
znanj v študijskih programih iz druge alineje tega odstavka ugotavlja Strokovni
svet Republike Slovenije za splošno izobraževanje.
Kdor ni končal izobraževanja po visokošolskem študijskem programu
za pridobitev izobrazbe, ki vključuje tudi pedagoško, pedagoško-andragoško
oziroma specialno pedagoško izobrazbo, si jo mora pridobiti po ustreznem javnoveljavnem
študijskem programu za izpopolnjevanje.
Če ni ustreznega študijskega programa za izpopolnjevanje iz
prejšnjega odstavka, določi program za pridobitev pedagoške, pedagoško-andragoške
oziroma specialno pedagoške izobrazbe minister, potem ko si pridobi mnenje
Sveta za visoko šolstvo Republike Slovenije.
Kdor ni končal izobraževanja po izobraževalnem programu poklicnega
oziroma strokovnega izobraževanja, ki vključuje tudi pedagoško, pedagoško-andragoško
oziroma specialno pedagoško izobrazbo, si jo mora pridobiti po izobraževalnem
programu, ki ga sprejme minister na predlog Strokovnega sveta Republike Slovenije
za splošno izobraževanje.
g) Gostujoči
tuji učitelji
101. člen
(gostujoči tuji učitelj)
Gostujoči tuji učitelj, ki v poklicnem in strokovnem izobraževanju,
v gimnazijah ter v glasbenih šolah za določen čas opravlja dele programa ali
sodeluje pri izvajanju osnovnošolskega programa, mora izpolnjevati pogoje, kakršni
se zahtevajo za to delo v državi, iz katere prihaja.
h) Strokovni
izpit
102. člen
(strokovni izpit)
Strokovni delavci opravljajo strokovni izpit v skladu s tem
zakonom.
Strokovni delavci, ki so opravili pripravništvo in strokovni izpit
po drugih predpisih, lahko opravljajo strokovni izpit po tem zakonu po preteku
šestih mesecev dela v vrtcu oziroma šoli.
Strokovnim delavcem, ki imajo naziv visokošolskega učitelja,
ni treba opravljati strokovnega izpita v skladu s tem zakonom.
Podrobnejše določbe o strokovnem izpitu predpiše minister.
Strokovni delavci v vrtcih, šolah in zavodih, ki izvajajo programe
za predšolske otroke, izobraževalne programe in posebni program vzgoje in
izobraževanja za otroke in mladostnike s posebnimi potrebami, ki opravljajo
zdravstveno oziroma socialno-varstveno dejavnost, opravljajo strokovni izpit v
skladu z zakonom in drugimi predpisi, ki urejajo ta področja.
103. člen
(evidenca strokovnega izpita)
Evidenca o opravljenih strokovnih izpitih, ki jo vodi ministrstvo,
pristojno za šolstvo, vsebuje:
-       
ime in priimek kandidata,
-       
datum, kraj in občino rojstva,
-       
podatke o izobrazbi,
-       
podatke o opravljenem strokovnem izpitu.
Dokumentacija, potrebna za opravljanje strokovnega izpita, se
kandidatu po opravljenem izpitu vrne.
104. člen
(zasebni vrtci in šole)
Pogoje, predpisane za strokovne delavce javnih vrtcev in šol,
morajo izpolnjevati tudi strokovni delavci v zasebnih vrtcih in šolah, ki
izvajajo javno veljavne programe.
Določba prejšnjega odstavka ne velja za vrtce in šole, ki
izvajajo programe za predšolske otroke oziroma izobraževalne programe po
posebnih pedagoških načelih.
XV. IZOBRAŽEVANJE IN NAPREDOVANJE STROKOVNIH DELAVCEV IN
RAVNATELJEV
105. člen
(izobraževanje in napredovanje)
Strokovni delavci v vrtcih in šolah se strokovno izobražujejo
in usposabljajo.
Vzgojitelj, učitelj, organizator izobraževanja, svetovalni delavec
in knjižničar lahko napredujejo v naziv mentor, svetovalec in svetnik.
Pomočnik vzgojitelja v vrtcu lahko napreduje v naziv mentor
in svetovalec.
V nazive iz drugega odstavka tega člena napredujejo tudi
ravnatelj, direktor in pomočnik ravnatelja ter predavatelji višjih šol.
Pogoje, način in postopek strokovnega izobraževanja in
usposabljanja ter napredovanja v nazive določi minister.
Naziv predavatelj višje šole podeli predavateljski zbor
ustrezne višje strokovne šole po poprejšnjem soglasju Strokovnega sveta
Republike Slovenije za poklicno in strokovno izobraževanje. Če predavateljski
zbor še ni konstituiran ali je treba imenovati predavatelje za izobraževalni
program, ki ga šola na novo uvaja, naziv podeli Strokovni svet Republike
Slovenije za poklicno in strokovno izobraževanje.
Postopek za pridobitev naziva iz prejšnjega odstavka določi
minister.
V nazive po tem zakonu napredujejo tudi strokovni delavci,
zaposleni v javnih zavodih iz 28. člena tega zakona, ki opravljajo vzgojno-
izobraževalno delo oziroma svetovalno ali razvojno delo v zvezi z vzgojo in
izobraževanjem.
Delavci, ki izvajajo prilagojene programe za predšolske
otroke in posebne programe vzgoje in izobraževanja za otroke in mladostnike s
posebnimi potrebami v socialno-varstvenih zavodih iz šestega odstavka
34. člena tega zakona ob zaposlitvi na področju vzgoje in izobraževanja
pridobijo strokovni naziv po postopku in pod pogoji, ki jih določi minister.
106. člen
(ravnateljski izpit)
Program za izobraževanje in usposabljanje za ravnateljski
izpit in vsebino ravnateljskega izpita določi minister na predlog Strokovnega
sveta Republike Slovenije za splošno izobraževanje.
Za ravnateljski izpit se lahko prizna tudi opravljen
podiplomski študijski program, za katerega Strokovni svet Republike Slovenije
za splošno izobraževanje ugotovi, da zagotavlja znanja, določena za
ravnateljski izpit.
Javni zavod, ki je pooblaščen za izvajanje programa iz prvega
odstavka tega člena, enkrat letno objavi razpis za vpis in določi roke za
opravljanje ravnateljskega izpita.
XVI. DELOVNO RAZMERJE
1. Sklepanje
delovnih razmerij
107. člen
(predpisi)
Delovna razmerja, udeležba delavcev pri upravljanju in uresničevanje
sindikalnih pravic delavcev v vrtcu oziroma šoli se urejajo v skladu z zakonom
in kolektivno pogodbo, če s tem zakonom ni drugače določeno.
107.a člen
(prepoved sklepanja delovnega razmerja)
Na področju vzgoje in izobraževanja ne more skleniti
delovnega razmerja oziroma opravljati dela oseba, ki:
-       
je bila pravnomočno obsojena zaradi naklepnega kaznivega dejanja, ki se
preganja po uradni dolžnosti, na nepogojno kazen zapora v trajanju več kot šest
mesecev;
-       
je bila pravnomočno obsojena zaradi kaznivega dejanja zoper spolno
nedotakljivost.
Kazensko ovadbo, ki jo sestavi policija, ter poročilo v
dopolnitev kazenske ovadbe, policija pošlje tudi Inšpekciji za šolstvo, če so
podani razlogi za sum, da je zaposleni na področju vzgoje in izobraževanja storil
kaznivo dejanje iz prvega odstavka tega člena. Pristojen inšpektor za šolstvo v
skladu z Zakonom o šolski inšpekciji lahko izreče delavcu suspenz, če za to
obstojijo z zakonom, ki ureja šolsko inšpekcijo, predpisani pogoji in sicer
najdlje za čas poteka kazenskega postopka. Šolska inšpekcija je dolžna ovadbo
ter poročilo v dopolnitev kazenske ovadbe obravnavati kot interno gradivo, ki
se ga po prenehanju suspenza oziroma odločitvi, da se suspenz ne uvede, uniči.
Sodišče vroči pravnomočno sodno odločbo, s katero je
ugotovljen obstoj kaznivega dejanja iz prvega odstavka tega člena
vzgojno-izobraževalnemu zavodu, v katerem je obsojenec zaposlen oziroma
opravlja delo. Odločba se osebno vroči poslovodnemu organu zavoda, če je
obsojena oseba, ki opravlja poslovodno funkcijo, pa predsedniku sveta zavoda.
Osebe, ki se seznanijo s sodno odločbo, so dolžne varovati tajnost osebnih
podatkov žrtve kaznivega dejanja in drugih posameznikov, ki niso pravnomočno
obsojeni, ki so razvidni iz odločbe.
Osebi, ki je pravnomočno obsojena za kaznivo dejanje iz
prvega odstavka tega člena, delodajalec odpove pogodbo o zaposlitvi iz krivdnih
razlogov oziroma iz krivdnih razlogov odpove drugo pogodbo, na podlagi katere
oseba opravlja delo.
Oseba, zoper katero je uveden kazenski postopek zaradi
kaznivega dejanja iz druge alineje prvega odstavka tega člena, ne more skleniti
pogodbe o zaposlitvi ali opravljati dela na področju vzgoje in izobraževanja.
108. člen
(sistemizacija)
Prosta delovna mesta strokovnih in drugih delavcev v javnem
vrtcu oziroma šoli se objavijo na podlagi sistemizacije delovnih mest.
Sistemizacijo delovnih mest določi na podlagi normativov in standardov za šolo
ravnatelj v soglasju s šolsko upravo na območju katere ima šola sedež, za vrtec
pa ravnatelj v soglasju z ustanoviteljem.
109. člen
(zaposlovanje strokovnih delavcev)
Javni vrtec oziroma javna šola, ki zaposluje nove strokovne
delavce, mora prosta delovna mesta javno objaviti. Minister lahko za javne šole
objavi prosta delovna mesta s skupno objavo. Natančnejšo vsebino in postopek
skupne objave določi minister.
Javni vrtec si mora pred objavo prostega delovnega mesta
pridobiti soglasje ustanovitelja, javna šola pa soglasje ministra, razen za
objavo prostih delovnih mest v šolah, ki so vključene v način financiranja v
skladu z metodologijo za določanje obsega sredstev na udeleženca izobraževanja.
Javni vrtec mora o vsakem prostem delovnem mestu strokovnega
delavca pred objavo prostega delovnega mesta obvestiti ministrstvo, pristojno
za predšolsko vzgojo.
Če je v evidenci presežnih strokovnih delavcev strokovni delavec,
ki izpolnjuje zahtevane pogoje za zasedbo prostega delovnega mesta, lahko vrtec
oziroma šola zaposli takšnega strokovnega delavca brez objave prostega
delovnega mesta.
Delovno razmerje z nerazporejenim strokovnim delavcem se
sklene za določen oziroma nedoločen čas.
Delovno razmerje se lahko sklene tudi s kandidatom, ki ne
izpolnjuje zahtevanih pogojev, za dobo največ enega leta, če nihče od
prijavljenih kandidatov ne izpolnjuje zahtevanih pogojev in je taka zaposlitev
potrebna zaradi nemotenega opravljanja dela.
Pogodbo o zaposlitvi za določen čas se lahko, poleg primerov
v zakonu o delovnih razmerjih, sklene tudi v primeru, če gre za predvideno
zmanjšanje obsega vpisa učencev oziroma dijakov v šolo ali zavod ali za
spremembo javno veljavnih programov vzgoje in izobraževanja oziroma
predmetnikov.
Če nerazporejenega strokovnega delavca ni mogoče zaposliti za
polni delovni čas v posameznem vrtcu oziroma šoli, lahko svojo delovno oziroma
učno obvezo dopolnjuje v več vrtcih oziroma šolah, delovno razmerje pa
praviloma sklene v vrtcu ali šoli, kjer ima večji obseg dela.
Strokovni delavec ter vrtci oziroma šole iz prejšnjega
odstavka tega člena, se morajo sporazumeti o delovnem času, o načinu izrabe
letnega dopusta in o drugih odsotnostih z dela. Sporazum iz prejšnjega stavka,
ki mora obsegati tudi vse ostale sestavine, ki so potrebne za uresničevanje
medsebojnih pravic in obveznosti, je sestavni del pogodbe o zaposlitvi.
109.a člen
(pogodba o delu)
Za izvajanje vzgojno-izobraževalne dejavnosti lahko šola
oziroma vrtec sklene pogodbo o delu (podjem) pod pogoji določenimi z zakonom,
ki ureja obligacijska razmerja, če so bile izkoriščene vse možnosti za
sklenitev pogodbe o zaposlitvi in je treba zagotoviti nemoteno izvajanje
vzgojno-izobraževalne dejavnosti. Pogodba o delu se lahko sklene le z delavcem,
ki ima za opravljanje nalog, ki so predmet pogodbe, ustrezno stopnjo strokovne
izobrazbe v skladu s tem zakonom in drugimi predpisi.
Pogodba o delu iz prejšnjega odstavka se lahko sklene največ
v obsegu ene tretjine s tem zakonom določene tedenske učne obveznosti in največ
za obdobje 10 mesecev v šolskem letu.
Kdor ima sklenjeno delovno razmerje na področju vzgoje in
izobraževanja v skladu s tem zakonom, mora pred sklenitvijo pogodbe o delu v
skladu s prvim odstavkom tega člena, predložiti soglasje delodajalca.
Oseba, ki sklene pogodbo o delu iz prvega odstavka tega
člena, na podlagi te pogodbe ne pridobi pravic iz delovnega razmerja.
109.b člen
(pogodba o zaposlitvi vzgojitelja predšolskih otrok, ki ima
sklenjeno delovno razmerje v vrtcu, z osnovno šolo)
Šola lahko za obdobje enega šolskega leta sklene pogodbo o
zaposlitvi z vzgojiteljem predšolskih otrok, ki ima sklenjeno delovno razmerje
v vrtcu, za poučevanje v prvem razredu, izvajanje vzgojno-izobraževalnega dela
v oddelkih podaljšanega bivanja in jutranje varstvo v osnovni šoli. V času
trajanja pogodbe o zaposlitvi z osnovno šolo se za pogodbo o zaposlitvi, ki jo
ima vzgojitelj sklenjeno v vrtcu, uporabljajo določbe o suspenzu pogodbe iz zakona,
ki ureja delovna razmerja.
Način in postopek sklenitve pogodbe o zaposlitvi iz
prejšnjega odstavka se določi s kolektivno pogodbo za področje dejavnosti
vzgoje in izobraževanja.
2. Pripravništvo
110. člen
(pripravništvo)
Pripravnik je strokovni delavec, ki v vrtcu oziroma šoli prvič
začne opravljati delo, ustrezno smeri in stopnji njegove strokovne izobrazbe, z
namenom, da se usposobi za samostojno opravljanje dela.
Pripravništvo traja največ 10 mesecev.
Pripravnik v času pripravništva sodeluje s strokovnimi delavci
pri vzgojno-izobraževalnem delu in se pripravlja na strokovni izpit.
Pripravnikovo delo vodi, spremlja in ocenjuje mentor.
Mentorja pripravniku določi ravnatelj izmed strokovnih delavcev,
ki opravljajo delo, za katero se bo pripravnik usposabljal, in imajo naziv
svetnik ali svetovalec oziroma imajo najmanj tri leta naziv mentor.
Mentor pripravi pripravniku program, ki vključuje metodično,
didaktično ter drugo pripravo, potrebno za opravljanje izpita. Mentor izdela
poročilo o poteku pripravništva.
Število pripravniških mest razpiše minister.
111. člen
(razpis pripravniških mest)
Ministrstvo, pristojno za šolstvo, vsaj enkrat letno razpiše
mesta za pripravnike.
Na razpisano mesto se lahko prijavi, kdor ima izobrazbo, določeno
za zasedbo delovnega mesta, za katero bo opravljal pripravništvo.
Izbiro in razporeditev prijavljenih kandidatov opravi šolska
uprava. Pri razporeditvi upošteva tudi interes vrtca oziroma šole in želje
kandidata.
Pripravnik se razporedi v javni vrtec oziroma šolo, lahko pa
tudi v zasebni vrtec oziroma šolo, če se le-ta s tem strinja.
112. člen
(evidenca pripravnikov)
Ministrstvo, pristojno za šolstvo, vodi evidenco prijavljenih
kandidatov in razporejenih pripravnikov, v katero se vpisujejo:
-       
ime in priimek,
-       
spol in rojstni podatki,
-       
podatki o bivališču in
-       
podatki o izobrazbi;
za razporejene pripravnike pa tudi:
-       
podatki o vrtcu oziroma šoli, na katero je razporejen,
-       
ime in priimek mentorja in
-       
podatki o izobrazbi ter naziv mentorja.
113. člen
(delovno razmerje pripravnika)
Pripravnik sklene delovno razmerje z vrtcem oziroma s šolo za
čas pripravništva.
114. člen
(podzakonski predpisi)
Način in postopek izbire, razporeditev pripravnikov, potek in
trajanje pripravništva, sestavine programa pripravništva ter način spremljanja
in ocenjevanja pripravništva določi minister.
3. Odpoved
pogodbe o zaposlitvi iz poslovnih razlogov
115. člen
(razlogi)
Za poslovne razloge po tem zakonu se štejejo spremembe
programa vzgoje in izobraževanja, standardov in normativov, izobrazbenih
pogojev in zmanjšanje obsega vpisa.
116. člen
(reševanje presežkov)
Ravnatelj mora najkasneje v osmih dneh po sprejemu odločitve,
da bo strokovnemu delavcu odpovedal pogodbo o zaposlitvi iz poslovnega razloga,
sporočiti ministrstvu, pristojnemu za šolstvo, razloge za prenehanje potreb po
delu strokovnega delavca ter naslednje podatke o strokovnem delavcu:
-       
ime in priimek,
-       
podatke o izobrazbi,
-       
delovni dobi,
-       
strokovnem izpitu in
-       
stalno bivališče.
117. člen
(prosta delovna mesta)
Ministrstvo, pristojno za šolstvo, posreduje vrtcu oziroma šoli
najkasneje v osmih dneh po prejemu sporočila iz prejšnjega člena seznam vrtcev
in šol, ki imajo prosta delovna mesta in za zasedbo katerih strokovni delavec
iz prejšnjega člena izpolnjuje pogoje.
Če ministrstvo, pristojno za šolstvo, ne posreduje podatkov v
predpisanem roku, ravnatelj nadaljuje s postopkom odpovedi pogodbe o zaposlitvi
iz poslovnega razloga v skladu z zakonom, ki ureja delovna razmerja.
118. člen
(sklenitev pogodbe o zaposlitvi)
Če so izpolnjeni pogoji za zaposlitev strokovnega delavca, ki
mu bo odpovedana pogodba o zaposlitvi iz poslovnih razlogov, v drugi šoli
oziroma vrtcu, se lahko sklene delovno razmerje z delavcem brez objave prostega
delovnega mesta. O sklenitvi delovnega razmerja odloči ravnatelj šole oziroma
vrtca, ki ima prosto delovno mesto in strokovnemu delavcu ponudi pogodbo o
zaposlitvi.
Pogodbo o zaposlitvi mora ravnatelj šole oziroma vrtca, ki
ima prosto delovno mesto, strokovnemu delavcu ponuditi najkasneje 30 dni pred
iztekom odpovednega roka, sicer pridobi strokovni delavec vse pravice, ki so
določene za primer odpovedi pogodbe o zaposlitvi iz poslovnih razlogov.
Strokovni delavec je dolžan sprejeti ponudbo iz prvega
odstavka tega člena, če so izpolnjeni pogoji za prezaposlitev strokovnega
delavca, ki se določijo s kolektivno pogodbo za dejavnost vzgoje in
izobraževanja, v 30 dneh po vročitvi. Če strokovni delavec neupravičeno odkloni
ponudbo, mu preneha delovno razmerje in nima pravice do odpravnine.
4. Delovna
obveznost
119. člen
(obseg vzgojno-izobraževalnega dela)
Delovna obveznost učitelja obsega pouk in druge oblike organiziranega
dela z učenci, vajenci, dijaki oziroma študenti višjih šol (v nadaljnjem
besedilu: učna obveznost), pripravo na pouk, popravljanje in ocenjevanje
izdelkov in drugo delo, potrebno za uresničitev izobraževalnega programa.
Priprava na pouk obsega:
-       
sprotno vsebinsko in metodično pripravo,
-       
pripravo didaktičnih pripomočkov.
Drugo delo obsega:
-       
sodelovanje s starši,
-       
sodelovanje v strokovnih organih šole,
-       
opravljanje nalog razrednika,
-       
organizirano strokovno izobraževanje in izpopolnjevanje,
-       
zbiranje in obdelavo podatkov v zvezi z opravljanjem vzgojno-izobraževalnega
in drugega dela,
-       
mentorstvo učencem, vajencem, dijakom in študentom višje šole ter
sodelovanje s šolami in visokošolskimi zavodi, ki izobražujejo strokovne
delavce,
-       
mentorstvo pripravnikom,
-       
urejanje kabinetov, zbirk, šolskih delavnic, telovadnic, igrišč, nasadov
ipd.,
-       
organiziranje kulturnih, športnih in drugih splošno koristnih in
humanitarnih akcij, pri katerih sodelujejo učenci, vajenci oziroma dijaki,
-       
pripravo in vodstvo ekskurzij, izletov, tekmovanj, šole v naravi,
letovanj, taborjenj, ki jih organizira šola in
-       
opravljanje drugih nalog, določenih z letnim delovnim načrtom.
Določbe tega zakona, ki urejajo delovno obveznost učiteljev in
drugih strokovnih delavcev se uporabljajo tudi za učitelje in druge strokovne
delavce šol in zavodov za vzgojo in izobraževanje otrok in mladostnikov s
posebnimi potrebami.
a) Osnovna
in glasbena šola
120. člen
(delovna in učna obveznost)
V okviru z zakonom in kolektivno pogodbo določenega tedenskega
polnega delovnega časa je tedenska učna obveznost učitelja največ 22 ur, v
oddelkih podaljšanega bivanja in v bolnišničnih oddelkih pa največ 25 ur.
b) Poklicno
izobraževanje
121. člen
(delovna in učna obveznost)
V okviru z zakonom in s kolektivno pogodbo določenega tedenskega
polnega delovnega časa je tedenska učna obveznost:
-       
za učitelje splošnoizobraževalnih in strokovnoteoretičnih predmetov
največ 20 ur,
-       
za učitelja slovenskega jezika največ 19 ur,
-       
za učitelja madžarskega in italijanskega jezika največ 19 ur,
-       
za predavatelje višje strokovne šole največ 16 ur,
-       
za učitelje praktičnega pouka in veščin največ 25 ur,
-       
za strokovne delavce, ki imajo učno obveznost oziroma sodelujejo pri
pouku, največ 30 ur.
c) Gimnazija
122. člen
(delovna in učna obveznost)
V okviru z zakonom in s kolektivno pogodbo določenega tedenskega
polnega delovnega časa je tedenska učna obveznost:
-       
za učitelje splošnoizobraževalnih in strokovnoteoretičnih predmetov
največ 20 ur,
-       
za učitelja slovenskega jezika največ 19 ur,
-       
za učitelja madžarskega in italijanskega jezika največ 19 ur,
-       
za učitelje praktičnega pouka in veščin največ 25 ur,
-       
za druge strokovne delavce, ki imajo učno obveznost oziroma sodelujejo
pri pouku, največ 30 ur.
č) Domovi
za učence in dijaški domovi
123. člen
(delovna obveznost vzgojitelja)
V okviru z zakonom in s kolektivno pogodbo določenega tedenskega
polnega delovnega časa je obveznost vzgojitelja največ 30 ur vzgojnega dela z učenci,
vajenci in dijaki tedensko.
124. člen
(povečanje in zmanjšanje učne obveznosti)
Če v okviru z zakonom določene tedenske učne obveznosti ni
mogoče organizirati pouka v skladu s predmetnikom, lahko ravnatelj učitelju ali
drugemu strokovnemu delavcu določi dodatno tedensko učno obveznost za toliko
ur, kot je določeno za posamezni predmet v oddelku, vendar ne več kot za pet
ur, oziroma določi zmanjšanje tedenske učne obveznosti, vendar ne več kot za
tri ure.
5. Dopust
125. člen
(dopust)
Strokovni delavec v javnem vrtcu oziroma šoli ima pravico do
najmanj 20 delovnih dni letnega dopusta.
Strokovni delavec v javni šoli lahko porabi letni dopust v času,
ki ga določi minister s šolskim koledarjem, vendar najdlje do konca šolskega
leta v naslednjem letu.
Določbe tega člena veljajo tudi za strokovnega delavca, ki
sklene delovno razmerje za določen čas.
Delavec v javnem vrtcu oziroma šoli ima pravico do odsotnosti
z dela z nadomestilom plače ali brez nadomestila plače ter druge pravice iz
delovnega razmerja v primerih in pod pogoji, določenimi z zakonom in kolektivno
pogodbo.
XVII. GOSPODARJENJE Z NEPREMIČNINAMI
126. člen
(premoženjski skladi)
Za gospodarjenje z nepremičninami, ki so javna lastnina in se
uporabljajo za opravljanje vzgoje in izobraževanja, lahko lokalna skupnost
oziroma država ustanovi premoženjski sklad.
Premoženje sklada iz prejšnjega odstavka je sestavni del
premoženjske bilance lokalne skupnosti oziroma države.
127. člen
(državni sklad)
Za gospodarjenje z nepremičninami iz prejšnjega člena, s
katerimi upravljajo javne šole, katerih ustanoviteljica je država, se ustanovi Šolski
sklad Republike Slovenije (v nadaljnjem besedilu: sklad).
Sklad je pravna oseba javnega prava. (prenehal veljati)
Sklad posluje v skladu z zakoni in drugimi predpisi, ki veljajo
za javne zavode. (prenehal veljati)
Poslovanje sklada urejajo pravila sklada, ki jih sprejme upravni
odbor s soglasjem Vlade Republike Slovenije. (prenehal veljati)
128. člen
(prenehal
veljati)
129. člen
(prenehal
veljati)
130. člen
(prenehal
veljati)
131. člen
(prenehal
veljati)
132. člen
(viri)
Sklad pridobiva sredstva:
-       
iz državnega proračuna,
-       
od najemnin iz sklenjenih pogodb,
-       
od daril, zapuščin, donacij in iz
-       
drugih virov.
Sredstva iz državnega proračuna se skladu zagotavljajo na
podlagi letnega načrta.
133. člen
(prenehal
veljati)
134. člen
(prenehal
veljati)
135. člen
(šolski skladi)
Šola ustanovi šolski sklad, iz katerega se financirajo
dejavnosti, ki niso sestavina izobraževalnega programa, oziroma se ne
financirajo iz javnih sredstev, nakup nadstandardne opreme, zviševanje
standarda pouka in podobno. Sredstva iz šolskega sklada se lahko namenijo tudi
za udeležbo otrok, učencev in dijakov iz socialno manj vzpodbudnih okolij na
dejavnostih, ki so povezane z izvajanjem javno veljavnega programa, vendar se
ne financirajo v celoti iz javnih sredstev, če se na ta način zagotavljajo
enake možnosti. Upravičenci do kritja stroškov udeležbe na posameznih
dejavnostih iz prejšnjega stavka so lahko tisti otroci, učenci oziroma dijaki,
ki jim je priznana pravica do subvencije za malico v najvišjem deležu od cene
malice ali pravica do znižanja plačila za programe vrtcev do največ tretjega
dohodkovnega razreda po zakonu, ki ureja uveljavljanje pravic iz javnih
sredstev (v nadaljnjem besedilu: upravičenci). Če sredstva, namenjena iz
šolskega sklada, ne zadoščajo za kritje udeležbe vseh možnih upravičencev,
upravni odbor iz tretjega odstavka tega člena sredstva dodeli vsem upravičencem
v enakem deležu. Izjemoma upravni odbor sredstva dodeli le enemu ali samo
nekaterim možnim upravičencem, če oceni, da posebne okoliščine, ki niso bile
predmet odločanja o pravici do subvencije za malico, to opravičujejo. Taka
odločitev mora biti sprejeta soglasno.
Sklad iz prejšnjega odstavka pridobiva sredstva iz prispevkov
staršev, donacij, zapuščin in iz drugih virov. Ne glede na ureditev v zakonu,
ki ureja dohodnino, je upravičenec do največ 0,3 % donacije posameznega
rezidenta iz namenitve dela dohodnine za posamezno leto lahko tudi šolski sklad
oziroma sklad vrtca, ki sredstva iz sklada namenja tudi otrokom, učencem in
dijakom iz socialno manj vzpodbudnih okolij, kot jih določa prejšnji odstavek.
Šolski sklad oziroma sklad vrtca je uvrščen na seznam upravičencev do donacij
iz naslova dohodnine v skladu z zakonom, ki ureja dohodnino. Ministrstvo,
pristojno za šolstvo, ministrstvu, pristojnem za finance, enkrat letno zagotovi
podatke o skladih, potrebne za namen priprave seznama upravičencev do donacij.
Sklad upravlja upravni odbor, ki ima predsednika in šest članov,
od katerih so najmanj trije predstavniki šole. Svet staršev imenuje upravni
odbor. Predstavnike šole predlaga svet šole.
Za delovanje sklada upravni odbor sprejme pravila.
Sklad lahko ustanovi tudi vrtec.
XVII.A ZBIRKE PODATKOV
135.a člen
(centralna evidenca)
Za potrebe opravljanja nalog, določenih s tem zakonom in
predpisi, ki urejajo področje vzgoje in izobraževanja iz 1. člena tega
zakona, za potrebe odločanja o pravicah iz javnih sredstev ter za
znanstvenoraziskovalne in statistične namene ministrstvo, pristojno za šolstvo,
vzpostavi, vodi, vzdržuje in nadzoruje informatizirano zbirko podatkov (v
nadaljnjem besedilu: centralna evidenca).
Centralna evidenca vsebuje naslednje podatke o predšolskih
otrocih, učencih, dijakih, študentih višje šole in udeležencih izobraževanja
odraslih (v nadaljnjem besedilu: udeleženci vzgoje in izobraževanja):
-       
enolični identifikator udeleženca vzgoje in izobraževanja,
-       
ime in priimek,
-       
EMŠO,
-       
spol,
-       
kraj in država rojstva,
-       
stalno oziroma začasno prebivališče (ulica, hišna številka, kraj, poštna
številka, občina, država),
-       
državljanstvo,
-       
ime in naslov vzgojno-izobraževalnega zavoda ter matična številka
poslovnega subjekta (šifra PRS),
-       
vzgojno-izobraževalni ali študijski program ter evidenčna številka iz
uradnega registra programov (vrsta in področje izobraževanja po KLASIUS),
-       
starostno obdobje, razred in oddelek, letnik, vzgojna skupina ter razred
in predmet v glasbeni šoli in umetniški gimnaziji,
-       
podatek o prijavi v dijaški dom,
-       
datum vključitve oziroma datum začetka izobraževanja v vrtcu oziroma
šoli,
-       
datum začetka izobraževanja v vzgojno-izobraževalnem ali študijskem
programu,
-       
datum izpisa iz vrtca oziroma šole,
-       
datum zaključka izobraževanja v vzgojno-izobraževalnem ali študijskem
programu,
-       
povprečna ocena zadnjega razreda osnovne šole,
-       
povprečna ocena po letnikih za dijake in študente višjih strokovnih šol,
-       
status udeleženca: otrok, učenec, dijak vajenec, študent višje šole,
udeleženec izobraževanja odraslih, učenec glasbene šole, kandidat brez statusa,
ki opravlja izpite,
-       
način izobraževanja: redni/izredni, ponavljalec, podaljšan status,
ponovni vpis v isti letnik, izmenjava,
-       
oblika izobraževanja: vzporedno izobraževanje,
-       
datum prijave na šolsko malico oziroma kosilo,
-       
status prosilca za mednarodno zaščito, datum pridobitve statusa in datum
izvršljivosti odločbe, izdane v postopku mednarodne zaščite.
V centralni evidenci se vodi tudi podatek o upravičenosti do
znižanega plačila vrtca, dodatne subvencije za malico in subvencije za kosilo
(številka in datum odločbe, obdobje upravičenosti, uvrstitev v dohodkovni
razred in višina subvencije oziroma znižanega plačila vrtca in občina,
zavezanka za plačilo).
135.aa člen
(informacijski sistem za vodenje šolske dokumentacije)
Zaradi enotnega vodenja podatkov in za potrebe spremljanja in
načrtovanja vzgojno-izobraževalnega dela, načrtovanja politik in za
raziskovalno-analitične ter statistične namene ministrstvo, pristojno za šolstvo,
vzpostavi, vzdržuje in nadzoruje informacijski sistem, v katerem osnovne šole,
gimnazije, srednje strokovne in poklicne šole vodijo evidence in dokumente.
V informacijskem sistemu iz prejšnjega odstavka osnovne šole,
gimnazije, srednje strokovne in poklicne šole vodijo naslednje evidence in
dokumente:
-       
evidenca matična knjiga osnovne šole,
-       
evidenca matični list učenca,
-       
evidenca matična knjiga srednje šole,
-       
evidenca osebni list dijaka,
-       
evidenca dnevnik v osnovni šoli,
-       
evidenca redovalnica v osnovni šoli,
-       
evidenca dnevnik v srednji šoli,
-       
evidenca o preverjanju in ocenjevanju znanja dijaka,
-       
evidenca izdanih spričeval in drugih listin učenca,
-       
evidenca izdanih dokumentov o končanem izobraževanju dijaka,
-       
dokument Letni delovni načrt,
-       
dokument Letno organizacijsko poročilo.
Evidenca matična knjiga osnovne šole vsebuje naslednje
podatke o vpisanih učencih in o poteku njihovega izobraževanja od vpisa do
zaključka izobraževanja:
-       
ime in naslov sedeža vzgojno-izobraževalnega zavoda in podružnic ter
matična številka subjekta (šifra PRS),
-       
vrsta in ime izobraževalnega programa, naziv poklicne ali strokovne
izobrazbe ter evidenčna številka iz uradnega registra programov,
-       
številka matične knjige,
-       
osebno ime ravnatelja šole,
-       
osebno ime razrednika,
-       
osebno ime učenca,
-       
enotna matična številka občana,
-       
spol,
-       
datum, kraj, občina in država rojstva,
-       
državljanstvo,
-       
številka matičnega lista,
-       
datum začetka in zaključka šolanja,
-       
potek šolanja (šolsko leto, razred, končal razred, ponavljanje, osebno
ime razrednika),
-       
podatki o prestopu ali prešolanju učenca,
-       
podatek o uspešno zaključenem razredu,
-       
zaključne ocene pri posameznih predmetih ob zaključku šolanja,
-       
dosežki učenca pri nacionalnem preverjanju znanja,
-       
raven kvalifikacije (SOK, EOK),
-       
podatki o prejemu javne listine in potrdila,
-       
podatek o opravljanju izobraževanja doma,
-       
podatek o vključenosti v prilagojen program z nižjim izobrazbenim
standardom,
-       
podatek o izobraževanju po izobraževalnem programu osnovne šole za
odrasle,
-       
drugi podatki in dokazila, ki ne pomenijo osebnih podatkov in so potrebni
za spremljanje izvajanja osnovnošolskega in srednješolskega izobraževanja.
Evidenca matični list učenca vsebuje naslednje podatke o
vpisanih učencih od vpisa do zaključka izobraževanja:
-       
ime in naslov sedeža vzgojno-izobraževalnega zavoda ter matična številka
subjekta (šifra PRS),
-       
vrsta in ime izobraževalnega programa, naziv poklicne ali strokovne
izobrazbe ter evidenčna številka iz uradnega registra programov,
-       
raven kvalifikacije (SOK, EOK),
-       
osebno ime ravnatelja šole,
-       
osebno ime razrednika,
-       
številka matične knjige,
-       
osebno ime učenca,
-       
enotna matična številka občana,
-       
spol,
-       
datum, kraj, občina in država rojstva,
-       
državljanstvo,
-       
stalno in začasno prebivališče,
-       
elektronski naslov in uporabniško ime učenca,
-       
številka matičnega lista,
-       
osebno ime in elektronski naslov staršev oziroma skrbnikov,
-       
potek šolanja (šolsko leto, razred in oddelek, začetek in zaključek
šolanja, zaporedno leto obiskovanje šole),
-       
zaključne ocene pri posameznih predmetih,
-       
dosežki učenca pri nacionalnem preverjanju znanja,
-       
izostanki v urah,
-       
podatki o napredovanju učenca v naslednji razred oziroma o uspešno
končanem razredu,
-       
evidenčna št. in datum izdaje spričevala,
-       
drugi podatki in dokazila, ki ne pomenijo osebnih podatkov in so
potrebni za spremljanje izvajanja osnovnošolskega in srednješolskega
izobraževanja.
Evidenca matična knjiga srednje šole vsebuje naslednje
podatke o vpisanih dijakih in o poteku njihovega izobraževanja od vpisa do
zaključka izobraževanja, oziroma do izpisa:
-       
ime in naslov sedeža vzgojno-izobraževalnega zavoda ter matična številka
subjekta (šifra PRS),
-       
vrsta in ime izobraževalnega programa, naziv poklicne ali strokovne
izobrazbe ter evidenčna številka iz uradnega registra programov,
-       
raven kvalifikacije (SOK, EOK),
-       
številka matične knjige,
-       
osebno ime ravnatelja šole,
-       
osebno ime dijaka,
-       
enotna matična številka občana,
-       
davčna številka,
-       
spol,
-       
datum, kraj, občina in država rojstva,
-       
državljanstvo,
-       
stalno in začasno prebivališče,
-       
telefonska številka in elektronski naslov,
-       
predhodno pridobljena izobrazba (ime in naslov sedeža osnovne šole,
vrsta in ime izobraževalnega programa ter naziv poklicne/strokovne izobrazbe),
-       
številka osebnega lista,
-       
šolsko leto,
-       
datum vstopa in izstopa iz šole,
-       
predčasno prenehanje statusa dijaka,
-       
številka in datum spričevala o poklicni maturi, splošni maturi oziroma
zaključnem izpitu,
-       
drugi podatki in dokazila, ki ne pomenijo osebnih podatkov in so
potrebni za spremljanje izvajanja osnovnošolskega in srednješolskega
izobraževanja.
Evidenca osebni list dijaka vsebuje naslednje podatke o
vpisanih dijakih od vpisa do zaključka izobraževanja oziroma do izpisa:
-       
ime in naslov sedeža vzgojno-izobraževalnega zavoda ter matična številka
subjekta (šifra PRS),
-       
vrsta in ime izobraževalnega programa, naziv poklicne ali strokovne
izobrazbe ter evidenčna številka iz uradnega registra programov,
-       
osebno ime ravnatelja šole,
-       
osebno ime razrednika,
-       
številka matične knjige,
-       
osebno ime dijaka,
-       
enotna matična številka občana,
-       
davčna številka,
-       
spol,
-       
datum, kraj, občina in država rojstva,
-       
državljanstvo,
-       
stalno in začasno prebivališče,
-       
telefonska številka,
-       
elektronski naslov in uporabniško ime,
-       
številka osebnega lista,
-       
podatki o predhodno pridobljeni izobrazbi (ime in naslov sedeža šole,
vrsta in ime izobraževalnega programa ter naziv poklicne, strokovne izobrazbe,
zadnji končani razred, letnik, šolsko leto, v katerem ga je obiskoval, splošni
učni uspeh in tuji jezik, ki se ga je učil),
-       
šolsko leto,
-       
letnik in oddelek,
-       
datum začetka in zaključka izobraževanja v šoli,
-       
podatki o učnih predmetih in ocenah pri posameznih predmetih,
-       
podatki o splošnem učnem uspehu, datum izdaje spričevala,
-       
izostanki v urah,
-       
podatki o napredovanju (napredovanje ali ponavljanje)
-       
pohvale, nagrade in priznanja dijaka,
-       
podatek o izpitih (vrsta izpita, letnik, predmet, dosežena ocena,
datum),
-       
podatek o datumu opravljanja vmesnega preizkusa praktične
usposobljenosti vajencev,
-       
podatek o obveznih izbirnih vsebinah, interesnih dejavnostih in
praktičnem izobraževanju pri delodajalcu,
-       
splošni uspeh, čas opravljanja, številka in datum izdaje spričevala o
zaključnem izpitu, poklicni ali splošni maturi,
-       
drugi podatki in dokazila, ki ne pomenijo osebnih podatkov in so
potrebni za spremljanje izvajanja osnovnošolskega in srednješolskega izobraževanja.
Evidenca dnevnik v osnovni šoli se vodi za vsakega vpisanega
učenca, in sicer po oddelkih, razredih oziroma skupinah in vsebuje naslednje
podatke:
-       
osebno ime učenca,
-       
enotna matična številka občana,
-       
spol,
-       
datum rojstva,
-       
številka matičnega lista,
-       
podatki o sodelovanju s starši (osebno ime, telefonska številka in
elektronski naslov staršev, oziroma skrbnikov za nujna sporočila),
-       
šolsko leto,
-       
razred in oddelek,
-       
izostanki v urah,
-       
podatki o vključenosti v posamezne oblike vzgojno-izobraževalnega dela,
-       
osebno ime učitelja, ki poučuje v posameznih oblikah
vzgojno-izobraževalnega dela, predmet in obdobje poučevanja,
-       
podatki o dnevnem poteku vzgojno-izobraževalnega dela,
-       
osebno ime učitelja, predmet in datum hospitacij v oddelkih,
-       
drugi podatki in dokazila, ki ne pomenijo osebnih podatkov in so
potrebni za spremljanje izvajanja osnovnošolskega izobraževanja.
Evidenca redovalnica v osnovni šoli se vodi za vsakega
vpisanega učenca, in sicer po oddelkih, razredih oziroma skupinah in vsebuje
naslednje podatke:
-       
osebno ime učenca,
-       
enotna matična številka občana,
-       
številka matičnega lista,
-       
šolsko leto in ocenjevalna obdobja,
-       
razred in oddelek,
-       
podatki o učnih predmetih in ocenah pri posameznih predmetih za vsa
ocenjevalna obdobja,
-       
zaključne ocene pri posameznih predmetih,
-       
podatki o napredovanju učenca v naslednji razred oziroma o uspešno
končanem razredu,
-       
izostanki v urah,
-       
osebno ime razrednika/učitelja,
-       
drugi podatki in dokazila, ki ne pomenijo osebnih podatkov in so
potrebni za spremljanje izvajanja osnovnošolskega in srednješolskega
izobraževanja.
Evidenca dnevnik v srednji šoli se vodi za vsakega vpisanega
dijaka, in sicer po oddelkih, razredih oziroma skupinah in vsebuje naslednje
podatke:
-       
osebno ime dijaka,
-       
enotna matična številka občana,
-       
datum rojstva,
-       
stalno in začasno prebivališče,
-       
telefonska številka in elektronski naslov,
-       
številka osebnega lista,
-       
šolsko leto,
-       
letnik in oddelek,
-       
izostanki v urah,
-       
oprostitev sodelovanja dijaka pri pouku posameznih predmetov iz
zdravstvenih razlogov (predmet, obdobje oprostitve, obdobje oprostitve in
nadomestna dejavnost),
-       
podatki o vključenosti v posamezne oblike vzgojno-izobraževalnega dela
(o obveznih izbirnih vsebinah, interesnih dejavnostih in praktičnem
izobraževanju pri delodajalcu: vsebina, obdobje, število opravljenih ur,
izvajalec, podatek ali opravil preizkus praktične usposobljenosti),
-       
pohvale, nagrade in priznanja dijaka,
-       
osebno ime učitelja, ki poučuje v posameznih oblikah
vzgojno-izobraževalnega dela, predmet in obdobje poučevanja,
-       
podatki o dnevnem poteku vzgojno-izobraževalnega dela,
-       
drugi podatki in dokazila, ki ne pomenijo osebnih podatkov in so
potrebni za spremljanje izvajanja srednješolskega izobraževanja.
Evidenca o preverjanju in ocenjevanju znanja dijaka se vodi
za vsakega vpisanega dijaka od vpisa v izobraževanje do končanja izobraževanja
oziroma izpisa, in sicer po oddelkih, letnikih oziroma skupinah in vsebuje
naslednje podatke:
-       
vrsta in ime izobraževalnega programa ter naziv poklicne ali strokovne
izobrazbe,
-       
osebno ime dijaka,
-       
enotna matična številka občana,
-       
davčna številka,
-       
spol,
-       
datum, kraj, občina in država rojstva,
-       
stalno in začasno prebivališče,
-       
številka osebnega lista,
-       
predhodno pridobljena izobrazba,
-       
šolsko leto in ocenjevalna obdobja,
-       
letnik in oddelek,
-       
podatke o učnih predmetih in ocenah pri posameznih predmetih,
-       
zaključne ocene pri posameznih predmetih,
-       
podatke o splošnem učnem uspehu,
-       
izostanki v urah,
-       
podatki o opravljenih izpitih (vrsta izpita, letnik, predmet, dosežena
ocena, datum),
-       
podatki o napredovanju in dokončanju izobraževanja,
-       
osebno ime ravnatelja,
-       
osebno ime razrednika,
-       
drugi podatki in dokazila, ki ne pomenijo osebnih podatkov in so
potrebni za spremljanje izvajanja osnovnošolskega in srednješolskega
izobraževanja.
Evidenca izdanih spričeval in drugih listin učenca se vodi za
vsakega vpisanega učenca in vsebuje naslednje podatke:
-       
ime in naslov sedeža vzgojno-izobraževalnega zavoda,
-       
osebno ime učenca,
-       
enotna matična številka občana,
-       
datum, kraj in država rojstva,
-       
številka matičnega lista,
-       
šolsko leto,
-       
razred in oddelek,
-       
zaključne ocene pri posameznih predmetih,
-       
podatki o napredovanju,
-       
podatek ali je učenec uspešno zaključil 9. razred ter izpolnil
osnovnošolsko obveznost,
-       
raven kvalifikacije (SOK, EOK),
-       
naziv, evidenčna št. in datum izdaje javne listine,
-       
osebno ime ravnatelja šole,
-       
osebno ime razrednika,
-       
drugi podatki in dokazila, ki ne pomenijo osebnih podatkov in so potrebni
za spremljanje izvajanja osnovnošolskega in srednješolskega izobraževanja.
Evidenca izdanih dokumentov o končanem izobraževanju dijaka
se vodi za vsakega vpisanega dijaka od vpisa v izobraževanje pa do končanja
izobraževanja oziroma izpisa in vsebuje naslednje podatke:
-       
ime in naslov sedeža vzgojno-izobraževalnega zavoda,
-       
vrsta in ime izobraževalnega programa ter naziv poklicne ali strokovne
izobrazbe,
-       
osebno ime dijaka,
-       
enotna matična številka občana,
-       
spol,
-       
datum, kraj, občina in država rojstva,
-       
stalno in začasno prebivališče,
-       
številka osebnega lista,
-       
podatke o predhodno pridobljeni izobrazbi (ime in naslov sedeža šole,
vrsta in ime izobraževalnega programa ter naziv poklicne/strokovne izobrazbe),
-       
zaključne ocene pri posameznih predmetih,
-       
podatke o splošnem učnem uspehu,
-       
podatke o opravljenih izpitih (vrsta izpita, letnik, predmet, dosežena
ocena, datum),
-       
podatke o napredovanju in dokončanju izobraževanja,
-       
naziv, evidenčna št. in datum izdaje javne listine,
-       
osebno ime ravnatelja šole,
-       
osebno ime razrednika,
-       
drugi podatki in dokazila, ki ne pomenijo osebnih podatkov in so
potrebni za spremljanje izvajanja osnovnošolskega in srednješolskega
izobraževanja.
135.ab člen
(zagotavljanje podatkov)
Podatke za evidence iz drugega odstavka 135.aa tega zakona
vnašajo za svoje udeležence vzgoje in izobraževanja osnovne šole, gimnazije,
srednje strokovne in poklicne šole, razen:
-       
podatkov o osebnem imenu udeleženca izobraževanja, enotni matični
številki občana, spolu, kraju in državi rojstva, državljanstvu, stalnem in
začasnem prebivališču, imenu in naslovu vzgojno-izobraževalnega zavoda ter
matični številki poslovnega subjekta (šifra PRS), vrsti in imenu
izobraževalnega programa, nazivu poklicne ali strokovne izobrazbe ter evidenčni
številki iz uradnega registra programov, razredu, letniku in oddelku, datumu
vključitve oziroma datumu začetka izobraževanja v šoli, datumu začetka
izobraževanja v vzgojno-izobraževalnem programu, datumu izpisa iz šole in
datumu zaključka izobraževanja v vzgojno-izobraževalnem zavodu za evidence
matična knjiga osnovne šole, matična knjiga srednje šole, matični list učenca
in osebni list dijaka, ki se pridobijo iz centralne evidence, s povezovanjem na
podlagi podatka o EMŠO;
-       
podatkov o številki matične knjige in številki matičnega lista za evidenco
matični list učenca, ki se pridobijo iz evidence matična knjiga osnovne šole, s
povezovanjem na podlagi podatka o EMŠO;
-       
podatkov o številki matične knjige in številki osebnega lista za
evidenco osebni list dijaka, ki se pridobijo iz evidence matična knjiga srednje
šole, s povezovanjem na podlagi podatka o EMŠO;
-       
podatkov o zaključnih ocenah pri posameznih predmetih ob zaključku
šolanja, napredovanju učenca v naslednji razred oziroma o uspešno končanem
razredu in osebnem imenu razrednika za evidenco matična knjiga v osnovni šoli,
ki se pridobijo iz evidence matični list učenca, s povezovanjem na podlagi
podatka o EMŠO;
-       
podatkov o osebnem imenu učenca, enotni matični številki občana, spolu,
datumu, kraju in državi rojstva, številki matičnega lista, šolskem letu,
razredu in oddelku, imenu in naslovu sedeža vzgojno-izobraževalnega zavoda in
ravni kvalifikacije (SOK, EOK) za evidence dnevnik v osnovni šoli, redovalnica
v osnovni šoli, izdanih spričeval in drugih listin učenca, ki se pridobijo iz
evidence matični list učenca, s povezovanjem na podlagi podatka o EMŠO;
-       
podatkov o osebnem imenu dijaka, enotni matični številki občana, spolu,
datumu, kraju, občini in državi rojstva, stalnem in začasnem prebivališču,
telefonski številki in elektronskem naslovu, številki osebnega lista, o
predhodno pridobljeni izobrazbi, imenu in naslovu sedeža
vzgojno-izobraževalnega zavoda, vrsti in imenu izobraževalnega programa ter
nazivu poklicne ali strokovne izobrazbe, šolskem letu, letniku in oddelku za
evidence dnevnik v srednji šoli, o preverjanju in ocenjevanju znanja dijaka in
izdanih dokumentov o končanem izobraževanju dijaka, ki se pridobijo iz evidence
osebni list dijaka, s povezovanjem na podlagi podatka o EMŠO;
-       
podatkov o zaključnih ocenah pri posameznih predmetih, o napredovanju
učenca v naslednji razred oziroma uspešno končanem razredu učenca, osebnem
imenu razrednika za evidence matični list učenca, dnevnik v osnovni šoli in
izdanih spričeval in drugih listin učenca, ki se pridobijo iz evidence
redovalnica v osnovni šoli, s povezovanjem na podlagi podatka o EMŠO;
-       
podatkov o zaključnih ocenah pri posameznih predmetih, splošnem učnem
uspehu, napredovanju in dokončanju izobraževanja, o opravljenih izpitih dijaka
(vrsti izpita, letniku, predmetu, doseženi oceni in datumu), osebnem imenu
razrednika za evidence osebni list dijaka, dnevnik v srednji šoli in izdanih
dokumentov o končanem izobraževanju dijaka, ki se pridobijo iz evidence o
preverjanju in ocenjevanju znanja, s povezovanjem na podlagi podatka o EMŠO;
-       
podatkov o izostankih v urah, pohvalah, nagradah in priznanjih učenca za
evidenci matični list učenca in redovalnica v osnovni šoli, ki se pridobijo iz
evidence dnevnik v osnovni šoli, s povezovanjem na podlagi podatka o EMŠO;
-       
podatkov o izostankih v urah, pohvalah, nagradah in priznanjih dijakov
za evidenci osebni list dijaka ter preverjanje in ocenjevanje znanja, ki se
pridobijo iz evidence dnevnik v srednji šoli, s povezovanjem na podlagi podatka
o EMŠO;
-       
podatkov o evidenčni številki in datumu izdaje spričevala za evidenco
matični list učenca, ki se pridobijo iz evidence izdanih spričeval in drugih
listin učenca, s povezovanjem na podlagi podatka o EMŠO;
-       
podatkov o evidenčni številki in datumu izdaje spričevala za evidenco
osebni list dijaka, ki se pridobijo iz evidence izdanih dokumentov o končanem
izobraževanju dijaka, s povezovanjem na podlagi podatka o EMŠO;
-       
podatkov o osebnem imenu zaposlenega za dokument Letni delovni načrt in
dokument Letno organizacijsko poročilo, ki se pridobijo iz centralne evidence
zaposlenih na področju vzgoje in izobraževanja, s povezovanjem na podlagi
podatka o EMŠO;
-       
dosežkih pri nacionalnem preverjanju znanja in podatkov o zaključnem
izpitu, splošni in poklicni maturi (ime šole oziroma podružnice, na kateri
udeleženec opravlja nacionalno preverjanje znanja, zaključni izpit ali maturo,
splošni uspeh in datum izdaje spričevala o zaključnem izpitu ter maturitetnem
spričevalu), ki se pridobijo iz evidenc, ki jih vodi Državni izpitni center, s
povezovanjem na podlagi podatka o EMŠO;
-       
podatkov o uporabniškem imenu in elektronskem naslovu udeleženca
izobraževanja, ki jih na podlagi EMŠO določi Akademska in raziskovalna mreža
Arnes (v nadaljnjem besedilu: Arnes) in jih posreduje v evidenco matični list
učenca in osebni list dijaka.
135.ac člen
(uporaba podatkov)
Osnovne šole, gimnazije, srednje strokovne in poklicne šole
obdelujejo podatke v informacijskem sistemu iz drugega odstavka 135.aa člena
tega zakona za svoje udeležence vzgoje in izobraževanja.
Državni izpitni center zaradi priprave in izvedbe
nacionalnega preverjanja znanja pridobi podatke o zaključnih ocenah učenca pri
posameznih predmetih v 6. in 9. razredu, pri predmetu tehnika in tehnologija
ter domovinska in državljanska kultura in etika zaključni oceni iz 8. razreda,
s povezovanjem, na podlagi podatka o EMŠO, z evidenco matična knjiga osnovne
šole.
V centralno evidenco se za namen pridobitve datuma zaključka
izobraževanja v vzgojno-izobraževalnem programu pridobi podatek o datumu
spričevala splošne mature, poklicne mature in zaključnega izpita, s
povezovanjem, na podlagi podatka o EMŠO, z evidenco osebni list dijaka.
Arnes za potrebe izobraževanja v digitalnem učnem okolju
oblikuje digitalno identiteto udeleženca izobraževanja in v ta namen pridobi
podatke o osebnem imenu, nazivu šole, razredu, letniku in oddelku, s
povezovanjem, na podlagi podatka o EMŠO, z evidencama matični list učenca in
osebni list dijaka.
Digitalna identiteta udeleženca izobraževanja iz prejšnjega
odstavka vsebuje:
-       
EMŠO,
-       
osebno ime,
-       
uporabniško ime in elektronski naslov.
Arnes za potrebe izobraževanja v digitalnem učnem okolju
oblikuje digitalno identiteto zaposlenega na področju vzgoje in izobraževanja
in v ta namen pridobi podatke o osebnem imenu in nazivu šole s povezovanjem, na
podlagi podatka EMŠO iz evidence 135.d člena tega zakona.
Digitalna identiteta zaposlenega v izobraževanju iz
prejšnjega odstavka vsebuje:
-       
EMŠO,
-       
osebno ime,
-       
uporabniško ime in elektronski naslov.
Pri raziskovalno-analitičnem in razvojnem delu ter pri
izdelavi statističnih analiz se osebni podatki iz 135.aa člena tega zakona obdelujejo
v anonimizirani obliki.
Podatki iz 135.aa člena tega zakona se lahko posredujejo
uporabnikom, ki so za njihovo pridobitev pooblaščeni z zakonom.
135.b člen
(zagotavljanje podatkov za centralno evidenco)
Podatke za centralno evidenco iz drugega odstavka 135.a člena
tega zakona vnašajo za svoje udeležence vzgoje in izobraževanja
vzgojno-izobraževalni zavodi.
Za zagotavljanje točnosti in ažurnosti identifikacijskih
podatkov udeležencev vzgoje in izobraževanja v centralni evidenci (podatkov o
imenu, priimku, spolu, kraju in državi rojstva, stalnem oziroma začasnem
prebivališču, državljanstvu, statusu prosilca za mednarodno zaščito, datumu
pridobitve statusa in datumu izvršljivosti odločbe, izdane v postopku mednarodne
zaščite) se ti na podlagi podatka o EMŠO udeleženca vzgoje in izobraževanja
pridobijo iz centralnega registra prebivalstva.
V centralno evidenco se iz centralne zbirke podatkov o
pravicah iz javnih sredstev na podlagi podatka o EMŠO udeleženca vzgoje in
izobraževanja prenesejo podatki o pravicah iz javnih sredstev, določenih v
tretjem odstavku 135.a člena tega zakona.
Za ugotavljanje pravice do vpisa v srednje in višje šole se
centralna evidenca na podlagi podatka o EMŠO udeleženca vzgoje in izobraževanja
povezuje z evidenčnim in analitskim informacijskim sistemom visokega šolstva v
Republiki Sloveniji (e-VŠ).
V centralno evidenco se na podlagi EMŠO vpisanega udeleženca
podatki o vzgojno-izobraževalnem zavodu in programu ter letniku pridobijo iz
evidence prijavljenih in vpisanih v srednje šole in evidence prijavljenih in
vpisanih v dijaške domove.
Za statistične in znanstveno-raziskovalne namene analiziranja
zaposljivosti dijakov, ki so zaključili izobraževalni program in diplomantov
višjih šol, ministrstvo, pristojno za šolstvo, na podlagi EMŠO udeleženca
pridobi:
-       
podatke iz matične evidence zavarovancev, ki jo vodi Zavod za
pokojninsko in invalidsko zavarovanje Slovenije, o osebah, ki sklenejo delovno
razmerje, samozaposlenih osebah in družbenikih po predpisih iz pokojninskega in
invalidskega zavarovanja, in sicer o datumu zaposlitve in datumu prenehanja
zaposlitve dijaka oziroma diplomanta, poklica dijaka oziroma diplomanta
(klasifikacija SKP-08) ter o vrsti zaposlitve (za nedoločen ali določen čas),
-       
podatke iz evidence brezposelnih oseb, ki jo vodi Zavod Republike
Slovenije za zaposlovanje, in sicer o datumu nastopa in trajanja
brezposelnosti.
Podatki iz prejšnjega odstavka se pridobijo za dijake in
diplomante višjih šol, ki so zaključili izobraževalni program oziroma
diplomirali v preteklih petih letih, po zaključku obdelav pa se uničijo.
135.c člen
(uporaba podatkov iz centralne evidence)
Vzgojno-izobraževalni zavod obdeluje podatke iz centralne
evidence iz drugega odstavka 135.a člena tega zakona za svoje udeležence vzgoje
in izobraževanja.
Podatki iz centralne evidence se lahko posredujejo
uporabnikom, ki so za njihovo pridobitev pooblaščeni z zakonom.
Ministrstvo, pristojno za šolstvo, uporablja podatke iz
centralne evidence tako, da se prikrijejo podatki o imenu in priimku, EMŠO,
spolu, kraju in državi rojstva, državljanstvu ter stalnem oziroma začasnem
prebivališču.
Za namen ugotavljanja upravičenosti za opravljanje začasnih
in občasnih del dijakov, študentov in udeležencev izobraževanja odraslih so organizacije
oziroma delodajalci, ki posredujejo začasna in občasna dela osebam iz drugega
odstavka 6.b člena Zakona o zaposlovanju in zavarovanju za primer
brezposelnosti (Uradni list RS, št. 107/06 – uradno prečiščeno besedilo,
114/06 – ZUTPG, 59/07 – ZŠtip, 51/10 – odl. US, 80/10 – ZUTD in 95/14 –
ZUJF-C), upravičene do naslednjih podatkov iz centralne evidence:
-       
ime in naslov vzgojno-izobraževalnega zavoda ter matične številke
poslovnega subjekta (šifra PRS),
-       
vzgojno-izobraževalni ali študijski program ter evidenčna številka iz
uradnega registra programov (vrsta in področje izobraževanja po KLASIUS),
-       
način izobraževanja, če je način izobraževanja izredni,
-       
letnik,
-       
status udeleženca,
-       
datum začetka izobraževanja v vzgojno-izobraževalnem ali študijskem
programu,
-       
datum izpisa iz šole.
Organizacije oziroma delodajalci, ki posredujejo začasna in
občasna dela osebam iz drugega odstavka 6.b člena Zakona o zaposlovanju in
zavarovanju za primer brezposelnosti, lahko na podlagi podatka o EMŠO dijaka,
študenta in udeleženca izobraževanja odraslih, ki nameravajo opravljati začasna
in občasna dela kot dijaki, študenti in udeleženci izobraževanja odraslih,
pridobijo podatke iz četrtega odstavka tega člena iz centralne evidence s
posredovanjem podatkov ali povezovanjem zbirk osebnih podatkov. Evidence o
dijakih, študentih in udeležencih izobraževanja odraslih, posamezne
organizacije oziroma delodajalca, ki posreduje začasna in občasna dela osebam
iz drugega odstavka 6.b člena Zakona o zaposlovanju in zavarovanju za primer brezposelnosti,
se na podlagi podatka o EMŠO dijaka, študenta in udeleženca izobraževanja
odraslih, ki nameravajo opravljati začasna in občasna dela kot dijaki, študenti
in udeleženci izobraževanja odraslih, povežejo s centralno evidenco.
Za zagotavljanje točnosti in ažurnosti se s povezovanjem
zbirk iz centralne evidence v evidenco prijavljenih in vpisanih v srednje šole
in evidenco prijavljenih in vpisanih v dijaške domove na podlagi podatka o EMŠO
prijavljenega kandidata posredujejo identifikacijski podatki o imenu, priimku,
spolu, kraju in državi rojstva, stalnem oziroma začasnem prebivališču in o
državljanstvu, ime in naslov vzgojno-izobraževalnega zavoda, kjer je kandidat
končal zadnji razred oziroma letnik, ter vzgojno-izobraževalni program.
Za pripravo in izvedbo mature in zaključnih izpitov se s
povezovanjem zbirk iz centralne evidence Državnemu izpitnemu centru na podlagi
EMŠO kandidata posredujejo podatki, ki jih za svoje udeležence v centralno
evidenco vnašajo vzgojno-izobraževalni zavodi in jih morajo posredovati tudi
Državnemu izpitnemu centru v skladu z določbami zakona, ki ureja maturo, in
sicer podatki o imenu, priimku, spolu, kraju in državi rojstva, prebivališču,
imenu vzgojno-izobraževalnega zavoda, vzgojno-izobraževalnem programu in
letniku.
Za pripravo in izvedbo nacionalnega preverjanja znanja se s
povezovanjem zbirk iz centralne evidence Državnemu izpitnemu centru na podlagi
EMŠO številke posredujejo podatki o imenu in priimku učenca, spolu, datum in
državi rojstva, imenu osnovne šole oziroma podružnice, na kateri učenec
opravlja nacionalno preverjanje znanja, izobraževalni program, razred, oddelek
in šolsko leto, v katerem učenec opravlja nacionalno preverjanje znanja.
Za zagotavljanje sredstev iz državnega proračuna za namen
sofinanciranja plačil staršev za vrtec se s povezovanjem zbirk iz centralne
evidence v evidenco upravičencev do sofinanciranja plačil staršev za vrtec, ki
jo vodi ministrstvo, pristojno za šolstvo, na podlaga zakona, ki ureja vrtce,
na podlagi EMŠO udeleženca, posredujejo vsi tisti podatki, ki jih vsebuje tudi
evidenca upravičencev do sofinanciranja plačil staršev za vrtec.
Za ugotavljanje pravice do vpisa v srednje šole in dijaške
domove se s povezovanjem zbirk iz centralne evidence v evidenco prijavljenih in
vpisanih v srednje šole in v dijaške domove, ki jo vodi ministrstvo, pristojno
za šolstvo, na podlagi EMŠO prijavljenega kandidata, posredujejo podatki o
izobraževanju v srednješolskih izobraževalnih programih.
Za ugotavljanje pravice do vpisa v višje šole se s povezovanjem
zbirk iz centralne evidence v evidenco prijavljenih in vpisanih v višje šole,
ki jo vodi pristojna služba za potrebe ministrstva, pristojnega za šolstvo, na
podlagi podatka o EMŠO prijavljenega kandidata posredujejo podatki o
izobraževanju v višješolskih izobraževalnih programih.
Pri znanstveno-raziskovalnem in razvojnem delu ter pri
izdelavi statističnih analiz se osebni podatki obdelujejo v anonimizirani
obliki.
Način in pogoje dostopa do podatkov iz centralne evidence
podrobneje določi minister, pristojen za šolstvo.
135.č člen
(shranjevanje podatkov v centralni evidenci)
Podatki se v centralni evidenci hranijo še eno leto po tem,
ko udeleženec vzgoje in izobraževanja zaključi vzgojno-izobraževalni ali
študijski program po posameznem statusu, potem se arhivirajo. Arhivirani
podatki centralne evidence se lahko v anonimizirani obliki uporabljajo za
statistične in analitične raziskave, v neanonimizirani obliki pa jih je
dopustno posredovati le državnim organom, ki imajo za njihovo pridobitev in nadaljnjo
obdelavo podlago v zakonu.
Ne glede na prejšnji odstavek se lahko podatki za statistične
in znanstveno-raziskovalne namene o prehodnosti dijakov v višje strokovne šole
in visoko šolstvo ter za analiziranje zaposljivosti diplomantov višjih šol
pridobijo in povežejo v neanonimizirani obliki, vsa nadaljnja obdelava pa
poteka z anonimiziranimi podatki.
Evidence matična knjiga osnovne šole, matični list učenca,
matična knjiga srednje šole, osebni list dijaka, o preverjanju in ocenjevanju
znanja dijaka, o izdanih spričevalih in drugih listinah učenca in izdanih
dokumentov o končanem izobraževanju dijaka iz drugega odstavka 135.aa člena
tega zakona, se hranijo trajno. Evidenci dnevnik v osnovni šoli in redovalnica
v osnovni šoli iz drugega odstavka 135.aa člena tega zakona se hranita eno leto
po zaključku šolanja učencev.
135.d člen
(centralna evidenca zaposlenih na področju vzgoje in
izobraževanja)
Za potrebe opravljanja nalog, določenih s tem zakonom in
predpisi, ki urejajo delovna razmerja, za potrebe odločanja o pravicah
posameznika iz delovnega razmerja ter za znanstveno-raziskovalne, razvojne in
statistične namene ministrstvo, pristojno za šolstvo, vzpostavi, vodi, vzdržuje
in nadzoruje centralno evidenco zaposlenih na področju vzgoje in izobraževanja
(v nadaljevanju: centralna evidenca zaposlenih).
Centralna evidenca zaposlenih vsebuje naslednje podatke o
zaposlenih:
-       
enolični identifikator zaposlenega,
-       
osebno ime,
-       
EMŠO,
-       
spol,
-       
kraj in država rojstva,
-       
stalno oziroma začasno prebivališče (ulica, hišna številka, kraj, poštna
številka, občina, država),
-       
državljanstvo,
-       
davčna številka,
-       
stopnja in smer izobrazbe na posameznih ravneh,
-       
strokovni naslov, izdajatelj in datum javne listine, ki to dokazuje,
-       
datum pridobitve pedagoško-andragoške izobrazbe oziroma specialnopedagoške
izobrazbe,
-       
datum imenovanja predavatelja višje strokovne šole in izdajatelj javne
listine, ki to dokazuje,
-       
datum opravljanja strokovnega izpita in področje, izdajatelj in številka
javne listine, ki to dokazuje,
-       
vrsta in datum podelitve naziva, pridobljenega v vzgoji in
izobraževanju,
-       
vzgojno-izobraževalni zavod zaposlitve (ime, sedež, odgovorna oseba),
-       
datum začetka in prenehanja zaposlitve v vzgojno izobraževalnem zavodu,
-       
vrsta in trajanje pogodbe o zaposlitvi (določen čas, nedoločen čas,
polni delovni čas, krajši delovni čas, dopolnilno delo),
-       
pogodba o delu,
-       
delovno mesto, dodatna dela in naloge (razredništvo, mentorstvo
pripravniku, tajništvo Šolske maturitetne komisije) ter posebnosti delovnega
mesta (posebne obremenitve),
-       
vrsta in datum pridobitve plačnega razreda,
-       
delovne izkušnje izven vzgoje in izobraževanja,
-       
delovna doba (delovna doba v celoti, delovna doba v vzgoji in
izobraževanju, pripravništvo),
-       
vrsta in datum zaključka študijskih programov izpopolnjevanja,
-       
udeležba v programih nadaljnjega izobraževanja in usposabljanja, naslov
programa in rezultat udeležbe.
Podatke za centralno evidenco zaposlenih iz drugega odstavka
tega člena vnašajo za svoje zaposlene vzgojno-izobraževalni zavodi in drugi
izvajalci javnoveljavnih programov oziroma programov s pridobljeno javno
veljavnostjo.
Ministrstvo, pristojno za šolstvo, za centralno evidenco
zaposlenih zagotovi naslednje podatke iz drugega odstavka tega člena:
-       
iz trinajste alineje iz evidence o strokovnih izpitih,
-       
iz štirinajste alineje iz evidence o napredovanju v nazive,
-       
iz štiriindvajsete alineje iz evidence o nadaljnjem izobraževanju in
usposabljanju.
Za zagotavljanje točnosti in ažurnosti identifikacijskih
podatkov zaposlenih na področju vzgoje in izobraževanja v centralni evidenci
zaposlenih se ti na podlagi podatka o EMŠO zaposlenega lahko pridobijo iz
centralnega registra prebivalstva.
Vzgojno-izobraževalni zavodi in drugi izvajalci
javnoveljavnih programov oziroma programov s pridobljeno javno veljavnostjo
lahko uporabljajo iz centralne evidence zaposlenih le podatke o svojih
zaposlenih.
Ministrstvo, pristojno za šolstvo, za potrebe odločanja o
pravicah posameznika iz delovnega razmerja ali pravicah iz tega zakona
uporablja podatke iz centralne evidence zaposlenih, za ostale namene iz prvega
odstavka tega člena pa uporablja podatke iz centralne evidence zaposlenih tako,
da se prikrijejo podatki o osebnem imenu, EMŠO, spolu, kraju in državi rojstva,
državljanstvu ter stalnem oziroma začasnem prebivališču.
Podatki iz centralne evidence zaposlenih se lahko posredujejo
tudi drugim uporabnikom, ki so za njihovo pridobitev pooblaščeni z zakonom.
Pri znanstveno-raziskovalnem in razvojnem delu ter pri
izdelavi statističnih analiz se osebni podatki iz centralne evidence zaposlenih
uporabljajo in obdelujejo v anonimizirani obliki.
Podatki se v centralni evidenci zaposlenih hranijo do
prenehanja zaposlitve na področju vzgoje in izobraževanja, potem se arhivirajo.
Arhivirani podatki centralne evidence zaposlenih se lahko v anonimizirani
obliki uporabljajo za znanstveno-raziskovalne, razvojne in statistične namene.
V primeru ponovne zaposlitve posameznika na področju vzgoje in izobraževanja je
dopustno njegove arhivirane neanonimizirane podatke iz centralne evidence
zaposlenih posredovati vzgojno-izobraževalnemu zavodu, v katerem se je
zaposlil.
135.e člen
(hranjenje evidenc)
Zasebne šole, ki izvajajo javno veljavni program
osnovnošolskega izobraževanja, srednjega strokovnega in poklicnega
izobraževanja in gimnazije, vodijo evidence iz drugega odstavka 135.aa člena
tega zakona v informacijskem sistemu iz prvega odstavka 135.aa člena tega
zakona.
Zasebni vzgojno-izobraževalni zavodi, ki prenehajo izvajati
javno veljavni program, morajo vsako spremembo v zvezi s hranjenjem evidenc z
osebnimi podatki udeležencev vzgoje in izobraževanja in v zvezi z zbirko
podatkov ter dokumentacijo za udeležence vzgoje in izobraževanja sporočiti
ministrstvu, pristojnemu za šolstvo. V primeru prenehanja zasebnega
vzgojno-izobraževalnega zavoda prevzame hranjenje evidenc njen pravni
naslednik. Zasebni vzgojno-izobraževalni zavod, ki nima pravnega naslednika in
nima prevzemnika hranjenja evidenc, ki je vpisan v razvid, zaprosi za določitev
prevzemnika ministrstvo, pristojno za šolstvo, ob uvedbi postopka prenehanja.
Minister določi vzgojno-izobraževalni zavod, ki bo prevzel hranjenje evidenc.
Prevzemnik iz prejšnjega odstavka mora biti določen pred
prenehanjem zasebnega vzgojno-izobraževalnega zavoda.
XVIII. NADZOR NAD IZVRŠEVANJEM ZAKONA IN KAZENSKE DOLOČBE
136. člen
(nadzor nad izvrševanjem zakona)
Nadzor nad izvrševanjem določb tega zakona izvaja inšpektor,
pristojen za šolstvo, razen določb, ki se nanašajo na zaposlitev strokovnih
delavcev, ki ga izvaja inšpektor, pristojen za delo.
136.a člen
(globe za prekrške)
Z globo od 500 do 4.500 eurov se kaznuje za prekršek pravna
oseba, ki opravlja dejavnost vzgoje in izobraževanja, čeprav ne izpolnjuje
pogojev za opravljanje te dejavnosti oziroma ni vpisana v razvid po tem zakonu
(33. in 34. člen).
Z globo od 500 do 4.500 eurov se kaznuje za prekršek pravna
oseba, ki zaposli za nedoločen čas strokovnega delavca, ki ne izpolnjuje
izobrazbenih pogojev (94., 95., 96., 97., 98., 99. in 104. ter 146., 147. in
148. člen).
Z globo 1.000 evrov se kaznuje za prekršek pravna oseba če
vzgojno-izobraževalni zavod ne izobesi zastave na predpisan način (peta alinea
2. člena). Z globo 500 evrov se kaznuje tudi odgovorna oseba pravne osebe, ki
stori navedeni prekršek.
Z globo od 500 do 4.500 eurov se kaznuje za prekršek pravna
oseba:
-       
če opravlja dejavnost v nasprotju s tem zakonom (5., 6. in 7. člen);
-       
če ne izvrši odločbe državnega organa (sedemnajsta alinea prvega odstavka
49. člena in 107.a člen);
-       
če pridobiva oziroma uporablja sredstva v nasprotju s tem zakonom (78.,
80., 83., 88. in 89. člen).
Z globo od 150 do 4.100 evrov se kaznuje za prekršek tudi
odgovorna oseba pravne osebe, ki stori prekršek iz prvega, drugega in četrtega
odstavka tega člena.
Z globo 150 do 1.000 evrov se kaznuje ravnatelj oziroma
direktor, ki ne odpravi pomanjkljivosti pri izvrševanju svojih pristojnosti
(49., 51. člen), ugotovljenih z inšpekcijsko odločbo.
Z globo od 2.000 do 4.000 evrov se kaznuje za prekršek
odgovorna oseba posameznik (zasebni učitelj oziroma vzgojitelj), ki opravlja
dejavnost vzgoje in izobraževanja, čeprav ne izpolnjuje pogojev za opravljanje
te dejavnosti oziroma ni vpisan v razvid po tem zakonu ali če izvaja dejavnost
v nasprotju s tem zakonom (5., 6., 36., 37. in 38. člen).
Prekrška iz drugega odstavka in tretje alinee četrtega
odstavka tega člena zastarata po preteku treh let od dneva, ko sta bila
storjena.

Zakon o organizaciji in financiranju vzgoje in
izobraževanja – ZOFVI (Uradni list RS, št. 12/96)
vsebuje naslednje prehodne in končne določbe:
»XIX. PREHODNE IN KONČNE DOLOČBE
137. člen
(financiranje)
Dokler ne bodo sprejeti izobraževalni programi po tem zakonu
in zakonih za posamezna področja vzgoje in izobraževanja, se iz javnih sredstev
zagotavljajo sredstva za izvajanje vzgojno-izobraževalnih programov, ki se
izvajajo v javnih šolah in šolah s koncesijo, in sicer:
1.     
V osnovnem izobraževanju:
- 
program življenja in dela osnovne šole, vključno z uresničevanjem
posebnih pravic pripadnikov italijanske in madžarske narodne skupnosti v skladu
z zakonom, 
- 
program vzgoje in izobraževanja otrok in mladostnikov z motnjami v
razvoju v skladu z zakonom,
- 
program osnovnega glasbenega izobraževanja,
- 
dopolnilno izobraževanje otrok naših delavcev na začasnem delu v tujini
in
- 
program osnovne šole za odrasle.
2.     
V srednjem izobraževanju:
- 
programi srednjega izobraževanja, vključno z uresničevanjem posebnih
pravic pripadnikov italijanske in madžarske narodnosti v skladu z zakonom,
- 
program vzgoje in izobraževanja mladostnikov z motnjami v razvoju v
skladu z zakonom,
- 
okvirni vzgojni program v dijaških domovih in
- 
matura.
Iz državnega proračuna se v dosedanjem obsegu zagotavljajo sredstva
tudi:
a)    
za dejavnosti, potrebne za razvoj in učinkovito opravljanje vzgoje in
izobraževanja, in sicer:
- 
raziskovalno in razvojno-proučevalno delo ter eksperimentalno dejavnost,
- 
stalno strokovno izobraževanje in izpopolnjevanje strokovnih delavcev,
- 
mednarodno sodelovanje,
- 
delovanje šolskih knjižnic,
- 
informacijsko-dokumentacijsko dejavnost in
- 
tekmovanja učencev, vajencev in dijakov v znanju;
b)    
in sredstva za:
- 
štipendiranje za pedagoške poklice,
- 
mladinsko periodiko in strokovno literaturo,
- 
pripravo učbenikov in učne tehnologije,
- 
subvencioniranje učbenikov z nizko naklado,
- 
nacionalno nagrado Republike Slovenije na področju šolstva,
- 
program šolske televizije in radia,
- 
izgradnjo in vzdrževanje prostora ter nabavo in vzdrževanje opreme,
- 
organizacijo in proučevanje izobraževanja odraslih,
- 
dogovorjeni program za izobraževanje odraslih,
- 
nezgodno in invalidsko zavarovanje dijakov,
- 
regresiranje prevozov učencev, vajencev in dijakov in
- 
subvencioniranje dejavnosti učencev, vajencev in dijakov v stanovskih
organizacijah.
138. člen
(financiranje zasebnih šol)
Ne glede na določbo drugega odstavka 86. člena tega zakona
pripada zasebni šoli tri leta po uveljavitvi tega zakona za posameznega učenca
oziroma dijaka 100 % sredstev, ki jih država oziroma lokalna skupnost
zagotavlja za plače in materialne stroške na učenca oziroma dijaka.
Ne glede na določbo 86. člena tega zakona se zasebne šole, ki
jim je bila dodeljena koncesija pred uveljavitvijo tega zakona, financirajo v
skladu s koncesijsko pogodbo.
139. člen
(uskladitev organizacije
vrtcev)
Ustanovitelj vrtca uskladi organizacijo vrtca s tem zakonom najkasneje
v štirih letih po uveljavitvi tega zakona.
140. člen
(uskladitev aktov)
Ustanovitelji vrtcev, ki jih je treba preoblikovati v skladu s
tem zakonom, in ustanovitelji šol uskladijo akte o ustanovitvi z določbami tega
zakona najkasneje v enem letu po njegovi uveljavitvi.
S sprejemom aktov o ustanovitvi iz prejšnjega odstavka prenehajo
veljati statuti javnih vrtcev oziroma šol.
Vrtci oziroma šole se vpišejo v razvid po tem zakonu najkasneje
v enem letu po njegovi uveljavitvi.
141. člen
(uskladitev programov
vzgoje in izobraževanja)
Ustanovitelji zasebnih šol uskladijo programe vzgoje in izobraževanja
s tem zakonom najkasneje v štirih letih po uveljavitvi tega zakona.
Če ustanovitelj zasebne šole, ki ima sklenjeno koncesijsko pogodbo,
ne izpolni obveznosti iz prvega odstavka tega člena, se koncesijska pogodba razdre
po samem zakonu.
Ne glede na določbo prejšnjega odstavka ostanejo v primerih
iz 138. člena tega zakona v veljavi določbe koncesijske pogodbe, ki urejajo
financiranje zasebnih šol iz javnih sredstev.
Ne glede na določbo 18. člena tega zakona objavi ministrstvo
javno veljavne programe, ki se bodo začeli izvajati v šolskem letu 1996/97,
najkasneje do začetka šolskega leta.
142. člen
(podzakonski predpisi)
Podzakonske predpise iz tega zakona izda minister najkasneje v
enem letu po uveljavitvi tega zakona.
143. člen
(šola za ravnatelje)
Ravnatelji, ki so opravili šolo za ravnatelje pred
uveljavitvijo tega zakona, imajo opravljen ravnateljski izpit v skladu s tem
zakonom.
144. člen
(kandidati za ravnatelje)
Ne glede na določbi prvega in drugega odstavka 53. člena tega
zakona je lahko do 1. 9. 2000 imenovan za ravnatelja tudi, kdor ne izpolnjuje s
tem zakonom določenih pogojev o izobrazbi oziroma nazivu ali nima opravljenega
ravnateljskega izpita.
Kdor je imenovan za ravnatelja v skladu s prejšnjim odstavkom,
si mora pridobiti z zakonom zahtevano izobrazbo in naziv najkasneje do 1. 9.
2002 oziroma mora najkasneje v dveh letih po imenovanju opraviti ravnateljski izpit.
Ravnateljem, ki ne opravijo obveznosti v roku iz prejšnjega
odstavka, preneha mandat na podlagi zakona.
Določbe tega člena se uporabljajo tudi za pomočnika ravnatelja,
ki ne izpolnjuje s tem zakonom določenih pogojev o izobrazbi in nazivu.
145. člen
(ravnatelji)
Ravnatelji oziroma pomočniki ravnateljev vrtcev in šol, ki
imajo na dan uveljavitve tega zakona srednjo izobrazbo, petindvajset let
delovne dobe in so opravljali funkcijo ravnatelja oziroma pomočnika ravnatelja
dva mandata, in ravnatelji oziroma pomočniki ravnateljev vrtcev, ki imajo srednjo
izobrazbo in so opravljali funkcijo ravnatelja oziroma pomočnika ravnatelja
vsaj tri mandate, so lahko imenovani za ravnatelja oziroma pomočnika ravnatelja
ne glede na določbo prvega in drugega odstavka 53. člena in prvega odstavka 56.
člena tega zakona tudi po uveljavitvi tega zakona.
Ravnatelji oziroma pomočniki ravnateljev vrtcev in šol, ki ne
izpolnjujejo s tem zakonom določenih pogojev o izobrazbi, imajo na dan
uveljavitve tega zakona manj kot 10 let do pridobitve pravice do starostne
pokojnine in so opravljali najmanj tri mandate funkcijo ravnatelja oziroma pomočnika
ravnatelja, so lahko imenovani za ravnatelja oziroma pomočnika ravnatelja ne
glede na določbe prvega in drugega odstavka 53. člena in prvega odstavka 56. člena
tega zakona tudi po uveljavitvi tega zakona.
146. člen
(učitelji in vzgojitelji)
Učitelji v osnovni in glasbeni šoli, v gimnaziji in v poklicni,
strokovni ter tehniški srednji šoli in vzgojitelji v domu za učence ter dijaškem
domu, ki so izpolnjevali z zakonom določene pogoje za opravljanje
vzgojno-izobraževalnega dela v osnovni in glasbeni šoli, zavodu za vzgojo in izobraževanje
otrok in mladostnikov s posebnimi potrebami, gimnaziji in v poklicni, strokovni
in tehniški srednji šoli ter v dijaškem domu, lahko opravljajo vzgojno-izobraževalno
delo tudi po uveljavitvi tega zakona.
Zmanjšana učna obveznost za učitelje slovenskega jezika,
določena s tem zakonom, se uveljavi v šolskem letu 1998/99.
Ne glede na določbo petega odstavka 110. člena tega zakona je
lahko v šolskih letih 1995/96 in 1996/97 mentor pripravniku le strokovni
delavec, ki ima naziv svetnik oziroma svetovalec.
147. člen
(učitelj praktičnega pouka
in veščin)
Učitelji praktičnega pouka in veščin, ki ne izpolnjujejo pogojev,
določenih s tem zakonom, si morajo v petih letih po uveljavitvi tega zakona
pridobiti zahtevano izobrazbo, sicer jim preneha delovno razmerje.
Ne glede na določbo prejšnjega odstavka lahko učitelji praktičnega
pouka in veščin, ki imajo na dan uveljavitve tega zakona najmanj 20 let
delovnih izkušenj v izobraževanju, še naprej opravljajo svoje delo.
148. člen
(knjižničarji in socialni
delavci)
Knjižničarji in socialni delavci, ki so si pridobili višjo strokovno
izobrazbo v svoji stroki pred uveljavitvijo tega zakona, lahko opravljajo delo
knjižničarja oziroma socialnega delavca tudi po uveljavitvi tega zakona.
149. člen
(pedagoška oziroma pedagoško-andragoška
izobrazba)
Učitelji, svetovalni delavci in strokovni delavci, ki so pred
uveljavitvijo tega zakona opravili strokovni izpit po predpisih s področja
vzgoje in izobraževanja, imajo pridobljeno pedagoško, specialno pedagoško
oziroma pedagoško-andragoško izobrazbo.
150. člen
(pripravništvo)
Strokovni delavci, ki opravljajo pripravništvo na dan uveljavitve
tega zakona, dokončajo pripravništvo in opravijo strokovni izpit po predpisih,
ki so veljali do uveljavitve tega zakona.
Varuhom, ki so zaposleni v vrtcu na dan uveljavitve tega
zakona, ni treba opravljati strokovnega izpita, določenega s tem zakonom.
151. člen
(javna mreža)
Javni vrtci oziroma šole, ki so bili ustanovljeni pred uveljavitvijo
tega zakona, so sestavni del mreže javnih vrtcev in šol.
152. člen
(prenos pristojnosti
upravnih enot)
Z dnem, ko začnejo delovati šolske uprave, ustanovljene po
tem zakonu, se za področje vzgoje in izobraževanja prenehajo uporabljati določbe
102. in 103. člena zakona o upravi (Uradni list RS, št. 67/94), ki določa
pristojnosti upravnih enot.
Prevzem delavcev, prostorov in sredstev se uredi z aktom o
določitvi okolišev šolskih uprav.
153. člen
(strokovni sveti)
Strokovni sveti, določeni s tem zakonom, se ustanovijo najkasneje
v šestdesetih dneh po uveljavitvi tega zakona.
Pri prvem imenovanju se polovica članov posameznega strokovnega
sveta imenuje za tri leta. Člane, ki se imenujejo za tri leta, se določi z žrebom.
154. člen
(uskladitev aktov javnih
zavodov)
Vlada Republike Slovenije sprejme oziroma uskladi akte o
ustanovitvi javnih zavodov iz 28. člena tega zakona najkasneje v treh mesecih
po uveljavitvi tega zakona.
Do ustanovitve Zavoda Republike Slovenije za šolstvo opravlja
njegove naloge Urad Republike Slovenije za šolstvo in šport. Z uveljavitvijo
tega zakona se Republiški izpitni center preimenuje v Državni izpitni center.
155. člen
(uporaba določb o
financiranju)
Določbe 81. člena in 82. člena se začnejo uporabljati v proračunskem
letu 1996.
V proračunskem letu 1995 se za financiranje uporabljajo določbe
zakona o organizaciji in financiranju vzgoje in izobraževanja (Uradni list RS, št.
12/91-I).
156. člen
(prenehanje veljavnosti
podzakonskih predpisov)
Do sprejema podzakonskih predpisov, določenih s tem zakonom,
se uporabljajo podzakonski predpisi, ki so veljali do uveljavitve tega zakona,
razen določb, ki so v nasprotju s tem zakonom, in sicer:
1.     
Pravilnik o postopku verifikacije izobraževalnih organizacij ter o
vsebini in načinu vodenja razvida izobraževalnih organizacij (Uradni list SRS, št.
5/81),
2.     
Pravilnik o pogojih za opravljanje izobraževalne dejavnosti z osebnim
delom (Uradni list SRS, št. 22/90),
3.     
Pravilnik o učbenikih (Uradni list RS, št. 15/93 in 18/93),
4.     
Pravilnik o pripravništvu in strokovnih izpitih delavcev na področju
vzgoje in izobraževanja (Uradni list SRS, št. 20/80),
5.     
Pravilnik o napredovanju zaposlenih v osnovnem in srednjem izobraževanju
v nazive (Uradni list RS, št. 41/94),
6.     
Sklep o določitvi normativov in standardov za opravljanje vzgojno-izobraževalne
dejavnosti v osnovnih šolah, glasbenih šolah in domovih za učence osnovnih šol
(Uradni list RS, št. 4/92),
7.     
Sklep o določitvi normativov in standardov za opravljanje vzgoje in
izobraževanja otrok in mladostnikov z motnjami v razvoju v vzgojno-izobraževalnih
zavodih (Uradni list RS, št. 4/92),
8.     
Sklep o določitvi normativov in standardov za opravljanje vzgojno-izobraževalne
dejavnosti v srednjih šolah (Uradni list RS, št. 4/92, 7/92 in 33/95).
157. člen
(prenehanje veljavnosti
zakona)
Z dnem uveljavitve tega zakona prenehata veljati:
1.     
Zakon o svobodni menjavi dela na področju vzgoje in izobraževanja
(Uradni list SRS, št. 1/80, 25/89, 32/89 in Uradni list RS, št. 12/91-I) in
2.     
Zakon o organizaciji in financiranju vzgoje in izobraževanja (Uradni
list RS, št. 12/91-I), razen določb 61. in 64. člena.
158. člen
(uveljavitev)
Ta zakon začne veljati petnajsti dan po objavi v Uradnem listu
Republike Slovenije.«.

Zakon o javnih skladih – ZJS (Uradni list RS,
št. 22/00)
spreminja 140. člen zakona tako, da se glasi:
»140. člen
(uskladitev aktov)
Ustanovitelji vrtcev, ki jih je treba preoblikovati v skladu
s tem zakonom, in ustanovitelji šol uskladijo akte o ustanovitvi z določbami
tega zakona najkasneje v enem letu po njegovi uveljavitvi.
S sprejemom aktov o ustanovitvi iz prejšnjega odstavka
prenehajo veljati ustanovitveni akti oziroma splošni pogoji poslovanja javnih
vrtcev oziroma šol.
Vrtci oziroma šole se vpišejo v razvid po tem zakonu
najkasneje v enem letu po njegovi uveljavitvi.«;
v zvezi s prenehanjem veljavnosti sedme alinee
31. člena, drugega, tretjega in četrtega odstavka 127. člena, 128. do 131. člena,
133. in 134. člena zakona določa:
»Uporabljajo se še do preoblikovanja skladov v javne sklade
po prvem odstavku 57. člena tega zakona.«;
ter vsebuje naslednjo končno določbo:
»61. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah zakona o
organizaciji in financiranju vzgoje in izobraževanja – ZOFVI-A (Uradni list RS,
št. 64/01)
spreminja 139. člen zakona tako, da se glasi:
»139. člen
(uskladitev organizacije
vrtcev)
Ustanovitelj vrtca uskladi organizacijo vrtca s tem zakonom
najkasneje do začetka šolskega leta, v katerem se bo začel izvajati program
9-letne osnovne šole v vseh osnovnih šolah v državi.«;
spreminja 146. člen zakona tako, da se glasi:
»146. člen
(učitelji in vzgojitelji)
Učitelji v osnovni in glasbeni šoli, v gimnaziji in v
poklicni, strokovni ter tehniški srednji šoli in vzgojitelji v domu za učence
ter dijaškem domu, ki so izpolnjevali z zakonom določene pogoje za opravljanje
vzgojno-izobraževalnega dela v osnovni in glasbeni šoli, zavodu za vzgojo in
izobraževanje otrok in mladostnikov s posebnimi potrebami, gimnaziji in v
poklicni, strokovni in tehniški srednji šoli ter v dijaškem domu, lahko
opravljajo vzgojno-izobraževalno delo tudi po uveljavitvi tega zakona.
Vzgojitelji v vrtcih, ki so izpolnjevali pogoje za
opravljanje dela v vrtcih pred uveljavitvijo tega zakona, lahko opravljajo delo
vzgojitelja v prvem razredu devetletne osnovne šole.
Zmanjšana učna obveznost za učitelje slovenskega jezika,
določena s tem zakonom, se uveljavi v šolskem letu 1998/99.
Ne glede na določbo petega odstavka 110. člena tega zakona je
lahko v šolskih letih 1995/96 in 1996/97 mentor pripravniku le strokovni
delavec, ki ima naziv svetnik oziroma svetovalec.«;
spreminja 148. člen zakona tako, da se glasi:
»148. člen
(knjižničarji in socialni
delavci)
Knjižničarji in socialni delavci, ki so si pridobili višjo
strokovno izobrazbo v svoji stroki pred uveljavitvijo tega zakona, lahko
opravljajo delo knjižničarja oziroma socialnega delavca tudi po uveljavitvi tega
zakona.
Ne glede na določbo prejšnjega odstavka lahko opravljajo delo
knjižničarja tudi drugi strokovni delavci, ki so na dan uveljavitve tega zakona
opravljali delo knjižničarja in so izpolnjevali pogoje za to delo po predpisih,
ki so veljali do 15. marca 1996.«;
spreminja 149. člen zakona tako, da se glasi:
»149. člen
(pedagoška oziroma
pedagoško-andragoška izobrazba)
Učitelji, svetovalni delavci in strokovni delavci, ki so pred
uveljavitvijo tega zakona opravili strokovni izpit po predpisih s področja
vzgoje in izobraževanja, imajo pridobljeno pedagoško in pedagoško-andragoško
izobrazbo.
Učitelji, svetovalni delavci in strokovni delavci iz
prejšnjega odstavka imajo pridobljeno specialno pedagoško izobrazbo za tisto
področje vzgojno-izobraževalnega dela z otroki in mladostniki s posebnimi
potrebami, na katerem so opravljali strokovni izpit.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
43. člen
(prehodni pogoji za
ravnatelje in pomočnike ravnateljev)
Ravnatelji šol, ki imajo na dan uveljavitve tega zakona
višješolsko izobrazbo, ki so si jo pridobili po programih, sprejetih pred
uveljavitvijo zakona o visokem šolstvu (Uradni list RS, št. 67/93, 39/95 –
odločba US, 18/98 – odločba US, 35/98 – odločba US in 99/99), petindvajset let
delovne dobe in so opravljali funkcijo ravnatelja najmanj dva mandata, so lahko
ne glede na določbo drugega odstavka 53. člena zakona ponovno imenovani za
ravnatelja, če izpolnjujejo druge pogoje za ravnatelja po določbi tega člena.
Ravnatelji, ki ne izpolnjujejo pogojev iz prejšnjega odstavka
in so bili do uveljavitve tega zakona imenovani za ravnatelja v skladu s 144.
členom zakona so lahko ponovno imenovani za ravnatelja do 1. septembra 2003.
Pod pogoji iz prejšnjega odstavka so lahko za ravnatelja
imenovani tudi sedanji vršilci dolžnosti ravnatelja, ki so začeli opravljati
funkcijo vršilca dolžnosti ravnatelja po 1. septembru 2000.
Kdor je imenovan za ravnatelja v skladu z drugim in tretjim
odstavkom tega člena, si mora pridobiti predpisano izobrazbo in naziv
najkasneje do 1. septembra 2005 oziroma mora najkasneje v enem letu po začetku
mandata opraviti ravnateljski izpit.
Ravnateljem, ki ne opravijo obveznosti v roku iz prejšnjega
odstavka, preneha mandat na podlagi zakona.
Ne glede na določbo prvega odstavka 56. člena zakona je lahko
za pomočnika ravnatelja imenovan tudi učitelj, ki lahko opravlja vzgojno
izobraževalno delo v skladu z določbo 146. člena zakona ter ima naziv svetnik
ali svetovalec oziroma najmanj 5 let naziv mentor.
44. člen
(trajanje tekočih mandatov)
Mandati ravnateljev, ki so začeli teči pred uveljavitvijo
tega zakona, se iztečejo po štirih letih od njihovega začetka.
45. člen
(začetek uporabe posameznih
določb zakona)
Določbi 11. in 12. člena tega zakona se začneta uporabljati z
dnem polnopravnega članstva Republike Slovenije v Evropski uniji.
Ne glede na določbi drugega odstavka 22. člena in 23. člena
tega zakona se za prevoze učencev osnovne šole v primerih, ko je v skladu s 56.
členom zakona o osnovni šoli ugotovljeno, da je ogrožena varnost učenca na poti
v šolo, zagotavlja iz državnega proračuna v letu 2002 70% sredstev, v letu 2003
50% sredstev in v letu 2004 30% sredstev. V preostalem delu zagotavljajo
sredstva lokalne skupnosti.
Z dnem uveljavitve tega zakona prenehata veljati določbi
drugega in tretjega odstavka 144. člena zakona.
46. člen
(uveljavitev zakona)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah zakona o
organizaciji in financiranju vzgoje in izobraževanja – ZOFVI-B (Uradni list RS,
št. 108/02)
vsebuje naslednjo prehodno in končno določbo:
»4. člen
Šolske uprave se ustanovijo najkasneje do 1. septembra 2005.
Do začetka delovanja šolskih uprav izvaja naloge šolskih
uprav določene s tem zakonom ministrstvo, pristojno za šolstvo, lahko pa tudi
enote Zavoda Republike Slovenije za šolstvo.
Podrobnejša navodila za izvajanje nalog ter krajevno
pristojnost enot iz prejšnjega odstavka določi minister.
Časovne omejitve sklepanja pogodb o zaposlitvi za določen čas
po določbah zakona o delovnih razmerjih (Uradni list RS, št. 42/2002) se v
vzgoji in izobraževanju začnejo uporabljati s 1. 1. 2010.
5. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o dopolnitvi zakona o organizaciji in
financiranju vzgoje in izobraževanja – ZOFVI-C (Uradni list RS, št. 34/03)
vsebuje naslednjo prehodno in končno določbo:
»2. člen
Minister, pristojen za šolstvo, izda v roku 30 dni od
uveljavitve tega zakona podzakonski akt, s katerim določi postopek in kriterije
za subvencioniranje prevozov iz prejšnjega člena.
3. člen
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. septembra 2003.«.

Zakon o spremembah in dopolnitvah zakona o
organizaciji in financiranju vzgoje in izobraževanja – ZOFVI-D (Uradni list RS,
št. 79/03)
vsebuje naslednje prehodne in končne določbe:
»PREHODNE IN KONČNE DOLOČBE
11. člen
Do 1. 9. 2010 lahko delavci, ki imajo v šoli sklenjeno
delovno razmerje za nedoločen čas v obsegu polnega delovnega časa, pa jim ni
mogoče zagotoviti učne obveznosti v skladu s tem zakonom za poučevanje
predmetov, za katere izpolnjujejo vse z zakonom in drugimi predpisi določene
pogoje, in je to potrebno zaradi nemotenega izvajanja vzgojno-izobraževalne dejavnosti,
dopolnjujejo učno obveznost pri drugih predmetih.
Obseg dopolnjevanja iz prvega odstavka tega člena ne sme
presegati 40 odstotkov predpisane učne obveznosti strokovnega delavca.
Za določitev osnovne plače delavca se v primeru iz prvega
odstavka tega člena smiselno uporabljajo določbe 14. člena zakona o sistemu
plač v javnem sektorju (Uradni list RS, št. 56/2002 in 110/2002).
12. člen
Določbe 2. in 5. člena tega zakona se začnejo uporabljati 1.
9. 2004.
13. člen
Do določitve pogojev v skladu s tretjim odstavkom 9. člena
tega zakona strokovni delavec lahko odkloni ponudbo za sklenitev nove pogodbe o
zaposlitvi, če so izpolnjeni pogoji iz drugega odstavka 33. člena kolektivne
pogodbe za dejavnost vzgoje in izobraževanja v Republiki Sloveniji (Uradni list
RS, št. 52/94, 49/95, 34/96, 45/96, 51/98, 28/99, 39/2000, 56/2001, 64/2001,
78/2001 in 56/2002).
14. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
organizaciji in financiranju vzgoje in izobraževanja – ZOFVI-E (Uradni list RS,
št. 65/05)
vsebuje naslednje prehodne in končne določbe:
»6. člen
V Zakonu o spremembah in dopolnitvah Zakona o organizaciji in
financiranju vzgoje in izobraževanja (Uradni list RS, št. 108/02) se črtajo
prvi, drugi in tretji odstavek 4. člena.
7. člen
Naloge šolskih uprav, določene z Zakonom o organizaciji in
financiranju vzgoje in izobraževanja (Uradni list RS, št. 12/96, 23/96 – popr.,
22/00 – ZJS, 64/01, 108/02, 34/03 in 79/03) in drugimi zakoni ter na njihovi
podlagi sprejetimi predpisi, z dnem uveljavitve tega zakona opravlja
ministrstvo, pristojno za predšolsko vzgojo oziroma šolstvo.
Ne glede na določbo prejšnjega odstavka z dnem uveljavitve
tega zakona enote Zavoda Republike Slovenije za šolstvo nadaljujejo z
opravljanjem nalog šolskih uprav po določbah Zakona o usmerjanju otrok s
posebnimi potrebami (Uradni list RS, št. 54/00), in sicer do prevzema nalog s
strani ministrstva, pristojnega za šolstvo.
Podrobnejša navodila za izvajanje nalog iz prejšnjega
odstavka ter krajevno pristojnost enot Zavoda Republike Slovenije za šolstvo,
določi v 60 dneh po uveljavitvi tega zakona minister, pristojen za šolstvo.
8. člen
Z uveljavitvijo tega zakona preneha veljati Odredba o
določitvi okoliša Šolske uprave Koper (Uradni list RS, št. 100/00).
9. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
usmerjanju otrok s posebnimi potrebami – ZUOPP-A (Uradni list RS, št. 118/06)
spreminja 7. člen Zakona o spremembah in dopolnitvah Zakona o organizaciji in
financiranju vzgoje in izobraževanja – ZOFVI-E (Uradni list RS, št. 65/05)
tako, da se glasi:
»7. člen
Naloge šolskih uprav, določene z Zakonom o organizaciji in
financiranju vzgoje in izobraževanja (Uradni list RS, št. 12/96, 23/96 – popr.,
22/00 – ZJS, 64/01, 108/02, 34/03 in 79/03) in drugimi zakoni ter na njihovi
podlagi sprejetimi predpisi, z dnem uveljavitve tega zakona opravlja
ministrstvo, pristojno za predšolsko vzgojo oziroma šolstvo.«;
ter vsebuje naslednjo končno določbo:
»17. člen
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. januarja 2007.«.

Zakon o spremembah in dopolnitvah Zakona o
organizaciji in financiranju vzgoje in izobraževanja – ZOFVI-F (Uradni list RS,
št. 129/06)
vsebuje naslednje prehodne in končne določbe:
»PREHODNE IN KONČNE DOLOČBE
11. člen
Ustanovitelji javnih vrtcev in šol uskladijo akte o ustanovitvi
v skladu z določbami tega zakona najkasneje v roku 18 mesecev po njegovi
uveljavitvi.
12. člen
Če poteče mandat svetu javnega vrtca oziroma javne šole pred
uskladitvijo akta o ustanovitvi, se izvolijo oziroma imenujejo člani sveta v
skladu s tem zakonom in po postopku, določenem v aktu o ustanovitvi.
13. člen
Postopki imenovanja ravnateljev, ki so se začeli pred
uveljavitvijo tega zakona, se zaključijo v skladu z določili zakona, ki je veljal
do uveljavitve tega zakona.
Oseba, ki v času uveljavitve tega zakona opravlja funkcijo
vršilca dolžnosti ravnatelja, je lahko ponovno imenovana za vršilca dolžnosti,
če v istem zavodu ni opravljala funkcije vršilca dolžnosti ravnatelja že
dvakrat.
14. člen
Ta zakon začne veljati petnajsti dan po objavi v Uradnem listu
Republike Slovenije.«.

Zakon o spremembah in dopolnitvah Zakona o
organizaciji in financiranju vzgoje in izobraževanja – ZOFVI-G (Uradni list RS,
št. 36/08)
vsebuje naslednje prehodne in končne določbe:
»PREHODNE IN KONČNE DOLOČBE
41. člen
(sprejem podzakonskih
aktov)
Minister mora izdati predpise iz 5., 6., 9. in 24. člena tega
zakona najkasneje v šestih mesecih po uveljavitvi tega zakona.
Minister sprejme metodologijo za določanje obsega sredstev na
udeleženca izobraževanja iz prvega odstavka 84. člena zakona najkasneje v enem
letu po uveljavitvi tega zakona. Do uveljavitve metodologije se uporablja
Pravilnik o uvajanju novega načina financiranja in organizacije vzgojno izobraževalnega
dela v srednjih in višjih strokovnih šolah ter dijaških domovih (Uradni list
RS, št. 75/05).
Ravnatelji šol, ki nimajo šolskih skladov, so dolžni izvesti
vse potrebno za njihovo ustanovitev v roku šest mesecev po uveljavitvi tega
zakona.
42. člen
(strokovni delavci)
Strokovni delavci, ki so do uveljavitve tega zakona
izpolnjevali z zakonom in drugimi predpisi določene pogoje za opravljanje
vzgojno-izobraževalnega dela v vzgojno-izobraževalnih zavodih, lahko tudi po
uveljavitvi tega zakona še naprej opravljajo vzgojno-izobraževalno delo, in
sicer do prenehanja neprekinjenega delovnega razmerja na področju vzgoje in
izobraževanja.
43. člen
(uveljavitev novega sistema
financiranja)
Financiranje na podlagi metodologije za določanje obsega
sredstev na udeleženca izobraževanja se za posamezni vzgojno-izobraževalni
zavod iz drugega odstavka 84. člena tega zakona uveljavi na podlagi odločitve
ministra. Vsi navedeni vzgojno izobraževalni zavodi preidejo na nov način
financiranja najkasneje do 31. 12. 2012.
44. člen
(uveljavitev zakona)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
organizaciji in financiranju vzgoje in izobraževanja – ZOFVI-H (Uradni list RS,
št. 58/09)
spreminja 146. člen zakona tako, da se glasi:
»146. člen
(učitelji in vzgojitelji)
Učitelji v osnovni in glasbeni šoli, v gimnaziji in v
poklicni, strokovni ter tehniški srednji šoli in vzgojitelji v domu za učence
ter dijaškem domu, ki so izpolnjevali z zakonom določene pogoje za opravljanje
vzgojno-izobraževalnega dela v osnovni in glasbeni šoli, zavodu za vzgojo in
izobraževanje otrok in mladostnikov s posebnimi potrebami, gimnaziji in v
poklicni, strokovni in tehniški srednji šoli ter v dijaškem domu, lahko
opravljajo vzgojno-izobraževalno delo tudi po uveljavitvi tega zakona.
Strokovni delavci iz prvega odstavka tega člena imajo pravico
opravljati vzgojno-izobraževalno delo do prenehanja neprekinjenega opravljanja
dela na področju vzgoje in izobraževanja. Trimesečna ali krajša prekinitev ne
pomeni prekinitve neprekinjenega opravljanja dela na področju vzgoje in
izobraževanja. Učitelji v osnovni in glasbeni šoli, v gimnaziji in v poklicni,
strokovni ter tehniški srednji šoli in vzgojitelji v domu za učence ter
dijaškem domu iz tega člena na razpisih za prosta delovna mesta na področju
vzgoje in izobraževanja enakovredno kandidirajo in se zaposlujejo kot
kandidati, ki imajo z zakonom in drugimi predpisi določeno izobrazbo.
Določba drugega odstavka tega člena se uporablja tudi za
druge strokovne delavce, ki imajo v skladu z zakonom pravico opravljati
vzgojno-izobraževalno delo iz istih razlogov kot strokovni delavci iz prvega
odstavka tega člena.
Vzgojitelji v vrtcih, ki so izpolnjevali pogoje za
opravljanje dela v vrtcih pred uveljavitvijo tega zakona, lahko opravljajo delo
vzgojitelja v prvem razredu devetletne osnovne šole.
Zmanjšana učna obveznost za učitelje slovenskega jezika,
določena s tem zakonom, se uveljavi v šolskem letu 1998/99.
Ne glede na določbo petega odstavka 110. člena tega zakona je
lahko v šolskih letih 1995/96 in 1996/97 mentor pripravniku le strokovni
delavec, ki ima naziv svetnik oziroma svetovalec.«;
spreminja 11. člen Zakona o spremembah in
dopolnitvah zakona o organizaciji in financiranju vzgoje in izobraževanja –
ZOFVI-D (Uradni list RS, št. 79/03)
tako, da se glasi:
»11. člen
Do 1. 9. 2015 lahko delavci, ki imajo v šoli sklenjeno
delovno razmerje za nedoločen čas v obsegu polnega delovnega časa, pa jim ni
mogoče zagotoviti učne obveznosti v skladu s tem zakonom za poučevanje
predmetov, za katere izpolnjujejo vse z zakonom in drugimi predpisi določene
pogoje, in je to potrebno zaradi nemotenega izvajanja vzgojno-izobraževalne
dejavnosti, dopolnjujejo učno obveznost pri drugih predmetih.
Obseg dopolnjevanja iz prvega odstavka tega člena ne sme
presegati 40 odstotkov predpisane učne obveznosti strokovnega delavca.
Za določitev osnovne plače delavca se v primeru iz prvega
odstavka tega člena smiselno uporabljajo določbe 14. člena zakona o sistemu
plač v javnem sektorju (Uradni list RS, št. 56/2002 in 110/2002).«;
ter vsebuje naslednje prehodne in končne
določbe:
»PREHODNE IN KONČNE DOLOČBE
9. člen
(kandidati za ravnatelje)
Ne glede na določbo 53. člena zakona je lahko za ravnatelja
javne šole imenovan tudi, kdor lahko v skladu s 146. oziroma 148. členom Zakona
o organizaciji in financiranju vzgoje in izobraževanja (Uradni list RS, št.
12/96), 42. členom Zakona o spremembah in dopolnitvah Zakona o organizaciji in
financiranju vzgoje in izobraževanja (Uradni list RS, št. 36/2008) in 10. člena
tega zakona opravlja vzgojno-izobraževalno delo učitelja ali svetovalnega
delavca na šoli, na kateri bo opravljal naloge ravnatelja, ima ob uveljavitvi
tega zakona izobrazbo najmanj druge stopnje oziroma raven izobrazbe, ki v
skladu z zakonom ustreza izobrazbi najmanj druge stopnje, in izpolnjuje druge
pogoje za ravnatelja šole.
10. člen
(strokovni delavci)
Z uveljavitvijo tega zakona pridobijo pravico iz 146. člena
zakona tudi tisti strokovni delavci, ki izpolnjujejo pogoje iz prvega odstavka
146. člena, 147. in 148. člena zakona ter 42. člena Zakona o spremembah in dopolnitvah
Zakona o organizaciji in financiranju vzgoje in izobraževanja (Uradni list RS,
št. 36/08), ki so opravljali delo na področju vzgoje in izobraževanja na dan
24. 6. 2009, ne glede na dolžino morebitnih prekinitev opravljanja dela na
področju vzgoje in izobraževanja v obdobju od 15. 3. 1996 oziroma 26. 4. 2008
do 24. 6. 2009.
11. člen
(zaposlitev za nedoločen
čas)
Ne glede na določbe zakona, ki ureja delovna razmerja, se s
strokovnimi delavci, ki izpolnjujejo pogoje iz 146., 147., 148. člena zakona, 42.
člena Zakona o spremembah in dopolnitvah Zakona o organizaciji in financiranju
vzgoje in izobraževanja (Uradni list RS, št. 36/08), in 10. člena tega zakona
ter imajo ob uveljavitvi tega zakona sklenjeno pogodbo o zaposlitvi za določen
čas, sklene pogodba o zaposlitvi za nedoločen čas brez javne objave prostega
delovnega mesta, če je to potrebno zaradi nemotenega opravljanja dela na
področju vzgoje in izobraževanja.
12. člen
(uskladitev sestave svetov)
Ustanovitelji javnih vrtcev in šol morajo uskladiti akte o
ustanovitvi v skladu z določbami 1. člena tega zakona v roku enega leta po
uveljavitvi tega zakona.
Ne glede na določbe prvega odstavka tega člena se neposredno
na podlagi tega zakona v svet javnega vrtca oziroma šole, v katerem imajo
delavci tri predstavnike, najpozneje v šestih mesecih po uveljavitvi tega
zakona izvolita še dva predstavnika delavcev. V svet javne poklicne oziroma
strokovne šole, gimnazije in javnega dijaškega doma, v katerem dijaki nimajo
svojega predstavnika, se izvolita tudi dva predstavnika dijakov.
V roku iz drugega odstavka tega člena se v javnem
vzgojno-izobraževalnem zavodu, v katerem so organizirane organizacijske enote
poklicnih oziroma strokovnih šol, gimnazij ali dijaških domov, zagotovi
zastopanost dijakov tako, da se izvoli toliko predstavnikov dijakov, kolikor je
predstavnikov staršev.
Sveti javnih vrtcev in šol nadaljujejo svoje delo do poteka
mandata. Članom sveta zavoda, ki so bili imenovani oziroma izvoljeni pred
uveljavitvijo tega zakona, in članom, ki so izvoljeni v skladu s tem členom,
poteče mandat s potekom mandata sveta.
13. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
organizaciji in financiranju vzgoje in izobraževanja – ZOFVI-I (Uradni list RS,
št. 20/11)
vsebuje naslednji prehodni in končno določbo:
»PREHODNI IN KONČNA DOLOČBA
3. člen
(vzpostavitev evidence)
(1) Centralna evidenca se vzpostavi najkasneje do 1.
septembra 2011.
(2) Do vzpostavitve centralne evidence pridobi
vzgojno-izobraževalni zavod podatke iz tretjega odstavka 135.a člena za svoje
udeležence vzgoje in izobraževanja neposredno iz centralne zbirke podatkov o
pravicah iz javnih sredstev.
4. člen
(podzakonski predpis)
Predpis iz petega odstavka 135.c člena zakona sprejme
minister najkasneje do 1. septembra 2011.
5. člen
(veljavnost zakona)
Ta zakon začne veljati petnajsti dan po objavi v Uradnem
listu Republike Slovenije.«.

Zakon za uravnoteženje javnih financ – ZUJF
(Uradni list RS, št. 40/12)
določa tudi:
»V. DEL
PREHODNE IN KONČNE DOLOČBE SPREMEMB IN DOPOLNITEV ZAKONOV,
TRAJNIH UKREPOV IN ZAČASNIH UKREPOV
10. Zakon o organizaciji in financiranju vzgoje in
izobraževanja
215. člen
Vlada Republike Slovenije mora akte o ustanovitvi javnih
zavodov iz drugega odstavka 28. člena zakona sprejeti do 1. januarja 2013.
Do uveljavitve aktov o ustanovitvi iz prejšnjega odstavka
izvajajo naloge, določene v 28. členu zakona, javni zavodi, ustanovljeni na
podlagi 28., 29. in 106. člena Zakona o organizaciji in financiranju vzgoje in
izobraževanja (Uradni list RS, št. 16/07 – uradno prečiščeno besedilo, 118/06 –
ZUOPP, 36/08, 58/09, 64/09 – popr. in 65/09 – popr. in 20/11).«;
ter vsebuje naslednjo končno določbo:
»VI. DEL
KONČNA DOLOČBA
251. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
prevozih v cestnem prometu – ZPCP-2D (Uradni list RS, št. 57/12)
vsebuje naslednjo končno določbo:
»15. člen
(začetek veljavnosti in
uporabe)
Ta zakon začne veljati naslednji dan po objavi v Uradnem
listu Republike Slovenije, uporabljati pa se začne 20. avgusta 2012.«.

Zakon o spremembi Zakona o spremembah in
dopolnitvah Zakona o organizaciji in financiranju vzgoje in izobraževanja – ZOFVI-J
(Uradni list RS, št. 47/15)
spreminja 11. člen Zakona o spremembah in dopolnitvah Zakona o organizaciji in
financiranju vzgoje in izobraževanja (Uradni list RS, št. 79/03
in 58/09)
tako, da se glasi:
»11. člen
Do zaključka šolskega leta 2017/2018 lahko strokovni delavci,
ki imajo v šoli sklenjeno delovno razmerje za nedoločen čas v obsegu polnega
delovnega časa, pa jim ni mogoče zagotoviti zakonsko določenega obsega za
poučevanje predmetov, za katere izpolnjujejo vse z zakonom in drugimi predpisi
določene pogoje, in je to potrebno zaradi nemotenega izvajanja vzgojno-izobraževalne
dejavnosti, dopolnjujejo učno obveznost pri drugih predmetih.
Obseg dopolnjevanja iz prvega odstavka tega člena v šolskem
letu 2015/2016 ne sme presegati 40 odstotkov, v šolskem letu 2016/2017 ne več
kot 30 odstotkov in v šolskem letu 2017/2018 ne več kot 20 odstotkov zakonsko
določenega obsega učne obveznosti strokovnega delavca.
Za določitev osnovne plače delavca se v primeru iz prvega
odstavka tega člena smiselno uporabljajo določbe 14. člena zakona o
sistemu plač v javnem sektorju (Uradni list RS, št. 108/09 – uradno prečiščeno
besedilo, 13/10, 59/10, 85/10, 107/10, 35/11 – ORZSPJS49a, 27/12 – odl. US,
40/12 – ZUJF, 46/13, 25/14 – ZFU, 50/14, 95/14 – ZUPPJS15).«;
ter vsebuje naslednjo končno določbo:
»2. člen
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. septembra 2015.«.

Zakon o spremembah in dopolnitvah Zakona o
organizaciji in financiranju vzgoje in izobraževanja – ZOFVI-K (Uradni list RS,
št. 46/16)
vsebuje naslednje prehodne in končne določbe:
»PREHODNE IN KONČNE DOLOČBE
12. člen
(rok za pridobitev ustrezne
specialnopedagoške izobrazbe)
Ne glede na določbe 99. člena zakona strokovni delavci v
javnoveljavnih programih vzgoje in izobraževanja otrok in mladostnikov s
posebnimi potrebami, razen vzgojiteljev v vzgojnem programu za otroke in
mladostnike s posebnimi potrebami, pridobijo ustrezno specialnopedagoško
izobrazbo v skladu s 100. členom zakona najkasneje v dveh letih od
uveljavitve tega zakona.
13. člen
(začetek uporabe poglavja
»XVII.A ZBIRKE PODATKOV«)
Novi poglavje »XVII.A ZBIRKE PODATKOV« ter členi 135.a,
135.b, 135.c, 135.č, 135.d in 135.e se začnejo uporabljati tri leta od dneva
uveljavitve tega zakona. Do takrat se uporabljajo poglavje »XVII.a ZBIRKA
PODATKOV« in členi 135.a, 135.b, 135.c in 135.č Zakona o organizaciji in
financiranju vzgoje in izobraževanja (Uradni list RS, št. 16/07 – uradno
prečiščeno besedilo, 36/08, 58/09, 64/09 – popr., 65/09 – popr., 20/11, 40/12 –
ZUJF, 57/12 – ZPCP-2D in 47/15).
Za študente višjih strokovnih šol se v centralni evidenci
vodijo podatki iz drugega odstavka 135.a člena zakona od študijskega leta
2005/2006 dalje. Višje strokovne šole vnesejo te podatke v devetih mesecih od
uveljavitve tega zakona.
14. člen
(dopolnitev 56. člena
Zakona o maturi in 97. člena Zakona o osnovni šoli)
V Zakonu o maturi (Uradni list RS, št. 1/07 – uradno
prečiščeno besedilo) se v 56. členu doda nov drugi odstavek, ki se glasi:
»Podatki iz prejšnjega odstavka se ne smejo
obdelovati, uporabljati in objavljati za namen razvrščanja šol.«.
Dosedanja drugi in tretji odstavek postaneta tretji in četrti
odstavek.
V Zakonu o osnovni šoli (Uradni list RS,
št. št. 81/06 – uradno prečiščeno besedilo, 102/07, 107/10, 87/11,
40/12 – ZUJF in 63/13) se v 97. členu doda nov drugi odstavek, ki se
glasi:
»Podatki iz desetega odstavka 95. člena
tega zakona se ne smejo obdelovati, uporabljati in objavljati za namen
razvrščanja šol.«.
Dosedanji drugi odstavek postane tretji odstavek.
15. člen
(socialno-varstveni zavodi)
Socialno-varstvene zavode, ki na dan uveljavitve tega zakona
že izvajajo prilagojene programe za predšolske otroke in posebne programe
vzgoje in izobraževanja za otroke in mladostnike s posebnimi potrebami, ne
glede na določbo sedmega odstavka 34. člena zakona, vpiše ministrstvo v
razvid po uradni dolžnosti, ne glede na izpolnjevanje pogojev, v treh mesecih
po uveljavitvi tega zakona.
Podzakonski akt iz osmega odstavka 105. člena zakona
izda minister v šestih mesecih od uveljavitve tega zakona.
16. člen
(prenehanje veljavnosti)
Z uveljavitvijo tega zakona preneha veljati tretji odstavek
17. člena Zakona o šolski prehrani (Uradni list RS, št. 3/13 in
46/14).
17. člen
(začetek veljavnosti in
uporabe zakona)
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. septembra 2016.«.

Zakon o vajeništvu – ZVaj (Uradni list RS, št.
25/17)
vsebuje naslednjo končno določbo:
»52. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne šest mesecev po njegovi
uveljavitvi.«.

Zakon o spremembi Zakona o organizaciji in
financiranju vzgoje in izobraževanja – ZOFVI-L (Uradni list RS, št. 123/21)
vsebuje naslednjo prehodno in končno določbo:
»PREHODNA IN KONČNA DOLOČBA
2. člen
Ne glede na tretji odstavek novega 86. člena zakona se
zasebne šole, ki jim je bila dodeljena koncesija pred uveljavitvijo Zakona o
organizaciji in financiranju vzgoje in izobraževanja (Uradni list RS,
št. 16/07 – uradno prečiščeno besedilo, 36/08, 58/09, 64/09 – popr., 65/09
– popr., 20/11, 40/12 – ZUJF, 57/12 – ZPCP-2D, 47/15, 46/16, 49/16 – popr. in
25/17 – ZVaj; v nadaljnjem besedilu: ZOFVI), financirajo v skladu z obstoječo
koncesijsko pogodbo.
Prejšnji odstavek se ne uporablja za podružnice zasebnih šol,
ki so jih te ustanovile po uveljavitvi ZOFVI.
3. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembi in dopolnitvi Zakona o
organizaciji in financiranju vzgoje in izobraževanja – ZOFVI-M (Uradni list RS,
št. 172/21)
vsebuje naslednjo prehodno in končno določbo:
»PREHODNA IN KONČNA DOLOČBA
2. člen
Do drugačne ureditve v Zakonu o dohodnini (Uradni list RS,
št. 13/11 – uradno prečiščeno besedilo, 9/12 – odl. US, 24/12, 30/12,
40/12 – ZUJF, 75/12, 94/12, 96/13, 29/14 – odl. US, 50/14, 23/15, 55/15, 63/16,
69/17, 21/19, 28/19 in 66/19 – ZDoh-2) se, ne glede na določbe 25. člena
ZDoh-2, dohodnine kot dohodka v zvezi z izobraževanjem ne plača tudi od
izplačila predšolskim otrokom, učencem, dijakom oziroma študentom iz šolskega
sklada.
Določba iz prejšnjega odstavka se uporablja od
1. januarja 2022.
3. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
organizaciji in financiranju vzgoje in izobraževanja – ZOFVI-N (Uradni list RS,
št. 207/21)
vsebuje naslednjo prehodno in končno določbo:
»PREHODNA IN KONČNA DOLOČBA
9. člen
(1) Ta zakon začne veljati petnajsti dan po objavi v Uradnem
listu Republike Slovenije, določba 3. člena tega zakona se začne uporabljati 1.
septembra 2022, določbe 4. do 8. člena tega zakona pa se začnejo
uporabljati 1. septembra 2024.
(2) Ustanovitelji javnih vrtcev in šol uskladijo akte o
ustanovitvi v skladu z določbami 2. člena tega zakona v roku enega leta po
uveljavitvi tega zakona. Sveti javnih vrtcev in šol nadaljujejo svoje delo do
poteka tekočega mandata.
(3) Najkasneje do 1. septembra 2024 se Zakon o osnovni šoli
(Uradni list RS, št. 81/06 – uradno prečiščeno besedilo, 102/07, 107/10, 87/11,
40/12 – ZUJF, 63/13 in 46/16 – ZOFVI-K), Zakon o gimnazijah (Uradni list RS,
št. 1/07 – uradno prečiščeno besedilo, 68/17, 6/18 – ZIO-1 in 46/19), Zakon o
poklicnem in strokovnem izobraževanju (Uradni list RS, št. 79/06, 68/17 in
46/19), Pravilnik o dokumentaciji v osnovni šoli (Uradni list RS, št. 61/12,
51/13 in 44/21), Pravilnik o šolski dokumentaciji v srednješolskem izobraževanju
(Uradni list RS, št. 30/18 in 44/21) in Pravilnik o šolski dokumentaciji v
srednješolskem izobraževanju (Uradni list RS, št. 30/18 in 70/19)
uskladijo z določbami 135.aa člena tega zakona.«.

Zakon za zmanjšanje neenakosti in škodljivih
posegov politike ter zagotavljanje spoštovanja pravne države – ZZNŠPP (Uradni
list RS, št. 105/22)
določa tudi:
»25. člen
Ustanovitelji javnih vrtcev in šol uskladijo akte o
ustanovitvi z 2. členom tega zakona v enem letu od uveljavitve tega
zakona.
26. člen
V svete javnih vrtcev in šol, oblikovane na podlagi
2. člena Zakona o spremembah in dopolnitvah Zakona o organizaciji in
financiranju vzgoje in izobraževanja (Uradni list RS, št. 207/21), se v
dveh mesecih po uveljavitvi tega zakona izvolita dva dodatna člana predstavnika
delavcev, ki jima poteče mandat hkrati s potekom mandata drugim članom
predstavnikom delavcev.
V svete javnih poklicnih oziroma strokovnih šol, gimnazij in
javnih dijaških domov, oblikovane na podlagi 2. člena Zakona o spremembah
in dopolnitvah Zakona o organizaciji in financiranju vzgoje in izobraževanja
(Uradni list RS, št. 207/21), se v dveh mesecih po uveljavitvi tega zakona
izvolita dva dodatna člana predstavnika delavcev, en dodaten predstavnik
staršev in en dodaten predstavnik dijakov. Dodatnima članoma predstavnikoma
delavcev poteče mandat hkrati s potekom mandata drugim članom predstavnikom
delavcev.«;
ter vsebuje naslednjo končno določbo:
»KONČNA DOLOČBA
35. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.