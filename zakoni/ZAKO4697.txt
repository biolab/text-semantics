I. SPLOŠNE DOLOČBE
1. člen
(vsebina zakona)
(1) S tem zakonom se ureja sistem in
uvaja obveznost plačevanja dohodnine.
(2) Dohodnina je davek od dohodkov
fizičnih oseb.
2. člen
(uporaba zakona)
Dohodnina se ugotavlja po določbah zakona,
ki velja na dan 1. januarja leta, za katero se dohodnina odmerja, če ni s
tem zakonom drugače določeno.
3. člen
(pripadnost dohodnine)
Dohodnina je prihodek državnega proračuna,
če ni z zakonom drugače določeno.
II. ZAVEZANEC ZA DOHODNINO IN OBSEG DAVČNE OBVEZNOSTI
4. člen
(zavezanec za dohodnino)
Zavezanec in zavezanka za dohodnino (v
nadaljnjem besedilu: zavezanec) je fizična oseba.
5. člen
(obseg davčne obveznosti)
(1) Rezident in rezidentka (v
nadaljnjem besedilu: rezident) je zavezan za plačilo dohodnine od vseh
dohodkov, ki imajo vir v Republiki Sloveniji (v nadaljnjem besedilu:
Slovenija) in od vseh dohodkov, ki imajo vir izven Slovenije.
(2) Nerezident in nerezidentka (v
nadaljnjem besedilu: nerezident) je zavezan za plačilo dohodnine od vseh
dohodkov, ki imajo vir v Sloveniji.
1. Rezidentstvo
6. člen
(rezident)
Zavezanec je rezident Slovenije v
kateremkoli času v davčnem letu, če v tem času izpolnjuje katerega od
naslednjih pogojev:
1.    
ima uradno prijavljeno stalno prebivališče v
Sloveniji;
2.    
biva izven Slovenije zaradi zaposlitve v
diplomatskem predstavništvu, konzulatu, mednarodni misiji Republike Slovenije
ali stalnem predstavništvu Republike Slovenije pri Evropski uniji ali stalnem predstavništvu Republike Slovenije pri mednarodni organizaciji,
kot javni uslužbenec z diplomatskim ali konzularnim statusom, ali je zakonec
ali vzdrževani družinski član takega javnega uslužbenca in prebiva s to osebo;
3.    
je bil rezident Slovenije v kateremkoli obdobju
preteklega ali tekočega leta in biva izven Slovenije zaradi zaposlitve:
a)   
v diplomatskem predstavništvu, konzulatu,
mednarodni misiji Republike Slovenije ali stalnem predstavništvu Republike
Slovenije pri Evropski uniji ali stalnem
predstavništvu Republike Slovenije pri mednarodni organizaciji, kot javni uslužbenec
v tehnični ali administrativni funkciji, brez diplomatskega ali konzularnega
statusa;
b)   
kot javni uslužbenec ali funkcionar v državnem
organu ali organu lokalne skupnosti, in sicer v državi, ki na podlagi
vzajemnosti takega uslužbenca ne šteje za svojega rezidenta;
c)   
kot uslužbenec v institucijah Evropskih
skupnosti, Evropski centralni banki, Evropski
investicijski banki ali Evropskem investicijskem skladu, ali je zakonec, ki ni
zaposlen in ne opravlja dejavnosti, ali vzdrževan otrok takega uslužbenca in
prebiva s to osebo;
4.    
je bil rezident Slovenije v kateremkoli obdobju
preteklega ali tekočega leta in biva izven Slovenije zaradi opravljanja
funkcije poslanca v Evropskem parlamentu;
5.    
ima svoje običajno bivališče ali središče
svojih osebnih in ekonomskih interesov v Sloveniji, ali
6.    
je v kateremkoli času v davčnem letu prisoten v
Sloveniji skupno več kot 183 dni.
7. člen
(nerezident)
(1) Ne glede na 6. člen tega zakona,
je zavezanec nerezident, če izpolnjuje katerega od naslednjih pogojev:
1.    
opravlja delo kot oseba z diplomatskim ali
konzularnim statusom v Sloveniji v diplomatskem predstavništvu, konzulatu ali
mednarodni misiji skupine tujih držav ali tuje države, ali je zakonec ali
vzdrževani družinski član take osebe in prebiva s to osebo, če ni slovenski državljan;
2.    
bi postal rezident samo zaradi opravljanja dela
kot funkcionar, strokovnjak ali uslužbenec mednarodne organizacije, če ni
slovenski državljan;
3.    
bi postal rezident samo zaradi zaposlitve:
a)   
v diplomatskem predstavništvu, konzulatu ali
mednarodni misiji tuje države v Sloveniji kot javni uslužbenec v tehnični ali
administrativni funkciji brez diplomatskega ali konzularnega statusa in ni
slovenski državljan;
b)   
kot uslužbenec tuje države v Sloveniji v
funkciji, ki ni diplomatska, konzularna ali mednarodna, pod pogojem, da ta tuja
država na podlagi vzajemnosti podobnega uslužbenca Republike Slovenije ne šteje
za svojega rezidenta;
c)   
kot uslužbenec v institucijah Evropskih
skupnosti, Evropski centralni banki ali Evropski investicijski banki, v
Sloveniji;
4.    
je fizična oseba, ki izpolnjuje naslednje
pogoje:
a)   
bo bivala v Sloveniji izključno zaradi
zaposlitve kot tuj strokovnjak za dela, za katera v Sloveniji ni dovolj
ustreznega kadra,
b)   
ni bila rezident v kateremkoli času petih let
pred prihodom v Slovenijo,
c)   
ni lastnik nepremičnine v Sloveniji, in
d)   
bo bivala v Sloveniji skupno manj kot 365 dni v
dveh zaporednih davčnih letih;
5.    
je fizična oseba, ki biva v Sloveniji izključno
zaradi študija ali zdravljenja.
(2) Ne glede na 6. člen tega zakona se
zavezanec šteje za nerezidenta v času, v katerem bi se štel za rezidenta po tem
zakonu, če se v tem času po mednarodni pogodbi o izogibanju dvojnega
obdavčevanja dohodka, ki jo je sklenila Slovenija, šteje samo za rezidenta
druge države pogodbenice.
(3) O
izpolnjevanju pogojev iz 4. točke prvega odstavka tega člena odloči pristojni
davčni organ in o tem osebi izda pisno potrdilo.
2. Vir dohodka
8. člen
(splošno o virih dohodka)
Dohodek ima vir v Sloveniji, če je po
katerikoli od določb tega poglavja mogoče določiti vir dohodka v Sloveniji.
9. člen
(vir dohodka iz zaposlitve in iz
opravljanja storitev)
Dohodek iz zaposlitve in dohodek iz
opravljanja storitev imata vir v Sloveniji, če se zaposlitev izvaja ali
storitev opravi v Sloveniji.
10. člen
(vir dohodka, če je dohodek izplačal
rezident ali poslovna enota nerezidenta v Sloveniji)
(1) Dohodki imajo vir v Sloveniji, če
je dohodek izplačala ali ji je bil zaračunan, oseba, ki je rezident po tem
zakonu ali po zakonu, ki ureja davek od dohodkov pravnih oseb, ali poslovna
enota nerezidenta po tem zakonu ali po zakonu, ki ureja davek od dohodkov
pravnih oseb, in sicer:
1.    
dohodek iz zaposlitve in iz opravljanja
storitev, če se v skladu s tem zakonom oziroma zakonom, ki ureja davek od
dohodkov pravnih oseb, šteje za odbitno postavko pri izračunu davčne osnove
rezidenta ali poslovne enote nerezidenta iz virov dohodka znotraj Slovenije ali
bi bil odbitna postavka, če bi rezident ali poslovna enota nerezidenta bil
zavezanec oziroma ne bi bil oproščen dohodnine ali davka od dohodkov pravnih
oseb;
2.    
dohodek, izplačan delojemalcem, tudi članom
uprave, članom nadzornih svetov, članom upravnih odborov ali drugim osebam, ki
opravljajo podobno funkcijo, iz dobička;
3.    
pokojnine in drugi dohodki iz naslova
pokojninskega in invalidskega zavarovanja;
4.    
dividende;
5.    
obresti, dohodek iz prenosa premoženjske
pravice in dohodek iz oddajanja premoženja v najem, razen če je dohodek
izplačala poslovna enota izven Slovenije in se v skladu s tem zakonom oziroma
zakonom, ki ureja davek od dohodkov pravnih oseb, šteje za odbitno postavko pri
izračunu davčne osnove, ki pripada poslovni enoti izven Slovenije;
6.    
vsak drug dohodek, za katerega ni mogoče
določiti vira po 9., 11. do 14. členu ali po drugih določbah tega člena, razen
če je dohodek izplačala poslovna enota izven Slovenije in se v skladu s tem
zakonom oziroma zakonom, ki ureja davek od dohodkov pravnih oseb, šteje za
odbitno postavko pri izračunu davčne osnove, ki pripada poslovni enoti izven
Slovenije.
(2) Za poslovno enoto nerezidenta po
tem zakonu se šteje poslovna enota nerezidenta, določena z zakonom, ki ureja
davek od dohodkov pravnih oseb.
11. člen
(vir dohodka iz opravljanja dejavnosti)
(1) Dohodek, ki ga pridobi rezident z
opravljanjem dejavnosti, ima vir v Sloveniji, razen dohodka, ki ga pridobi z
opravljanjem dejavnosti v ali preko poslovne enote v tujini.
(2) Dohodek, ki ga pridobi nerezident
z opravljanjem dejavnosti v ali preko poslovne enote v Sloveniji, ima vir v
Sloveniji.
(3) Šteje se, da je dohodek od
premičnin, ki so del poslovnega premoženja poslovne enote, vključno z dohodkom
od odtujitve te poslovne enote, pridobljen z opravljanjem dejavnosti v ali
preko poslovne enote.
12. člen
(vir dohodka od nepremičnin in od dohodka iz
kmetijske in gozdarske dejavnosti)
(1) Dohodek od nepremičnine in pravic
na nepremičnini, vključno z dobičkom iz kapitala od odsvojitve nepremičnine, ki
je v Sloveniji, ima vir v Sloveniji.
(2) Dobiček
iz kapitala od odsvojitve nepremičnine iz prvega odstavka tega člena je tudi
dobiček iz odsvojitve lastniških deležev in pravic iz lastniških deležev v
gospodarski družbi, zadrugi ali drugi obliki organiziranja, katerih več kot 50%
vrednosti je kadarkoli v obdobju 365 dni pred odsvojitvijo izhajalo neposredno
ali posredno iz nepremičnin in pravic na nepremičninah, ki so v Sloveniji.
(3) Dohodek iz kmetijske in gozdarske
dejavnosti, ki se opravlja na zemljiščih in v čebeljih panjih, ki so v
Sloveniji, ima vir v Sloveniji.
13. člen
(vir dohodka od vrednostnih papirjev in
lastniških deležev)
Dohodki od:
1.    
vrednostnih papirjev in pravic iz vrednostnih papirjev,
ki jih izdajo:
a)   
Republika Slovenija, Banka Slovenije ali
samoupravne lokalne skupnosti,
b)   
gospodarske družbe, zadruge in druge oblike
organiziranja, ki so ustanovljene v skladu s predpisi v Sloveniji in
2.    
lastniških deležev in pravic iz lastniških deležev
v gospodarskih družbah, zadrugah in drugih oblikah organiziranja, ki so
ustanovljene v skladu s predpisi v Sloveniji,
vključno z dobičkom iz kapitala, doseženim
z njihovo odsvojitvijo, imajo vir v Sloveniji.
14. člen
(vir dohodka iz
investicijskih skladov)
Dohodki iz investicijskih skladov, vključno
z dobičkom iz kapitala, doseženim z odsvojitvijo investicijskih kuponov ali
delnic, imajo vir v Sloveniji, če je investicijski sklad oblikovan oziroma
ustanovljen v Sloveniji.
III. PREDMET OBDAVČITVE
15. člen
(predmet obdavčitve)
(1) Z dohodnino so obdavčeni dohodki
fizične osebe, ki so bili pridobljeni oziroma doseženi v davčnem letu, ki je
enako koledarskemu letu.
(2) Dohodki so vsi dohodki in dobički,
ne glede na vrsto, če ni s tem zakonom drugače določeno.
(3) Za dohodek po tem zakonu se šteje
vsako izplačilo oziroma prejem dohodka, ne glede na obliko, v kateri je
izplačan oziroma prejet.
(4) Dohodek, prejet v naravi, se
določi na podlagi primerljive tržne cene, če ni z zakonom drugače določeno.
(5) Dohodek je pridobljen oziroma
dosežen v davčnem letu, v katerem je prejet, če ni s tem zakonom drugače
določeno. Šteje se, da je dohodek prejet, ko je izplačan fizični osebi ali je
kako drugače dan na razpolago fizični osebi.
16. člen
(splošna pravila)
(1) V primeru transakcij in izplačil
dohodkov med povezanimi osebami se kot podlaga za ugotovitev višine dohodka
uporabljajo primerljive tržne cene.
(2) Metode za določanje primerljive
tržne cene so določene z zakonom, ki ureja davek od dohodkov pravnih oseb.
(3) Povezana oseba po tem zakonu je
družinski član ali katerakoli oseba, ki jo nadzira ali običajno nadzira
zavezanec. Za družinskega člana se šteje zakonec zavezanca, prednik ali potomec
zavezanca ali njegovega zakonca, zakonec prednika ali potomca zavezanca ali
njegovega zakonca, bratje in sestre oziroma polbratje in polsestre ter
posvojenci in posvojitelji. Za družinskega člana se šteje tudi partner oziroma
partnerica, s katerim zavezanec živi v registrirani istospolni partnerski
skupnosti, po zakonu, ki ureja registracijo istospolne partnerske skupnosti (v
nadaljnjem besedilu: partner v istospolni skupnosti). Šteje se, da oseba
nadzira drugo osebo, kadar ima lastniški delež ali pravico do lastniškega
deleža v višini najmanj 25% v obliki vrednosti vseh deležev ali v obliki
glasovalne pravice na podlagi lastniških deležev v konkretni osebi. Za namene
določitve nadzora se šteje, da ima določena oseba v lasti vse lastniške deleže,
ki jih ima neposredno ali posredno v lasti katerakoli oseba, ki je povezana s
to določeno osebo.
(4) Za zakonca po tem zakonu se šteje
oseba, ki živi z zavezancem v zakonski zvezi. Za zakonca po tem zakonu se šteje
tudi oseba, s katero zavezanec živi v dalj časa trajajoči življenjski
skupnosti, ki ima po zakonu, ki ureja zakonsko zvezo in družinska razmerja,
enake pravne posledice kot zakonska zveza (v nadaljnjem besedilu: zunajzakonski
partner). Šteje se, da je življenjska skupnost nastala na dan po preteku 12
mesecev od dneva, ko sta zavezanec in oseba začela živeti skupaj v življenjski skupnosti.
Šteje se, da je življenjska skupnost prenehala na dan po preteku 90 dni od
dneva, ko sta zavezanec in oseba prenehala živeti skupaj v življenjski
skupnosti.
(5) Če je pravica do dohodka prenesena
na drugo osebo, se šteje, da je prejemnik tega dohodka oseba, ki je navedeno
pravico prenesla, razen če je hkrati opravljen tudi neomejen in nepreklicen
prenos premoženja, ki je vir dohodka iz navedenega premoženja, na drugo osebo,
če ni s tem zakonom drugače določeno.
(6) Pridobljeni dohodek in nastali stroški
v tuji valuti se preračunajo v eure po tečaju, ki ga objavlja Banka Slovenije.
Preračun se opravi po tečaju, ki velja na dan pridobitve dohodka oziroma
nastanka stroškov, če ni s tem zakonom drugače določeno.
(7) Za družinskega člana iz 4. točke
prvega odstavka 37. člena, iz 39. člena ter iz petega odstavka 97. člena tega
zakona se šteje zakonec zavezanca ali otrok, posvojenec in pastorek zavezanca
ali otrok zunajzakonskega partnerja ter starši in posvojitelji zavezanca. Za
družinskega člana po tem odstavku se šteje tudi partner v istospolni skupnosti
in otrok partnerja v istospolni skupnosti.
(8) Učenec, dijak ali študent za polni
učni ali študijski čas po tem zakonu je oseba, katere primarna dejavnost je
osnovnošolsko ali srednješolsko izobraževanje ali študij po študijskem programu
za pridobitev izobrazbe, v skladu s predpisi, ki urejajo osnovno, srednje in
visoko šolstvo.
(9) Dohodek, prejet v naravi, se
poveča s koeficientom davčnega odtegljaja, če:
1.    
v skladu s tem zakonom in zakonom, ki ureja davčni
postopek, obstaja obveznost obračuna, odtegnitve in plačila davčnega odtegljaja
od tega dohodka in
2.    
ni drugega dohodka zavezanca, prejetega v
denarju pri izplačevalcu dohodka v naravi ali ta ni zadosten, da bi se od tega
dohodka lahko odtegnil in plačal davčni odtegljaj od dohodka v naravi.
(10) Če posamezni dohodek zavezanca
izvira delno iz zaposlitve in delno iz prenosa premoženjske pravice, se šteje,
da je v celoti dohodek iz zaposlitve.
(11) Če posamezni dohodek zavezanca
izvira delno iz dejavnosti in delno iz prenosa premoženjske pravice, se šteje,
da je v celoti dohodek iz dejavnosti.
17. člen
(splošno pravilo o neobdavčenih dohodkih)
(1) Določbe tega zakona, ki se
nanašajo na oprostitev plačila dohodnine, določbe, ki določajo dohodke, ki se
ne vštevajo v davčno osnovo in določbe 19. člena tega zakona, se nanašajo na
dohodke, ki imajo vir v Sloveniji, in na dohodke, ki imajo vir izven Slovenije.
(2) Pri presoji, ali se določbe iz
prvega odstavka tega člena nanašajo tudi na dohodek z virom izven Slovenije, se
za namene tega zakona smiselno uporabljajo predpisi, veljavni v Sloveniji.
18. člen
(dohodek)
Dohodki po tem zakonu so:
1.    
dohodek iz zaposlitve,
2.    
dohodek iz dejavnosti,
3.    
dohodek iz osnovne kmetijske in osnovne
gozdarske dejavnosti,
4.    
dohodek iz oddajanja premoženja v najem in iz
prenosa premoženjske pravice,
5.    
dohodek iz kapitala,
6.    
drugi dohodki.
19. člen
(kaj se ne šteje za dohodke po tem zakonu)
Ne glede na 18. člen tega zakona, se za
dohodke fizične osebe po tem zakonu ne štejejo:
1.    
dediščine;
2.    
volila, razen tistih, ki jih fizična oseba
prejme v zvezi z opravljanjem dejavnosti iz 46. člena tega zakona;
3.    
darila, prejeta od fizične osebe, ki ni
delodajalec prejemnika (ali z delodajalcem povezana oseba) ali delodajalec
osebe, ki je povezana s prejemnikom, razen daril, ki jih fizična oseba prejme v
zvezi z opravljanjem dejavnosti iz 46. člena tega zakona;
4.    
dobitki od iger na srečo po zakonu, ki ureja
igre na srečo;
5.    
izplačila, ki jih prejme fizična oseba na
podlagi zavarovanja za primer bolezni, poškodbe ali invalidnosti, katerega
zakon, ki ureja zavarovalništvo, ne določa kot obvezno zavarovanje, ali
izplačila na podlagi zavarovanja za škodo, povzročeno na osebnem premoženju;
6.    
sredstva ali dobički, ki jih pridobi fizična
oseba na podlagi prenosov sredstev med svojim podjetjem, v katerem samostojno
opravlja dejavnost, in svojim gospodinjstvom ali na podlagi prenehanja
opravljanja dejavnosti; navedena določba ne vpliva na obveznosti te fizične
osebe, ki opravlja dejavnost, po III.3. poglavju tega zakona;
7.    
ugodnost, ki jo prejme fizična oseba pri nakupu
blaga in storitev, vključno s priložnostnim prejemom dodatnega blaga ali
storitev, če je taka ugodnost dostopna vsem strankam pod enakimi pogoji in ni v
zvezi z zaposlitvijo ali dejavnostjo fizične osebe.
1. Oprostitve plačila dohodnine
20. člen
(pomoči in subvencije)
Dohodnine se ne plača od:
1.    
denarne pomoči, ki jo posameznik prejme zaradi
naravne in druge nesreče v skladu s posebnimi predpisi, razen denarne pomoči,
ki jo posameznik prejme v zvezi z opravljanjem dejavnosti, kot je določena v
46. členu tega zakona;
2.    
subvencij, ki se v skladu s posebnimi predpisi
izplačujejo iz proračuna za določene namene, razen subvencij, ki jih posameznik
prejme v zvezi z doseganjem dohodkov iz 1. do 5. točke 18. člena tega zakona;
3.    
subvencije, ki pripada mladi družini kot
spodbuda za prvo reševanje stanovanjskega vprašanja po zakonu, ki ureja
nacionalno stanovanjsko varčevalno shemo in subvencije mladim družinam za prvo
reševanje stanovanjskega vprašanja;
4.    
enkratne denarne pomoči po zakonu, ki ureja
varstvo pred naravnimi in drugimi nesrečami, zakonu o obrambi in zakonu o
notranjih zadevah;
5.    
enkratne solidarnostne pomoči, ki jo izplača
sindikat svojim članom z namenom nudenja materialne pomoči v primerih socialne
ogroženosti ter v primerih reševanja izjemnih razmer (kot so smrt, naravne in
druge nesreče), če je izplačana pod pogoji, ki so določeni z aktom, ki ga
sprejme reprezentativni sindikat na ravni države;
6.    
pomoči, ki jih socialno ali drugače ogrožene
osebe prejmejo od organizacij, ki imajo v skladu z zakonom, ki ureja
humanitarne organizacije, status humanitarne organizacije, ki deluje v javnem
interesu na področju socialnega ali zdravstvenega varstva, in od organizacij,
ki imajo v skladu z zakonom, ki ureja invalidske organizacije, status invalidske
organizacije, ki deluje v javnem interesu na področju invalidskega varstva;
7.    
pomoči, ki jih pomoči potrebne osebe prejmejo
od dobrodelnih ustanov, katerih ustanovitev in poslovanje je v skladu z
zakonom, ki ureja ustanove;
8.    
pomoči in prejemkov, ki jih država in
samoupravna lokalna skupnost zagotavlja socialno ogroženim v skladu z zakonom,
ki ureja socialno varstvo, in zakonom, ki ureja lokalno samoupravo;
9.    
obveznih prispevkov za socialno varnost, ki jih
za posamezne zavarovance v skladu s posebnimi predpisi plačuje Slovenija ali
samoupravna lokalna skupnost, pod pogojem, da Slovenija oziroma samoupravna
lokalna skupnost ne nastopa kot njihov delodajalec;
10. 
prejemkov, ki jih osebam s statusom begunca v
Sloveniji, osebam z začasnim zatočiščem v Sloveniji in tujcem, ki jim je
dovoljeno začasno zadrževanje v Sloveniji, zagotavlja proračun ali mednarodna
organizacija v skladu z zakonom o tujcih, zakonom o začasnem zatočišču in
drugimi predpisi.
21. člen
(dohodki, tudi v obliki povračil stroškov,
storitev in drugih ugodnosti, po posebnih zakonih)
Dohodnine se ne plača od:
1.    
dohodkov, ki jih v obliki povračil stroškov,
storitev ali drugih ugodnosti v naravi prejmejo upravičenci na podlagi zakona o
vojnih invalidih, zakona o žrtvah vojnega nasilja, zakona o posebnih pravicah
žrtev vojne za Slovenijo, zakona o popravi krivic, zakona o vojnih veteranih,
zakona o socialnem vključevanju invalidov, zakona o osebni
asistenci, zakona o izenačevanju možnosti invalidov in
zakona o republiških priznavalninah, razen prejemkov, ki predstavljajo redni
dohodek;
2.    
dodatka za pomoč in postrežbo po zakonu o
vojnih veteranih, zakonu o vojnih invalidih, zakonu o socialnem varstvu in
zakonu o socialnem vključevanju invalidov ter komunikacijskega dodatka po
zakonu o osebni asistenci;
3.    
invalidnine, invalidskega dodatka in dodatka za
posebno invalidnost po zakonu o vojnih invalidih in nadomestila za invalidnost po zakonu o socialnem vključevanju invalidov;
4.    
doživljenjske mesečne rente, ki jo posameznik
prejme po zakonu o žrtvah vojnega nasilja in zakonu o posebnih pravicah žrtev v
vojni za Slovenijo 1991;
5.    
veteranskega dodatka po zakonu o vojnih
veteranih.
22. člen
(dohodki iz naslova starševskega varstva
in zavarovanja za primer brezposelnosti)
Dohodnine se ne plača od:
1.    
starševskega dodatka in pomoči ob rojstvu
otroka, ki jih upravičenci prejmejo na podlagi zakona, ki ureja starševsko
varstvo in družinske prejemke ali na podlagi predpisa samoupravne lokalne
skupnosti;
2.    
otroškega dodatka, dodatka za veliko družino in
dodatka za nego za otroka, ki potrebuje posebno nego in varstvo, ki ga
upravičenci prejmejo na podlagi zakona, ki ureja starševsko varstvo in
družinske prejemke;
3.    
denarnih pomoči za brezposelnost, ki se
izplačujejo iz proračuna v skladu z zakonom, ki ureja zavarovanje za primer
brezposelnosti;
4.    
dohodkov, ki jih v obliki povračil stroškov,
storitev ali drugih ugodnosti v naravi prejmejo upravičenci na podlagi
obveznega zavarovanja za primer brezposelnosti in za starševsko varstvo, razen
dohodkov, ki predstavljajo redni dohodek na podlagi navedenega zavarovanja.
23. člen
(dohodki iz naslova obveznega
pokojninskega, invalidskega in zdravstvenega zavarovanja)
Dohodnine se ne plača od:
1.    
dohodkov, ki jih v obliki povračil stroškov,
storitev ali drugih ugodnosti v naravi prejmejo upravičenci na podlagi
obveznega pokojninskega in invalidskega zavarovanja in zdravstvenega
zavarovanja, razen dohodkov, ki predstavljajo redni dohodek na podlagi
navedenega zavarovanja;
2.    
invalidnine, invalidskega dodatka in dodatka za
posebno invalidnost po zakonu o pokojninskem in invalidskem zavarovanju;
3.    
varstvenega dodatka k pokojnini po zakonu o
pokojninskem in invalidskem zavarovanju;
4.    
dodatka za pomoč in postrežbo po zakonu o
pokojninskem in invalidskem zavarovanju;
5.    
družinske pokojnine po zakonu, ki ureja
pokojninsko in invalidsko zavarovanje.
24. člen
(dohodki, povezani z zagotavljanjem
varnosti, zaščite in reševanja)
Dohodnine se ne plača od:
1.    
nadomestila za uporabo sredstev, ki jih je
zavezanec dal na razpolago za obrambne potrebe in za potrebe varstva pred
naravnimi in drugimi nesrečami, in od povračila škode navedeni osebi v skladu z
zakonom o obrambi, zakonom o materialni dolžnosti in zakonom o varstvu pred
naravnimi in drugimi nesrečami;
2.    
izplačil stroškov in nagrad osebam za tajno
policijsko delovanje in sodelovanje pri izvajanju ukrepov, ki so odobreni na
podlagi zakona o policiji in zakona o kazenskem postopku ter za plačilo koristnih
informacij v zvezi s kaznivimi dejanji ali njihovimi storilci ter od izplačil
stroškov in nagrad v zvezi s tajnim pridobivanjem podatkov na podlagi zakona o
Slovenski obveščevalno-varnostni agenciji;
3.    
dohodkov, prejetih na podlagi pogodbe o vojaški
službi v rezervni sestavi, razen od nadomestil plače oziroma izgubljenega
zaslužka ter razen od dohodkov za čas opravljanja vojaške službe (v miru ter v
izrednem in vojnem stanju);
4.    
dohodkov, prejetih na podlagi pogodbe o službi
v Civilni zaščiti, razen od nadomestil plače oziroma izgubljenega zaslužka ter
razen od dohodkov za čas dejanskega opravljanja službe v Civilni zaščiti;
5.    
plačila za zavarovanje za nesreče pri delu
pripadnikov reševalnih služb in sestav, ki delujejo na prostovoljni podlagi v
nevladnih organizacijah oziroma v enotah, službah in organih Civilne zaščite,
ki morajo biti zavarovani v skladu s predpisi o varstvu pred naravnimi in
drugimi nesrečami;
6.    
dohodkov, prejetih na podlagi pogodbe o
prostovoljnem služenju vojaškega roka;
7.    
dohodkov, prejetih v zvezi s prostovoljnim
usposabljanjem za nepoklicno opravljanje nalog zaščite, reševanja in pomoči v
skladu s posebnimi predpisi, razen dohodkov, ki predstavljajo nadomestilo za
izgubljeni dohodek;
8.    
finančnih sredstev, izplačanih zaščiteni osebi
in od dohodkov članov komisije za zaščito ogroženih oseb, po zakonu, ki ureja
zaščito prič.
25. člen
(dohodki v zvezi z izobraževanjem)
Dohodnine se ne plača od:
1.    
štipendije in drugih prejemkov, izplačanih
osebi, ki je vpisana kot učenec, dijak ali študent za polni učni ali študijski
čas, v zvezi z izobraževanjem ali usposabljanjem na podlagi posebnih predpisov,
in sicer iz proračuna ali sklada, ki je financiran iz proračuna (razen
kadrovskih štipendij) in od navedenih prejemkov, ki jih financira tuja
država ali mednarodna organizacija oziroma izobraževalna, kulturna ali
znanstveno-raziskovalna ustanova, razen prejemkov, ki so prejeti kot
nadomestilo za izgubljeni dohodek ali v zvezi z opravljanjem dela oziroma
storitev;
2.    
prejemkov, izplačanih za kritje šolnine in
stroškov prevoza ter bivanja osebi, ki je vpisana kot učenec, dijak ali študent
za polni učni ali študijski čas, ki jih izplača ustanova, ustanovljena z
namenom štipendiranja, ki ni povezana oseba ali sedanji, prejšnji ali bodoči
delodajalec prejemnika ali osebe, ki je povezana s prejemnikom;
3.    
prejemkov v obliki regresiranja oziroma
subvencioniranja študentske prehrane, mesečnih vozovnic za prevoze učencev,
dijakov in študentov, ki se šolajo izven kraja bivanja, varstva in vzgoje v
vrtcih in drugih podobnih pomoči, ki se v skladu z zakonom o organizaciji in
financiranju vzgoje in izobraževanja, zakona o visokem šolstvu, zakona o
osnovni šoli ter zakona o vrtcih financirajo iz proračuna države ali
samoupravne lokalne skupnosti;
4.    
izplačil predšolskim otrokom, učencem, dijakom
oziroma študentom iz šolskega sklada, ki je ustanovljen v skladu z zakonom, ki
ureja organizacijo in financiranje vzgoje in izobraževanja.
26. člen
(dohodki, povezani s kmetijsko in
gozdarsko dejavnostjo)
Dohodnine se ne plača od dohodkov, pridobljenih
v zvezi z osnovno kmetijsko in osnovno gozdarsko dejavnostjo, kot je določena v
69. členu tega zakona, in katere dohodek se ugotavlja na podlagi
71. člena tega zakona, če gre za:
1.    
dohodke iz opravljanja kmetijskih in gozdarskih
storitev s kmetijsko in gozdarsko mehanizacijo v okviru strojnih krožkov, če
jih pridobijo člani kmečkega gospodinjstva iz drugega odstavka 69. člena
tega zakona v višini in pod pogoji, ki jih določi minister oziroma ministrica
(v nadaljnjem besedilu: minister), pristojen za finance, v soglasju z
ministrom, pristojnim za kmetijstvo;
2.    
dohodke, ki so izplačani za ukrepe kmetijske
politike, vezane na izvajanje tehnologij, ki presegajo obvezne standarde,
določene za posamezne ukrepe kmetijske politike s predpisi Evropske unije, in
sicer:
- 
podpore za sheme kakovosti za kmetijske
pridelke, kot jih določa 16. člen Uredbe (EU) št. 1305/2013
Evropskega parlamenta in Sveta z dne 17. decembra 2013 o podpori za razvoj
podeželja iz Evropskega kmetijskega sklada za razvoj podeželja (EKSRP) in razveljavitvi
Uredbe Sveta (ES) št. 1698/2005 (UL L 347, 20. 12. 2013, str. 487; v
nadaljnjem besedilu: Uredba (EU) št. 1305/2013),
- 
kmetijsko-okoljska podnebna plačila, kot jih
določa 28. člen Uredbe (EU) št. 1305/2013,
- 
plačila za ekološko kmetovanje, kot jih določa
29. člen Uredbe (EU) št. 1305/2013,
- 
plačila v okviru območij Natura 2000 in na
podlagi okvirne direktive o vodah, kot jih določa 30. člen Uredbe (EU)
št. 1305/2013,
- 
plačila za območja z naravnimi ali drugimi
posebnimi omejitvami, kot jih določata 31. in 32. člen Uredbe (EU)
št. 1305/2013,
- 
plačila za dobrobit živali, kot jih določa
33. člen Uredbe (EU) št. 1305/2013,
- 
plačila za gozdarsko-okoljske in podnebne
storitve ter ohranjanje gozdov, kot jih določa 34. člen Uredbe (EU)
št. 1305/2013,
- 
plačilo za kmetijske prakse, ki ugodno vplivajo
na podnebje in okolje (t.i. plačilo za zeleno
komponento) ter plačilo za območja z naravnimi omejitvami, kot sta določeni s
43. in 48. členom Uredbe (EU) št. 1307/2013
Evropskega parlamenta in Sveta z dne 17. december 2013 o pravilih za
neposredna plačila kmetom na podlagi shem podpore v okviru skupne kmetijske
politike ter razveljavitvi Uredbe Sveta (ES) št. 637/2008 in Uredbe Sveta
(ES) št. 73/2009 (UL L št. 347 z dne 20. 12. 2013, str. 608), zadnjič
spremenjene z Delegirano uredbo Komisije (EU) št. 1001/2014 z dne
18. julija 2014 o spremembi Priloge X k Uredbi (EU) št. 1307/2013
Evropskega parlamenta in Sveta o pravilih za neposredna plačila kmetom na
podlagi shem podpore v okviru skupne kmetijske politike (UL L št. 281 z
dne 25. 9. 2014, str. 1);
3.    
plačila iz naslova ukrepov kmetijske politike,
pridobljena v zvezi z dolgoročnimi vlaganji;
4.    
izplačila na podlagi zavarovanja za škodo na
premoženju, ki se uporablja za opravljanje osnovne kmetijske in osnovne
gozdarske dejavnosti;
5.    
denarno pomoč, ki jo posameznik prejme zaradi
naravne in druge nesreče ali odškodnino za škodo, ki jo povzročijo prostoživeče
živali ali zavarovane prostoživeče živalske vrste, določeno v skladu s
posebnimi predpisi;
6.    
dohodek iz osnovne kmetijske in osnovne
gozdarske dejavnosti, ki se ne šteje kot dohodek iz te dejavnosti na kmečkem
gospodinjstvu v skladu z drugim odstavkom 69. člena tega zakona;
7.    
plačilo za vodenje knjigovodstva na kmetijah po
uradni metodologiji EU za zbiranje računovodskih podatkov o dohodkih in
poslovanju kmetijskih gospodarstev (Farm Accountancy Data Network – FADN), ki
so namenjena vodenju knjigovodstva v zvezi z opravljanjem osnovne kmetijske in
osnovne gozdarske dejavnosti;
8.    
dohodek kmečkega gospodinjstva od uporabe do
40 čebeljih panjev. Oprostitev se prizna tako, da se davčna osnova od
potencialnih tržnih dohodkov čebelarstva zniža za delež, ugotovljen iz razmerja
med številom oproščenih panjev in skupnim številom panjev v uporabi članov
kmečkega gospodinjstva;
9.    
dohodek od malega obsega prve stopnje predelave
lastnih kmetijskih in gozdarskih pridelkov, kot je določen z osmim odstavkom
69. člena tega zakona;
10. 
dohodek od proizvodnje vina iz lastnega
pridelka grozdja, če imajo člani kmečkega gospodinjstva v lasti ali uporabi
manj kot 0,3 ha vinograda.
27. člen
(odškodnine)
Dohodnine se ne plača od:
1.    
odškodnine neupravičeno obsojenim in priprtim v
skladu z zakonom, ki ureja kazenski postopek;
2.    
odškodnine upravičencem po zakonu, ki ureja
povrnitev škode osebam, okuženim z virusom HIV zaradi transfuzije krvi ali
krvnih pripravkov in odškodnine upravičencem po zakonu, ki ureja prepoved
proizvodnje in prometa z azbestnimi izdelki ter zagotavljanje sredstev za
prestrukturiranje azbestne proizvodnje v neazbestno;
3.    
odškodnine po zakonu, ki ureja plačilo
odškodnine žrtvam vojnega in povojnega nasilja in podobne odškodnine, ki jih
žrtve vojnega in povojnega nasilja prejmejo iz tujine;
4.    
odškodnine, prejete v skladu z zakonom, ki
ureja denacionalizacijo in zakonom, ki ureja izvrševanje kazenskih sankcij, v
obliki nadomestnega premoženja, vrednostnih papirjev ali v denarju, če vrnitev
premoženja ni mogoča;
5.    
odškodnine na podlagi sodbe sodišča zaradi
osebnih poškodb (telesnih poškodb, bolezni ali smrti) ali škode na osebnem
premoženju, vključno z zamudnimi obrestmi, razen odškodnine, ki predstavlja
nadomestilo za izgubljeni dohodek. Med navedene odškodnine je mogoče šteti tudi
odškodnine zaradi osebnih poškodb ali poškodovanja osebnega premoženja,
izplačane na podlagi sodne ali izvensodne poravnave, ki ni sklenjena zaradi
prikritja pravega namena strank, in če odškodnina ne presega utemeljenega in
razumnega zneska, ki je običajen za odškodnine, izplačane na podlagi sodb
sodišča v podobnih primerih;
6.    
odškodnine žrtvam kaznivih dejanj po zakonu, ki
ureja odškodnine žrtvam kaznivih dejanj, razen odškodnine, ki predstavlja
nadomestilo za izgubljeni dohodek;
7.    
denarne odškodnine za nepremoženjsko škodo,
prejete v skladu z določbami zakona, ki ureja varstvo pravice do sojenja brez
nepotrebnega odlašanja;
8.    
pravično zadoščenje, razen v delu, ki
predstavlja nadomestilo za izgubljen dohodek, zaradi kršitve pravic iz
Konvencije o varstvu človekovih pravic in temeljnih svoboščin in Protokolov k
tej Konvenciji, ki obvezujejo Slovenijo, ki je bilo prisojeno s sodbo
Evropskega sodišča za človekove pravice ali se ga je Republika Slovenija
zavezala izplačati v enostranski izjavi, v prijateljski ali izvensodni
poravnavi, ki je bila podana oziroma sklenjena z namenom zaključka postopka
pred Evropskim sodiščem za človekove pravice.
28. člen
(vrnitev premoženja)
Dohodnine se ne plača od vrnitve premoženja
v skladu z zakonom, ki ureja denacionalizacijo in z zakonom, ki ureja
izvrševanje kazenskih sankcij.
29. člen
(dohodki, povezani z družinskimi razmerji)
Dohodnine se ne plača od:
1.    
preživnine, ki jo prejme fizična oseba na
podlagi sodne odločbe, sporazuma ali dogovora o preživljanju, sklenjenega po
predpisih o zakonski zvezi in družinskih razmerjih ali po predpisih o
registraciji istospolne partnerske skupnosti in od nadomestila preživnine,
izplačanega na podlagi zakona, ki ureja jamstveni in preživninski sklad;
2.    
nagrade in povračila stroškov skrbniku v skladu
z zakonom, ki ureja zakonsko zvezo in družinska razmerja.
30. člen
(drugi dohodki v zvezi s sodnimi in
upravnimi postopki)
Dohodnine se ne plača od:
1.    
zamudnih obresti, izplačanih na podlagi sodne
ali upravne odločbe. Za zamudne obresti po tej točki se štejejo tudi zamudne
obresti, izplačane na podlagi sodne ali izvensodne poravnave ali poravnave v
upravnem postopku, ki ni sklenjena zaradi prikritja pravega namena strank, pod
pogojem, da ne presegajo zneska zamudnih obresti, ki bi jih v podobnem primeru
določilo sodišče oziroma upravni organ;
2.    
povračil stroškov sodnega ali upravnega
postopka, ki jih je fizični osebi dolžna plačati druga oseba na podlagi sodne
ali upravne odločbe oziroma sklepa. Za povračila stroškov po tej točki se
štejejo tudi povračila stroškov za pravne storitve, utemeljeno potrebne za
sklenitev sodne ali izvensodne poravnave ali poravnave v upravnem postopku, ki
ni sklenjena zaradi prikritja pravega namena strank, pod pogojem, da so stroški
dokumentirani z računom in specifikacijo opravljenih storitev in da ne
presegajo zneskov iz odvetniške tarife, ki jo določa Odvetniška zbornica
Slovenije;
3.    
brezplačne pravne pomoči, prejete po zakonu, ki
ureja brezplačno pravno pomoč, po drugem posebnem zakonu ali po pravilih
mednarodnega sodišča ali arbitraže pod pogoji, ki so primerljivi s pogoji, ki
jih določa zakon, ki ureja brezplačno pravno pomoč.
31. člen
(dohodki iz zaposlitve in iz dejavnosti)
Dohodnine se ne plača od:
1.    
prejemkov za občasno delo invalidov, ki niso v
delovnem razmerju in so vključeni v programe po predpisih, ki urejajo socialno
varstvo in po predpisih, ki urejajo zaposlitveno rehabilitacijo in zaposlovanje
invalidov;
2.    
prejemkov za delo pripornikov, obsojencev in
mladoletnikov, ki med prestajanjem pripora, kazni zapora in izvrševanjem
vzgojnega ukrepa oddaje v prevzgojni dom, delajo;
3.    
prejemkov za opravljanje občasne ali začasne
nege ali pomoči invalidom, ki jih fizičnim osebam izplačujejo reprezentativne
in druge invalidske organizacije, ki delujejo na državni ali lokalni ravni;
4.    
prejemkov, ki jih rejnik ali izvajalec
socialno-varstvene storitve oskrbe v drugi družini prejme za izvajanje storitev
v okviru javne službe, če za to storitev sklene pogodbo s centrom za socialno
delo;
5.    
denarne nagrade za osvojeno medaljo na
olimpijskih igrah ter svetovnih, evropskih in drugih mednarodnih prvenstvih, ki
se izplača iz proračuna v skladu s pravilnikom, ki ureja merila za izvajanje
letnega programa športa na državni ravni;
6.    
Prejemkov v zvezi z opravljanjem dela članov
volilnega odbora po predpisih o volitvah in referendumu, če:
a)   
nadomestilo v zvezi z opravljanjem dela na
posameznih volitvah ali referendumu ne presega 20 odstotkov nadomestila, ki je
največ lahko določeno za predsednika okrajne volilne komisije za izvajanje
volilnih opravil na posameznih volitvah ali referendumu,
b)   
se prejme povračilo stroškov v zvezi s tem
delom pod pogoji in do višin, ki so določeni za povračila stroškov v predpisu
vlade iz 44. člena tega zakona.
32. člen
(drugo)
Dohodnine se ne plača od:
1.    
dobička iz kapitala od odsvojitve premičnin,
razen premičnin iz 2. in 3. točke 93. člena tega zakona, in od odsvojitve
izvedenih finančnih instrumentov, razen dobička iz kapitala delojemalca, ki
odsvoji pravico do nakupa delnic ali pravico do pridobitve drugega premoženja;
navedena določba ne vpliva na davčno obveznost fizične osebe, ki opravlja
dejavnost po III.3. poglavju tega zakona;
2.    
dohodkov, doseženih s prodajo odpadnega
papirja, ki ga v okviru zbiralne akcije, ki jo organizira šola, zberejo učenci
ali dijaki;
3.    
pokojninske rente in odkupne vrednosti,
izplačane v skladu z zakonom o prvem pokojninskem skladu Republike Slovenije in
preoblikovanju pooblaščenih investicijskih družb;
4.    
posmrtnine, ki jo prejme posameznik iz Sklada
vzajemne samopomoči, katerega ustanovitelj je Zveza društev upokojencev
Slovenije.
33. člen
(dohodki nerezidentov)
(1) Ne glede na drugi odstavek 5.
člena tega zakona, nerezident ne plačuje dohodnine od dobička iz kapitala, pod
pogojem, da ima dobiček iz kapitala vir v Sloveniji samo po 13. ali 14. členu
tega zakona in če vrednostni papir ali lastniški delež, ki ga nerezident
odsvoji, ni del pretežnega lastniškega deleža. Pretežni lastniški delež je vsak
lastniški delež, na podlagi katerega zavezanec ima ali je imel v kateremkoli
času v preteklih petih letih pred odsvojitvijo deleža, neposredno ali posredno
preko povezanih oseb, vsaj 10% delež glasovalnih pravic ali vsaj 10% delež v
kapitalu oziroma v posameznem razredu delnic določene pravne osebe.
(2) Ne glede
na drugi odstavek 5. člena tega zakona, se dohodnine ne plačuje od dohodka iz
zaposlitve, prejetega za delo pri tujem diplomatskem predstavništvu ali
konzulatu, (ali drugem predstavništvu tuje države), mednarodni organizaciji v
Sloveniji ali instituciji EU v Sloveniji, če ga prejme oseba, ki se v skladu s
1. do 3. točko prvega odstavka 7. člena tega zakona šteje za nerezidenta.
(3) Ne glede
na drugi odstavek 5. člena tega zakona, se dohodnine ne plačuje od dohodka,
doseženega z opravljanjem dejavnosti – razen od dohodka iz dejavnosti
nastopajočega izvajalca ali športnika – ob izpolnjevanju naslednjih pogojev:
1.    
prejemnik dohodka je nerezident,
2.    
dejavnosti v Sloveniji ne opravlja v ali preko
poslovne enote in je prisoten v Sloveniji manj kot 183 dni v kateremkoli
obdobju 12 mesecev in
3.    
ne gre za dohodke, od katerih se v skladu s
prvim in drugim odstavkom 68. člena tega zakona obračunava davčni odtegljaj.
(4) Ne glede na
drugi odstavek 5. člena tega zakona, nerezident ne plačuje dohodnine od obresti
na vrednostne papirje, katerih izdajateljica je Republika Slovenija in so
izdani na podlagi zakona, ki ureja javne finance.
(5) Ne glede na
drugi odstavek 5. člena tega zakona, nerezident ne plačuje dohodnine od obresti
na dolžniške vrednostne papirje, ki jih izda gospodarska družba, ki je
ustanovljena v skladu s predpisi v Sloveniji, če:
1.    
ne vsebujejo opcije zamenjave za lastniški
vrednostni papir (oziroma ne vsebujejo opcije imetnikov, z uresničitvijo katere
dosežejo zamenjavo za lastniški vrednostni papir, če je izdajatelj dolžniškega
vrednostnega papirja banka), in
2.    
so uvrščeni v trgovanje na organiziranem trgu
ali se z njimi trguje v večstranskem sistemu trgovanja v državi članici EU ali
v državi članici Organizacije za ekonomsko sodelovanje in razvoj (v nadaljnjem
besedilu: OECD),
razen v primeru dolžniških
vrednostnih papirjev, ki so izdani za plačilo odškodnin v skladu z zakonom, ki
ureja denacionalizacijo.
34. člen
(dohodki rezidentov – uslužbencev v institucijah
Evropskih skupnosti, Evropski centralni banki ali Evropski investicijski banki)
Ne glede na prvi odstavek 5. člena tega
zakona, se dohodnine ne plačuje od dohodka iz zaposlitve, ki ga prejme rezident
kot uslužbenec v institucijah Evropskih skupnosti, Evropski
centralni banki, Evropski investicijski banki ali Evropskem investicijskem
skladu, pod pogojem, da se od tega dohodka plačuje dohodnina v institucijah
Evropske skupnosti, Evropski centralni banki, Evropskem monetarnem institutu
oziroma Evropski investicijski banki. Ta dohodek se ne upošteva pri izračunu
višine dohodnine od preostalega obdavčljivega dohodka takega rezidenta.
2. Dohodek iz zaposlitve
35. člen
(splošno o dohodku iz zaposlitve)
(1) Za dohodek iz zaposlitve se šteje
dohodek, prejet na podlagi pretekle ali sedanje zaposlitve.
(2) Za zaposlitev se šteje vsako
odvisno pogodbeno razmerje, v katerega vstopa fizična oseba pri opravljanju
fizičnega ali intelektualnega dela, vključno z opravljanjem storitev in
ustvarjanjem ali izvedbo avtorskega dela, ne glede na čas trajanja.
(3) Za odvisno pogodbeno razmerje se
šteje:
1.    
delovno razmerje in
2.    
vsako drugo pogodbeno razmerje, ki glede
nadzora in navodil v zvezi z opravljanjem dela ali storitev, načina opravljanja
dela ali storitev, plačila za opravljeno delo ali storitev, zagotavljanja
sredstev in pogojev za opravljanje dela ali storitev in drugih pravic ter
odgovornosti fizične osebe in delodajalca kaže na odvisno pogodbeno razmerje
med delodajalcem in fizično osebo.
(4) Delodajalec je vsaka oseba, ki
izplačuje dohodek iz zaposlitve.
(5) Delojemalec je vsaka fizična
oseba, ki opravlja delo ali storitve po drugem odstavku tega člena.
(6) Za zaposlitev po tem zakonu se
šteje tudi opravljanje dela oziroma storitev prokuristov in direktorjev ter
opravljanje funkcije na podlagi imenovanja in izvolitve v državni ali drug
organ.
36. člen
(dohodki, ki se štejejo za dohodek iz
zaposlitve)
(1) Dohodek iz zaposlitve vključuje
vsako izplačilo in boniteto, ki sta povezana z zaposlitvijo.
(2) Dohodek iz zaposlitve je dohodek
iz delovnega razmerja in dohodek iz drugega pogodbenega razmerja ali razmerja
na drugi podlagi (v nadaljnjem besedilu: dohodek iz drugega pogodbenega
razmerja).
37. člen
(dohodek iz delovnega razmerja)
(1) Dohodek iz delovnega razmerja
vključuje zlasti:
1.    
plačo, nadomestilo plače in vsako drugo plačilo
za opravljeno delo, ki vključuje tudi provizije,
2.    
regres za letni dopust, jubilejno nagrado,
odpravnino, solidarnostno pomoč,
3.    
povračilo stroškov v zvezi z delom,
4.    
boniteto, ki jo delodajalec zagotovi v korist
delojemalca ali njegovega družinskega člana,
5.    
nadomestilo, ki ga zagotovi delodajalec na
podlagi dogovora z delojemalcem zaradi kateregakoli pogoja v zvezi z
zaposlitvijo ali zaradi spremembe v pogojih v zvezi z zaposlitvijo, vsako
izplačilo delodajalca v zvezi s prenehanjem veljavnosti pogodbe o zaposlitvi,
vsako izplačilo zaradi prenehanja zaposlitve in podobni prejemki,
6.    
prejemke, prejete zaradi začasnega neizplačila
dohodka iz zaposlitve,
7.    
nadomestila in druge prejemke, ki so prejeti od
delodajalca ali druge osebe, skladno z drugimi predpisi, kot posledica
zaposlitve oziroma obveznega zavarovanja za socialno varnost,
8.    
dohodek na podlagi udeležbe v dobičku, prejet
iz delovnega razmerja.
(2) Za dohodek iz delovnega razmerja
se štejejo tudi:
1.    
dohodki, prejeti za vodenje ali vodenje in
nadzor poslovnega subjekta, ki je pravna oseba, na podlagi poslovnega razmerja,
2.    
dohodki izvoljenih ali imenovanih nosilcev
funkcij v organih zakonodajne, izvršilne ali sodne oblasti v Sloveniji ali v
organih lokalne samouprave, če za to funkcijo prejemajo plačo,
3.    
dohodki, prejeti v zvezi z opravljanjem
funkcije poslanca Evropskega parlamenta,
4.    
dohodki, ki izhajajo iz avtorskega dela,
ustvarjenega iz delovnega razmerja, iz izvedb avtorskih in folklornih del iz
delovnega razmerja in dohodki, ki izhajajo iz inovacij, ustvarjenih v delovnem
razmerju, ne glede na obliko pogodbe, ki je podlaga za izplačilo navedenih
dohodkov,
5.    
dohodek, prejet za opravljanje malega dela po
predpisih, ki urejajo preprečevanje dela in zaposlovanja na črno,
6.    
nadomestila in drugi dohodki iz naslova
obveznega zdravstvenega zavarovanja in obveznega zavarovanja za primer
brezposelnosti in za starševsko varstvo, ki jih prejmejo fizične osebe, ki
opravljajo dejavnost, kmetje, družbeniki družb in druge osebe, ki niso v
delovnem razmerju,
7.    
plačilo, ki se izplača fizični osebi, ki
opravlja dejavnost, kmetu, družbeniku in drugi osebi, ki ni v delovnem
razmerju, kot nadomestilo za izgubljeni zaslužek po posebnih predpisih, ki
določajo sodelovanje določenih fizičnih oseb pri izvajanju dejavnosti državnega
organa ali organa samoupravne lokalne skupnosti, kot je primeroma sodelovanje
pri odpravljanju posledic naravnih in drugih nesreč,
8.    
pokojnine, nadomestila in drugi dohodki iz
naslova (obveznega, obveznega dodatnega in prostovoljnega
dodatnega) pokojninskega in invalidskega zavarovanja, razen izplačila
odkupne vrednosti v skladu z Zakonom o pokojninskem in invalidskem zavarovanju
in Zakonom o prvem pokojninskem skladu Republike Slovenije in preoblikovanju
pooblaščenih investicijskih družb.
38. člen
(dohodek iz drugega pogodbenega razmerja)
(1) Dohodek iz drugega pogodbenega
razmerja vključuje vsak posamezni dohodek za opravljeno delo ali storitev.
(2) Za dohodek iz drugega pogodbenega
razmerja se šteje tudi dohodek, prejet za stvaritev avtorskega dela in dohodek
za izvedbo avtorskega ali folklornega dela, ne glede na vrsto pogodbe, ki je
podlaga za izplačilo navedenih dohodkov.
(3) Za dohodek iz drugega pogodbenega
razmerja se ne glede na 35. člen tega zakona šteje tudi dohodek iz opravljenega
dela ali storitve, ki ni dohodek iz dejavnosti ali v zvezi z dejavnostjo.
(4) Za dohodek iz drugega pogodbenega
razmerja se šteje tudi dohodek verskih delavcev iz naslova razmerja z versko
skupnostjo, ki nima vseh elementov delovnega razmerja, v višini, ki ga določi
Vlada Republike Slovenije (v nadaljnjem besedilu: vlada), pri čemer dohodek ne
sme biti manjši od zneska, ki zagotavlja socialno varnost v Sloveniji in ne
večji od zneska minimalne plače v skladu z zakonom, ki ureja minimalno plačo.
39. člen
(boniteta)
(1) Boniteta je vsaka ugodnost v
obliki proizvoda, storitve ali druge ugodnosti v naravi, ki jo delojemalcu ali
njegovemu družinskemu članu zagotovi delodajalec ali druga oseba v zvezi z
zaposlitvijo.
(2) Boniteta vključuje zlasti:
1.    
uporabo osebnega vozila za privatne namene,
2.    
nastanitev,
3.    
posojilo brez obresti ali z obrestno mero, ki
je nižja od tržne,
4.    
popust pri prodaji blaga in storitev,
5.    
izobraževanje delojemalca ali njegovega
družinskega člana,
6.    
zavarovalne premije in podobna plačila,
7.    
darila, ki jih zagotovi delodajalec na podlagi
ali zaradi zaposlitve nekdanjemu, sedanjemu ali bodočemu delojemalcu ali
njegovemu družinskemu članu,
8.    
pravico delojemalcev do nakupa delnic.
(3) Za boniteto po tem zakonu se ne
štejejo:
1.    
ugodnosti manjših vrednosti, ki jih delodajalec
zagotavlja vsem delojemalcem pod enakimi pogoji, kot je zlasti regresirana
prehrana med delom, uporaba prostorov za oddih in rekreacijo, pogostitve ob
praznovanjih in v drugih podobnih primerih zagotavljanja običajnih ugodnosti;
2.    
plačila delodajalca za dopolnilno izobraževanje
in usposabljanje delojemalcev, ki je v zvezi s poslovanjem delodajalca, vključno z izobraževanjem in usposabljanjem v okviru izvajanja
promocije zdravja na delovnem mestu v skladu z zakonom, ki ureja varnost in
zdravje pri delu;
3.    
plačila delodajalca za zdravstvene preglede
delojemalcev, ki jih je delodajalec dolžan zagotoviti na podlagi zakona, ki
ureja varnost in zdravje pri delu in bi opustitev zdravstvenega pregleda
oziroma plačila pomenila kršitev zakona in s tem kazensko odgovornost
delodajalca;
4.    
plačila delodajalca za cepljenje delojemalcev,
pod pogojem, da iz izjave o varnosti z oceno tveganja delovnega mesta
delojemalca skladno s predpisi, ki urejajo varnost in zdravje pri delu, sledi,
da je treba takemu delojemalcu zagotoviti cepljenje;
5.    
plačila delodajalca za zavarovanje delojemalcev
za nesreče pri delu, ki ga je delodajalec dolžan zagotoviti na podlagi zakona
in bi opustitev zavarovanja oziroma plačila pomenila kršitev zakona;
6.    
uporaba parkirnega prostora, ki ga delodajalec
zagotovi delojemalcu;
7.    
uporaba računalniške in telekomunikacijske
opreme, ki jo delodajalec zagotovi delojemalcu.
(4) Če delodajalec podari otroku
delojemalca darilo v mesecu decembru, se vrednost darila ne všteva v davčno
osnovo delojemalca, če njegova vrednost ne presega 42 eurov. Navedeno velja za
darilo otroku do starosti 15 let.
(5) Bonitete, ki jih delodajalec
delojemalcu ne zagotavlja redno ali pogosto, se ne vključujejo v davčno osnovo
delojemalca, če vrednost vseh bonitet v mesecu ne presega 15 eurov. Ta določba velja le za bonitete iz delovnega razmerja.
40. člen
(pokojnina)
(1) Pokojnina je dohodek, prejet na
podlagi obveznega pokojninskega in invalidskega zavarovanja, obveznega
dodatnega pokojninskega in invalidskega zavarovanja in prostovoljnega dodatnega
pokojninskega in invalidskega zavarovanja v skladu z Zakonom o pokojninskem in
invalidskem zavarovanju in Zakonom o prvem pokojninskem skladu Republike
Slovenije in preoblikovanju pooblaščenih investicijskih družb in vključuje tudi
državno pokojnino, odpravnino in oskrbnino vdovi ali vdovcu, letni dodatek in
pokojnino v obliki mesečne pokojninske rente.
(2) Za pokojnino se štejejo tudi
pokojnine, prejete na podlagi drugih posebnih predpisov, kot so zlasti
pokojnine po predpisih o pokojninskem in invalidskem zavarovanju bivših
vojaških zavarovancev, pokojnine po predpisih o starostnem zavarovanju kmetov,
dodatki k tujim pokojninam in akontacije tujih pokojnin po predpisih o
zagotavljanju socialne varnosti.
(3) Pri presoji, ali je dohodek iz
prvega odstavka tega člena, ki je prejet iz tujine, pokojnina, se za namene
tega zakona smiselno uporabljajo predpisi, ki urejajo pokojninsko in invalidsko
zavarovanje v Sloveniji.
(4) Kot pokojnina se šteje tudi renta
iz ukrepa zgodnjega upokojevanja kmetov v skladu s predpisi o kmetijstvu.
41. člen
(davčna osnova)
(1) Osnova za dohodnino (v nadaljnjem
besedilu: davčna osnova) od dohodka iz delovnega razmerja je dohodek iz
37. člena tega zakona, zmanjšan za obvezne prispevke za socialno varnost, ki
jih je na podlagi posebnih predpisov dolžan plačevati delojemalec.
(2) Obvezni prispevki za socialno
varnost, ki so primerljivi z obveznimi prispevki za socialno varnost v
Sloveniji in jih delojemalec plačuje v sklad, priznan za davčne namene v
katerikoli drugi državi, se pri ugotavljanju davčne osnove od dohodka iz 37.
člena tega zakona odštejejo pod pogojem, da fizična oseba ni bila rezident
Slovenije neposredno pred začetkom opravljanja dela iz delovnega razmerja v
Sloveniji in je v tem času že prispevala v navedeni sklad.
(3) Ne glede na prvi odstavek tega
člena, se v davčno osnovo od pokojnin, nadomestil in drugih dohodkov iz naslova
pokojninskega in invalidskega zavarovanja šteje dohodek, kot je odmerjen v
skladu z Zakonom o pokojninskem in invalidskem zavarovanju in v skladu z
drugimi predpisi, zmanjšan za obvezne prispevke za socialno varnost, ki jih je
na podlagi posebnih predpisov dolžan plačevati prejemnik teh dohodkov. Za
določitev davčne osnove pri vdovski in družinski pokojnini se upošteva število
družinskih članov, ki jo prejemajo. V davčno osnovo od navedenih dohodkov,
prejetih iz tujine, se šteje dohodek, kot je odmerjen v skladu s predpisi.
(4) Davčna osnova od dohodka iz
prvega, drugega in tretjega odstavka 38. člena tega zakona je vsak posamezni
dohodek, zmanjšan za obvezne prispevke za socialno
varnost, ki jih je na podlagi posebnih predpisov dolžan plačati delojemalec in
za normirane stroške v višini 10% dohodka. Poleg normiranih stroškov je mogoče
uveljavljati tudi dejanske stroške prevoza in nočitve v zvezi z opravljanjem
dela ali storitev, in sicer se priznajo na podlagi dokazil pod pogoji in do
višin, ki jih na podlagi 44. člena tega zakona določi vlada.
(5) Davčna osnova od dohodka iz
četrtega odstavka 38. člena tega zakona, je vsak posamezni dohodek, zmanjšan za
obvezne prispevke za socialno varnost, ki jih je na podlagi posebnih predpisov
dolžan plačevati verski delavec.
(6) Ne glede na prvi odstavek tega člena se
za dohodke iz dela plače za poslovno uspešnost in regresa za letni dopust, ki se vštevajo v davčno osnovo, davčna
osnova zmanjša za sorazmerni del obveznih prispevkov za socialno varnost, ki
jih mora na podlagi posebnih predpisov plačevati delojemalec, glede na delež
teh dohodkov, ki se vštevajo v davčno osnovo.
42. člen
(posebna davčna osnova)
(1) Ne glede na 41., 43., 44. in 45.
člen tega zakona, se v davčno osnovo od dohodka iz delovnega razmerja javnemu
uslužbencu in funkcionarju po zakonu, ki ureja razmerja plač v javnem sektorju,
napotenemu na delo v tujino, vštevajo samo tisti dohodki oziroma deli dohodka
iz delovnega razmerja, po vsebini in obsegu ustrezajoči dohodkom iz delovnega
razmerja, ki bi jih prejemal za enaka dela v Sloveniji.
(2) Ne glede na 41., 43., 44. in 45.
člen tega zakona, se v davčno osnovo od dohodka, ki ga zavezanec doseže v zvezi
z opravljanjem dela na trgovski ladji dolge plovbe, ki pluje po odprtem morju,
če je po pogodbi o zaposlitvi določeno, da je na ladjo vkrcan najmanj za dobo
šest mesecev ali je zaradi take zaposlitve odsoten iz Slovenije vsaj šest mesecev
v davčnem letu, všteva 50% dohodka.
(3) Ne glede na tretji odstavek 41. člena
tega zakona se v davčno osnovo od pokojninske rente, kot je odmerjena v skladu
z zakonom, ki ureja pokojninsko in invalidsko zavarovanje, iz naslova
prostovoljnega dodatnega pokojninskega zavarovanja in od primerljive
pokojninske rente, ki je prejeta iz tujine, všteva 50% dohodka.
43. člen
(vrednotenje bonitet in vštevanje v davčno
osnovo)
(1) Znesek bonitete se praviloma
določa na podlagi primerljive tržne cene. Če primerljive tržne cene ni mogoče
določiti, se znesek bonitete določi na podlagi stroška, ki je nastal pri
delodajalcu v zvezi z zagotavljanjem bonitete, če ni s tem zakonom drugače
določeno. Tako ugotovljena boniteta se zmanjša za plačila, ki jih delojemalec
plača delodajalcu v zvezi z zagotavljanjem določene bonitete, če ni s tem
zakonom drugače določeno.
(2) Če delodajalec zagotovi
delojemalcu osebno motorno vozilo za privatne namene, se ne glede na dejansko
uporabo vozila za privatne namene in ne glede na način, kako je delodajalec
pridobil vozilo, v davčno osnovo delojemalca všteva 1,5% nabavne vrednosti
vozila mesečno, za vsak začeti koledarski mesec uporabe vozila. V nabavno vrednost vozila se, ne glede na način pridobitve vozila,
všteva davek na dodano vrednost. Nabavna vrednost vozila, ki se upošteva pri
izračunu davčne osnove, se v drugem letu zniža za 15% in v naslednjih letih do
vključno četrtega leta še vsako leto za 15%, v petem letu se zniža še za 10% in
v naslednjih letih do vključno osmega leta še vsako leto za 10%, v vseh
naslednjih letih je enaka 10%. Če delojemalec mesečno prevozi manj kot 500 km v
privatne namene, se nabavna vrednost, ugotovljena na način določen v prejšnjem
stavku, zmanjša za 50%. Če delodajalec zagotovi gorivo za privatno uporabo vozila,
se davčna osnova mesečno poveča za 25%. Boniteta se ne ugotavlja v primeru
uporabe osebnega vozila zaradi izvajanja ukrepov varovanja, ki jih izvaja
policija v skladu z zakonom o policiji.
(2.a) Če delodajalec zagotovi delojemalcu
osebno motorno vozilo na električni pogon za privatne namene, je ne glede na
prejšnji odstavek vrednost bonitete enaka nič.
(3) Če delodajalec delojemalcu
zagotovi nastanitev s plačilom najemnine ali brez plačila najemnine in
vrednosti bonitete za nastanitev delojemalca ni mogoče določiti v višini tržne
vrednosti ali v višini stroškov delodajalca, se vrednost bonitete določi
mesečno v višini 0,6% tržne vrednosti premoženja, s katerim se zagotavlja
nastanitev delojemalca, na dan obračuna bonitete.
(4) Če delodajalec delojemalcu zagotovi
pravico do nakupa oziroma pridobitve delnic po znižani vrednosti ali pravico do
pridobitve drugega premoženja, se boniteta ugotavlja na dan, ko je pravica
izvršena oziroma na dan, ko je delojemalec pridobil delnice ali kako drugo
vrsto premoženja. Če delojemalec odsvoji pravico do nakupa delnic ali do
pridobitve drugega premoženja, se boniteta ugotavlja na dan odsvojitve navedene
pravice.
(5) Če delodajalec delojemalcu
zagotovi posojilo brez obresti ali z obrestno mero, ki je nižja od tržne, se
boniteta določi na podlagi tržne obrestne mere. Za tržno obrestno mero se šteje
priznana obrestna mera, ki jo določi minister, pristojen za finance, na podlagi
zakona, ki ureja davek od dohodkov pravnih oseb za potrebe določanja obresti
med povezanimi osebami.
(6) Če delodajalec, gospodarska družba,
delojemalcu zagotovi pravico do nakupa oziroma pridobitve delnic ali deležev v
tej gospodarski družbi ali v tej družbi nadrejeni družbi, je vrednost bonitete,
ne glede na prvi odstavek tega člena, 65 % vrednosti, ugotovljene v skladu
s prvim odstavkom tega člena, pod pogojem, da je delovno razmerje med
delojemalcem in delodajalcem do dneva izvršitve pravice oziroma odsvojitve
pravice trajalo več kot eno leto ter da se za to boniteto ne uveljavlja
ugodnost v skladu z 12. točko prvega odstavka 44. člena tega zakona.
(7) Nadrejena družba iz prejšnjega odstavka
je družba, ki ima neposredno v lasti večinski delež glasovalnih pravic ali
večinski delež v kapitalu gospodarske družbe iz prejšnjega odstavka.
(8) Za delojemalca iz šestega odstavka tega
člena se šteje oseba v delovnem razmerju z gospodarsko družbo v času
zagotovitve pravice do nakupa oziroma pridobitve delnic ali deležev. Za
delojemalca iz šestega odstavka tega člena se ne šteje večinski družbenik v
času zagotovitve pravice do nakupa oziroma pridobitve delnic ali deležev v
gospodarski družbi ali nadrejeni družbi, tudi če je v delovnem razmerju z
gospodarsko družbo. Večinski družbenik je družbenik, ki ima posredno ali
neposredno deleže, delnice ali druge pravice v gospodarski družbi ali nadrejeni
družbi, na podlagi katerih ima najmanj 10 % delež glasovalnih pravic ali
najmanj 10 % delež v kapitalu gospodarske družbe ali nadrejeni družbi.
44. člen
(dohodek iz delovnega razmerja, ki se ne
všteva  v davčno osnovo)
(1) V davčno osnovo dohodka iz
delovnega razmerja se ne vštevajo:
1.    
obvezni prispevki za socialno varnost, ki jih
je na podlagi posebnih predpisov dolžan plačevati delodajalec;
2.    
premije prostovoljnega dodatnega pokojninskega
in invalidskega zavarovanja, ki jih za račun delojemalca zavarovanca plačuje
delodajalec izvajalcu pokojninskega načrta s sedežem v Sloveniji ali v drugi
državi članici EU, po pokojninskem načrtu, ki je odobren in vpisan v poseben
register v skladu s predpisi, ki urejajo prostovoljno dodatno pokojninsko in
invalidsko zavarovanje, vendar največ do zneska, ki je enak 24% obveznih
prispevkov za pokojninsko in invalidsko zavarovanje za delojemalca –
zavarovanca in ne več kot 2.390 eurov letno. Glede uskladitve premije, ki se ne
všteva v davčno osnovo in načina objave usklajenih zneskov premije, se
uporablja 118. člen tega zakona;
3.    
povračila stroškov v zvezi z delom, kot so
prehrana med delom, stroški prevoza na delo in z dela in terenski dodatek, pod
pogoji in do višin, ki jih določi vlada, nadomestilo za ločeno življenje do
višine, ki jo določi vlada, ter mesečni pavšalni
znesek za pokrivanje stroškov pri opravljanju funkcije v zvezi z delom v
volilni enoti v skladu z zakonom, ki ureja poslance;
4.    
povračila stroškov v zvezi s službenim
potovanjem, kot so:
a)   
dnevnica,
b)   
povračilo stroškov prevoza vključno s
povračilom stroškov za uporabo delojemalčevega osebnega vozila za službene
namene (kilometrina),
c)   
povračilo stroškov za prenočišče,
pod pogoji in do višin, ki
jih določi vlada. Povračilo stroškov po tej točki se lahko določi ločeno ali v
skupnih zneskih;
4.a  povračilo stroškov delojemalcu za
plačane premije za individualno zdravstveno zavarovanje z medicinsko asistenco
v tujini, kadar gre za zavarovanje, ki velja v vseh državah sveta, in kadar:
- 
je sklenitev takega zavarovanja vezana le na
opravljanje službenih nalog na službenem potovanju v tujini ali začasni napotitvi na delo v tujino,
- 
je povračilo stroškov sklenitve takega
zavarovanja na voljo vsem delojemalcem, ki službeno potujejo v tujino ali so začasno napoteni na delo v tujino,
in
- 
tako zavarovanje krije nujno pomoč, prevoze in
storitve (zavarovanje je sklenjeno za najnižji obseg tveganja/pravic oziroma
najnižjo višino kritja);
4.b  povračila
stroškov v zvezi z začasno napotitvijo na delo v tujino:
- 
povračilo stroškov prehrane za vsak delovni dan
v času napotitve:
a)   ki traja neprekinjeno do največ 30 dni ali 90 dni za napotene, ki
opravljajo poklic voznika v mednarodnem cestnem prometu, do višine in pod
pogoji, določenimi v skladu s 4. točko prvega odstavka tega člena za povračilo
stroškov prehrane na službeni poti,
b)   ki traja neprekinjeno nad 30 dni ali 90 dni za napotene, ki
opravljajo poklic voznika v mednarodnem cestnem prometu, do višine in pod
pogoji, določenimi v skladu s 3. točko prvega odstavka tega člena za
povračilo stroškov prehrane med delom, povečane za 80 % glede na višino,
ki jo določi vlada;
- 
povračilo stroškov prevoza vključno s
povračilom stroškov za uporabo delojemalčevega osebnega vozila za službene
namene (kilometrina):
a)   za prevoz med običajnim prebivališčem v času napotitve in mestom
opravljanja dela v kraju napotitve do višine in pod pogoji, določenimi v skladu
s 3. točko prvega odstavka tega člena za povračilo stroškov prevoza na delo in
z dela,
b)   za prevoz v kraj napotitve ob začetku napotitve in za prevoz iz
kraja napotitve ob koncu napotitve do višine in pod pogoji, določenimi v skladu
s 4. točko prvega odstavka tega člena za povračilo stroškov prevoza na
službenem potovanju;
- 
povračilo stroškov za prenočišče na začasni
napotitvi, ki traja neprekinjeno do največ 90 dni, do višine in pod pogoji,
določenimi v skladu s 4. točko prvega odstavka tega člena za povračilo stroškov
za prenočišče na službeni poti, pri čemer se izključuje uporaba 3. točke prvega
odstavka tega člena v zvezi s povračilom stroškov za prenočišče.
5.    
vrednost uniform in osebnih zaščitnih delovnih
sredstev, vključno s stroški za njihovo vzdrževanje, pod pogojem, da so
določene s posebnimi predpisi;
6.    
nadomestilo za uporabo lastnega orodja, naprav
in predmetov (razen osebnih vozil), potrebnih za opravljanje dela na delovnem
mestu, pod pogojem, da so določena s posebnimi predpisi ali na podlagi
kolektivne pogodbe oziroma notranjega akta delodajalca, da gre za sredstva, ki
so značilna, nujna in običajna za opravljanje določenega dela, in pod pogojem,
da je delodajalec določil navedeno nadomestilo na podlagi izračuna realnih
stroškov in zato le-ta predstavlja utemeljen in razumen znesek – do višine 2%
mesečne plače delojemalca, vendar ne več kot do višine 2% povprečne mesečne
plače zaposlenih v Sloveniji;
7.    
jubilejna nagrada za skupno delovno dobo ali za
skupno delovno dobo pri zadnjem delodajalcu, odpravnina ob upokojitvi in
enkratna solidarnostna pomoč do višine, ki jo določi vlada;
8.    
plačila vajencem, dijakom in študentom za
obvezno praktično delo, do višine, ki jo določi vlada;
9.    
odpravnina zaradi odpovedi pogodbe o
zaposlitvi, ki je določena kot pravica iz delovnega razmerja in izplačana pod
pogoji, ki jih določa zakon,
v višini odpravnine, kot je določena zaradi odpovedi
pogodbe o zaposlitvi iz poslovnih razlogov ali iz razloga nesposobnosti oziroma iz razlogov, primerljivih
poslovnemu razlogu oziroma razlogu nesposobnosti ki jo
je delodajalec dolžan izplačati na podlagi zakona, vendar največ do višine desetih povprečnih mesečnih plač zaposlenih
v Sloveniji. Za odpravnino iz prejšnjega stavka se ne šteje odpravnina zaradi odpovedi vsake naslednje pogodbe o zaposlitvi pri
istem delodajalcu ali pri osebi, ki je z delodajalcem povezana oseba in
odpravnina, izplačana delojemalcu, ki je z delodajalcem povezana oseba;
10. 
nadomestilo za uporabo lastnih sredstev pri
delu na domu v skladu s predpisi, ki urejajo delovna razmerja, pod pogojem, da
je določeno s posebnimi predpisi ali na podlagi kolektivne pogodbe oziroma
notranjega akta delodajalca, da gre za sredstva, ki so značilna, nujna in
običajna za opravljanje določenega dela, in pod pogojem, da je delodajalec
določil navedeno nadomestilo na podlagi izračuna realnih stroškov in zato le-ta
predstavlja utemeljen in razumen znesek – do višine 5% mesečne plače
delojemalca, vendar ne več kot do višine 5% povprečne mesečne plače zaposlenih
v Sloveniji. Dejanske stroške je mogoče uveljavljati na podlagi dokazil;
11. 
odpravnina zaradi prenehanja pogodbe o
zaposlitvi za določen čas, ki je določena kot pravica iz delovnega razmerja in
izplačana pod pogoji, ki jih določa zakon, v višini odpravnine, ki jo je delodajalec dolžan izplačati na
podlagi zakona, vendar največ
do višine treh povprečnih mesečnih plač zaposlenih v Sloveniji. Za odpravnino
iz prejšnjega stavka se ne šteje odpravnina zaradi prenehanja vsake naslednje
pogodbe o zaposlitvi za določen čas pri istem delodajalcu ali pri osebi, ki je
z delodajalcem povezana oseba in odpravnina, izplačana delojemalcu, ki je z
delodajalcem povezana oseba;
12. 
plačilo za poslovno uspešnost, izplačano v
zvezi z delovnim razmerjem v denarju ali naravi vsem upravičenim delavcem, če
je pravica do izplačila za poslovno uspešnost določena v splošnem aktu
delodajalca ali kolektivni pogodbi, in sicer do višine 100 % povprečne mesečne
plače zaposlenih v Sloveniji oziroma do višine 100 % povprečne mesečne
plače delavca, vključno z nadomestili plače, izplačanih za zadnjih 12 mesecev
pri delodajalcu, če je to za zavezanca ugodneje;
13.  regres za letni dopust, ki je določen kot pravica iz delovnega
razmerja v skladu z zakonom, ali vsebinsko primerljiv dohodek iz tujine, in
sicer do višine 100 % povprečne mesečne plače zaposlenih v Sloveniji.
(2) Pri določanju višin povračil
stroškov v zvezi z delom in dohodkov, ki jih v skladu s 3., 4., 7. in 8. točko
prvega odstavka tega člena določi vlada, se kot podlago upošteva raven
posameznih navedenih pravic delojemalcev, določena z zakoni in s kolektivnimi
pogodbami na ravni države. Če delodajalec izplačuje navedena povračila stroškov
v zvezi z delom in dohodke, ki so višji od zneskov, ki jih za navedena
povračila in dohodke določi vlada, se znesek posameznega povračila oziroma
dohodka v delu, ki presega znesek, določen s strani vlade, všteva v davčno
osnovo dohodka iz delovnega razmerja.
(3) Pri določanju zneska povprečne
mesečne plače zaposlenih v Sloveniji, navedenega v 6., 9., 10., 11., 12. in 13. točki prvega odstavka
tega člena, se upošteva zadnji podatek Statističnega urada Republike Slovenije.
(4) Če delodajalec izplačuje dohodke
iz 2., 6., 9., 10., 11., 12. in 13. točke prvega odstavka in drugega odstavka tega člena v višini, ki
presega znesek, naveden v navedenih točkah in odstavkih kot neobdavčen, se
znesek posameznega dohodka v delu, ki presega znesek, ki je določen kot
neobdavčen, všteva v davčno osnovo dohodka iz delovnega razmerja.
(5) Za napotene, ki opravljajo poklic
voznika v mednarodnem cestnem prometu, se za posamezno napotitev za potrebe 4.b
točke prvega odstavka tega člena šteje opravljanje delovnih nalog voznika v
mednarodnem cestnem prometu v okviru ene odsotnosti s sedeža delodajalca
oziroma drugega mesta delodajalca, na katerem se vozniki pri delodajalcu
običajno vključijo v organiziran delovni proces delodajalca.
45. člen
(dohodek iz
delovnega razmerja s tujim delodajalcem za delo v tujini, ki se ne všteva v
davčno osnovo)
(1) Zavezancu,
ki prejema dohodek iz delovnega razmerja s tujim delodajalcem za delo v tujini,
se v davčno osnovo od tega dohodka ne všteva dohodek v višini stroška prehrane
med delom in stroška prevoza na delo in z dela glede na dejansko prisotnost na
delovnem mestu v tujini, pod pogoji in do višine, ki jih na podlagi drugega
odstavka 44. člena tega zakona določi vlada, pri čemer se stroški prehrane med
delom priznajo do višine, povečane za 80 % glede na višino, ki jo določi
vlada.
(2) Če zavezanec prejme povračilo
stroškov iz prvega odstavka tega člena, se ne glede na 44. člen tega zakona, v
davčno osnovo iz prvega odstavka tega člena vštevajo tudi tovrstna povračila.
45.a člen
(posebna davčna osnova – napotitev na čezmejno
opravljanje dela)
(1) V davčno osnovo dohodka iz delovnega
razmerja, ki ga delavec doseže v okviru napotitve na čezmejno opravljanje dela,
se ne všteva znesek v višini 20 % plače oziroma nadomestila, prejetega za
opravljanje dela v okviru te napotitve, vendar ne več kot 1.000 eurov za
izplačila v posameznem mesecu, če so izpolnjeni naslednji pogoji:
1.    
delavec je napoten na delo iz Slovenije ali v
Slovenijo,
2.    
napotitev na delo traja neprekinjeno več kot 30
dni,
3.    
kraj običajnega opravljanja dela pred napotitvijo
je po najkrajši cestni povezavi več kot 200 kilometrov oddaljen od kraja
napotitve,
4.    
delavec v zadnjih 5 letih pred začetkom prve
napotitve na delo ni bil rezident Slovenije pred začetkom napotitve na delo v
Slovenijo ali rezident druge države pred napotitvijo na delo iz Slovenije in
5.    
v pogodbi o zaposlitvi je za delo v okviru
napotitve zagotovljena plača v višini najmanj 1,5-kratnika zadnje znane
povprečne letne plače zaposlenih v Sloveniji, ki jo objavi Statistični urad
Republike Slovenije, preračunane na mesec.
(2) Za napotitev na delo po prejšnjem
odstavku se šteje, če:
1.    
je delavec napoten na delo zunaj države sedeža
delodajalca,
2.    
se napotitev na delo opravi na podlagi
sklenjene pogodbe o zaposlitvi po pravu države, iz katere se delavec napotuje
na delo zunaj te države,
3.    
je pogodba o zaposlitvi sklenjena med
delodajalcem s sedežem v državi, iz katere se napotuje na delo, ki dejansko
opravlja svojo dejavnost tudi v državi sedeža, in delavcem, ki običajno dela za
delodajalca v državi sedeža delodajalca,
4.    
je pogodba o zaposlitvi sklenjena za
opravljanje dela v okviru dejavnosti delodajalca v državi napotitve na delo v
imenu in za račun delodajalca iz prejšnje točke na podlagi pogodbe delodajalca
z naročnikom storitve in
5.    
delavec ves čas napotitve dela po navodilih in
pod nadzorom delodajalca, ki ga napotuje na delo.
(3) Za napotitev na delo se po prvem
odstavku tega člena, pod pogoji iz prvega odstavka tega člena, šteje tudi
raziskovalno delo raziskovalca na izvajanju raziskovalnih programov
raziskovalne organizacije, ki se izvajajo kot javna služba na področju
raziskovalne dejavnosti, na izvajanju raziskovalnih projektov raziskovalne
organizacije, ki se (so)financirajo iz državnega proračuna Slovenije, ali na
izvajanju raziskovalnih programov ali projektov, ki se izvajajo v okviru
mednarodnega sodelovanja Slovenije in so (so)financirani iz državnega proračuna
Slovenije ali iz evropskih programov ali skladov. Za raziskovalca in
raziskovalno organizacijo po tem odstavku se štejeta raziskovalec in
raziskovalna organizacija, kot sta določena z zakonom, ki ureja raziskovalno in
razvojno dejavnost.
(4) Za napotitev na delo se po prvem
odstavku tega člena, pod pogoji iz prvega odstavka tega člena, šteje tudi
napotitev na delo na podlagi akta o napotitvi na delo med povezanima družbama
po zakonu, ki ureja gospodarske družbe, razen v medsebojno povezane družbe s
podjetniškimi pogodbami, ali med družbo in njegovo poslovno enoto, pri čemer se
tudi za opredelitev poslovne enote rezidenta smiselno uporablja poslovna enota
nerezidenta, določena z zakonom, ki ureja davek od dohodkov pravnih oseb.
(5) Izvzem iz davčne osnove po tem členu se
za posameznega zavezanca lahko upošteva za dohodke, izplačane v največ 60
mesecih v obdobju 10 let od prve napotitve.
(6) Izvzem iz davčne osnove po tem členu se
ne uporablja za dohodke, za katere se davčna osnova določa v skladu s prvim in
drugim odstavkom 42. člena tega zakona, ter za zavezance, ki uveljavljajo
davčne ugodnosti na podlagi mednarodnih pogodb, ki jih je sklenila ali je k
njim pristopila Slovenija, razen na podlagi mednarodnih pogodb o izogibanju
dvojnega obdavčenja.
3. Dohodek iz dejavnosti
46. člen
(dohodek iz dejavnosti)
Za dohodek iz dejavnosti se šteje dohodek,
dosežen z neodvisnim samostojnim opravljanjem dejavnosti, ne glede na namen in
rezultat opravljanja dejavnosti. Opravljanje dejavnosti pomeni opravljanje
vsake podjetniške, kmetijske ali gozdarske dejavnosti, poklicne dejavnosti ali
druge neodvisne samostojne dejavnosti, vključno z izkoriščanjem premoženja in
premoženjskih pravic.
47. člen
(izključitev iz dohodka iz dejavnosti)
(1) Ne glede na 46. člen tega zakona,
se za dohodek iz dejavnosti ne šteje dohodek iz osnovne kmetijske in osnovne
gozdarske dejavnosti, določen v III.4. poglavju tega zakona, razen če se davčna
osnova od dohodka iz osnovne kmetijske in osnovne gozdarske dejavnosti
ugotavlja na podlagi dejanskih prihodkov in odhodkov ali na podlagi dejanskih
prihodkov in normiranih odhodkov.
(2) Davčna osnova
od dohodka iz osnovne kmetijske in osnovne gozdarske dejavnosti se ugotavlja na
podlagi dejanskih prihodkov in odhodkov ali na podlagi dejanskih prihodkov in
normiranih odhodkov, če se člani kmečkega gospodinjstva, za katere se v skladu
z 69. členom tega zakona šteje, da opravljajo osnovno kmetijsko in osnovno
gozdarsko dejavnost, za to prostovoljno odločijo, pri čemer morajo:
1.    
enega od zavezancev za dohodnino od dohodka iz
osnovne kmetijske in osnovne gozdarske dejavnosti v okviru kmečkega
gospodinjstva, določenega v drugem odstavku 69. člena tega zakona, določiti
kot zavezanca za celotno kmetijsko in gozdarsko dejavnost v okviru kmečkega
gospodinjstva (kot nosilca te dejavnosti), oziroma če se v okviru kmečkega
gospodinjstva opravlja tudi druga kmetijska ali dopolnilna dejavnost na
kmetiji, kot jo določajo predpisi o kmetijstvu, kot zavezanca za celotno
kmetijsko in dopolnilno dejavnost v okviru kmečkega gospodinjstva,
2.    
tak način ugotavljanja davčne osnove priglasiti
pri davčnem organu in
3.    
se zavezati, da bodo davčno osnovo na tak način
ugotavljali najmanj pet davčnih let.
(3) Ne glede na 46. člen tega zakona,
se za dohodek iz dejavnosti ne šteje dohodek iz oddajanja premoženja v najem in
iz prenosa premoženjske pravice, določen v III.5. poglavju tega zakona, če ga
ne dosega fizična oseba v okviru svojega organiziranega podjetja oziroma
organizirane dejavnosti.
48. člen
(davčna osnova)
(1) Davčna osnova od dohodka iz
dejavnosti je dobiček, ki se ugotovi kot razlika med prihodki in odhodki,
doseženimi v zvezi z opravljanjem dejavnosti, če ni s tem zakonom drugače določeno.
(2) Za ugotavljanje prihodkov in
odhodkov se uporabljajo predpisi o obdavčitvi dohodkov pravnih oseb, če ni s
tem zakonom drugače določeno.
(3) Zavezanec lahko pri ugotavljanju
davčne osnove davčnega leta upošteva normirane odhodke v višini, določeni v 59.
členu tega zakona, če priglasi ugotavljanje davčne osnove z upoštevanjem
dejanskih prihodkov in normiranih odhodkov v skladu z zakonom, ki ureja davčni
postopek, in pod naslednjimi pogoji:
-      
če v davčnem letu pred tem davčnim letom,
njegovi prihodki iz dejavnosti, ugotovljeni po pravilih o računovodenju, ne
presegajo 50.000 eurov, ali
-      
če v davčnem letu pred tem davčnim letom,
njegovi prihodki iz dejavnosti, ugotovljeni po pravilih o računovodenju, ne
presegajo 100.000 evrov in je bila pri zavezancu v skladu z zakonom, ki ureja
pokojninsko in invalidsko zavarovanje, obvezno zavarovana vsaj ena oseba za
polni delovni čas, neprekinjeno najmanj pet mesecev,
in ni z drugimi določbami
tega člena ali zakonom drugače določeno.
(4) Ne glede na tretji odstavek tega
člena, lahko zavezanec, ki je na novo začel z opravljanjem dejavnosti, pri
ugotavljanju davčne osnove v prvem davčnem letu in v drugem davčnem letu, če je
začel z opravljanjem dejavnosti v zadnjih šestih mesecih prvega davčnega leta, priglasi upoštevanje normiranih odhodkov v višini, določeni v 59.
členu tega zakona.
(5) Za posamezno kmetijsko in
dopolnilno dejavnost se sme v okviru kmečkega gospodinjstva kot zavezanec
priglasiti en sam nosilec dejavnosti.
(6) Ne glede
na tretji odstavek tega člena, lahko zavezanec iz drugega odstavka 47. člena
tega zakona pri ugotavljanju davčne osnove naslednjega davčnega leta upošteva
normirane odhodke v višini, določeni v 59. členu tega zakona, če priglasi
ugotavljanje davčne osnove z upoštevanjem dejanskih prihodkov in normiranih
odhodkov v skladu z zakonom, ki ureja davčni postopek, in njegovi prihodki iz
dejavnosti, ugotovljeni po pravilih o računovodenju, v davčnem letu pred tem
davčnim letom, ne presegajo 100.000 eurov na nosilca
in na drugega člana kmečkega gospodinjstva, ki je vključen v obvezno
pokojninsko in invalidsko zavarovanje kot kmet oziroma član kmečkega
gospodarstva, v skladu z zakonom, ki ureja obvezno pokojninsko in invalidsko
zavarovanje.
(7) Ne glede na šesti odstavek tega
člena, lahko zavezanec, ki je na novo priglasil ugotavljanje davčne osnove po
drugem odstavku 47. člena tega zakona, pri ugotavljanju davčne osnove v prvem
in drugem davčnem letu, priglasi upoštevanje
normiranih odhodkov v višini, določeni v 59. členu tega zakona.
(8) Za potrebe določanja višine prihodkov
iz tretjega in šestega odstavka tega člena se ne šteje, da je zavezanec na novo
začel opravljati dejavnost, če je v 18. mesecih pred priglasitvijo ugotavljanja
davčne osnove na podlagi dejanskih prihodkov in normiranih odhodkov:
1.    
ponovno začel opravljati dejavnost, če je
prenehal opravljati dejavnost v šestih mesecih pred ponovnim začetkom
opravljanja dejavnosti;
2.    
ustanovil družbo, zavod ali primerljivo osebo
po tujem pravu;
3.    
prišlo do preoblikovanja zavezanca s prenosom
dela podjetja na družbo, s pridobitvijo lastniškega deleža, ali fizično osebo,
ki opravlja dejavnost, ali
4.    
začel opravljati dejavnost na podlagi prenosa
podjetja ali dela podjetja od druge osebe.
(9) V prihodke po
tretjem in šestem odstavku tega člena se štejejo:
1.    
v primerih iz osmega odstavka tega člena tudi:
- 
prihodki zavezanca, doseženi pred prenehanjem
opravljanja dejavnosti,
- 
prihodki družbe, zavoda ali primerljive osebe
po tujem pravu,
- 
prihodki osebe, ki je prevzela del podjetja
zavezanca, in
- 
prihodki osebe, ki je prenesla podjetje ali del
podjetja na zavezanca,
doseženi v obdobju iz
tretjega in šestega odstavka tega člena, pri čemer se upoštevajo prihodki iz
dejavnosti, ugotovljeni po pravilih o računovodenju, ter
2.    
prihodki iz dejavnosti povezanih oseb, razen če zavezanec
dokaže, da glavni ali eden od glavnih razlogov za shemo poslovanja ni
izpolnjevanje pogojev za ugotavljanje davčne osnove z upoštevanjem normiranih
odhodkov.
(10) Za del podjetja po tem členu se šteje
celota sredstev in obveznosti, ki je s poslovno organizacijskega vidika
sposobna samostojno poslovati.
(11) Zavezanec mora v roku, določenim z
zakonom, ki ureja davčni postopek, davčni organ obvestiti o prenehanju
ugotavljanja davčne osnove z upoštevanjem normiranih odhodkov. Obvestilo
učinkuje od začetka davčnega leta, za katero je davčni zavezanec obvestil
davčni organ.
(12) Zavezanec, ki davčnemu organu predloži
obvestilo iz enajstega odstavka tega člena, mora za davčno leto ugotavljati
davčno osnovo na podlagi dejanskih prihodkov in odhodkov in voditi ustrezne
poslovne knjige, evidence in poslovno poročilo, ki jih je dolžan voditi za
ugotavljanje davčne osnove na podlagi dejanskih prihodkov in odhodkov.
(13) Zavezanec mora ugotavljati prihodke iz
tretjega ali šestega odstavka tega člena tudi za vsako naslednje davčno leto,
za katero želi še naprej ugotavljati davčno osnovo z upoštevanjem dejanskih prihodkov
in normiranih odhodkov.
(14) Ne glede na
dvanajsti odstavek tega člena mora zavezanec, čigar povprečje prihodkov iz
dejavnosti, ugotovljenih po pravilih o računovodenju, dveh zaporednih
predhodnih let presega 150.000 eurov, oziroma zavezanec iz šestega odstavka
tega člena, čigar povprečje prihodkov dveh zaporednih predhodnih let presega
150.000 eurov na nosilca in na drugega člana kmečkega gospodinjstva, ki je
vključen v obvezno pokojninsko in invalidsko zavarovanje kot kmet oziroma član
kmečkega gospodinjstva, za davčno leto ugotavljati
davčno osnovo na podlagi dejanskih prihodkov in odhodkov in voditi ustrezne
poslovne knjige, evidence in poslovno poročilo, ki jih je dolžan voditi za
ugotavljanje davčne osnove na podlagi dejanskih prihodkov in odhodkov.
49. člen
(upoštevanje prihodkov in odhodkov)
(1) Pri ugotavljanju davčne osnove se
upošteva prihodke in odhodke ob njihovem nastanku, če ni z zakonom drugače
določeno.
(2) Prihodki
in odhodki se pri prehodih med različnimi načini ugotavljanja davčne osnove v
skladu s tem zakonom upoštevajo na način, da ne pride do njihovega
neupoštevanja ali dvakratnega upoštevanja.
50. člen
(prenosi sredstev med podjetjem in
gospodinjstvom)
(1) Za odtujitev oziroma pridobitev
sredstev se štejejo tudi prenosi sredstev med podjetjem zavezanca in njegovim
gospodinjstvom, razen prenosov denarnih sredstev.
(2) Stvarno premoženje, preneseno iz
gospodinjstva v podjetje, se šteje za prihodek na način, kot je določeno v
računovodskih standardih za brezplačno pridobljena sredstva. Ne glede na
prejšnji stavek, se za prihodek ne šteje stvarno premoženje, preneseno iz
gospodinjstva v podjetje ob začetku opravljanja dejavnosti ali po začetku
opravljanja dejavnosti, če je bilo to stvarno premoženje pridobljeno oziroma
zgrajeno pred začetkom opravljanja dejavnosti.
(3) Za prenos stvarnega premoženja med
podjetjem zavezanca in njegovim gospodinjstvom se ne šteje pridobitev sredstev
od tretje osebe oziroma odtujitev sredstev tretji osebi.
(4) Prenosi sredstev med podjetjem
zavezanca in njegovim gospodinjstvom se štejejo za transakcije med povezanima
osebama.
51. člen
(prenehanje opravljanja dejavnosti)
(1) Kot odtujitev sredstev, razen
denarnih sredstev, se pri ugotavljanju davčne osnove po tem poglavju šteje tudi
prenehanje opravljanja dejavnosti. Ne glede na prejšnji stavek, se pri
ugotavljanju davčne osnove pri prenehanju opravljanja dejavnosti za odtujitev
ne šteje prenos nepremičnin in opreme iz podjetja zavezanca v njegovo
gospodinjstvo, ki jih je zavezanec prenesel iz gospodinjstva v svoje podjetje
ob začetku opravljanja dejavnosti ali po začetku opravljanja dejavnosti, če so
bile te nepremičnine in oprema zgrajene oziroma pridobljene pred začetkom
opravljanja dejavnosti.
(2) Kot pridobitev sredstev se pri
ugotavljanju davčne osnove po tem poglavju šteje tudi pridobitev sredstev ob
prevzemu nadaljevanja opravljanja dejavnosti. Prihodki se upoštevajo v skladu z
računovodskimi standardi.
(3) Odtujitve in pridobitve sredstev
po prvem in drugem odstavku tega člena se štejejo za transakcije med povezanimi
osebami.
(4) Ne glede na prvi do tretji
odstavek tega člena, zavezanec lahko zahteva, da se za odtujitev oziroma
pridobitev sredstev pri ugotavljanju davčne osnove ne šteje:
1.    
prenehanje opravljanja dejavnosti zavezanca s
prenosom podjetja ali dela podjetja zavezanca na drugo fizično osebo zaradi
smrti, trajne nezmožnosti za delo ali upokojitve v skladu z veljavnimi
predpisi, zakonca, otroka, posvojenca ali pastorka (v nadaljnjem besedilu: novi
zasebnik) in so izpolnjen naslednji pogoji:
a)   
novi zasebnik nadaljuje z opravljanjem
dejavnosti v Sloveniji,
b)   
novi zasebnik mora ovrednotiti prevzeta
sredstva in obveznosti, amortizirati prevzeta sredstva in izračunavati dobičke
in izgube v zvezi s prejetimi sredstvi in obveznostmi z upoštevanjem vrednosti
na dan prenehanja opravljanja dejavnosti zavezanca, po kateri se bi izhajalo
pri izračunu davčne osnove pri zavezancu, ki je prenehal z opravljanjem dejavnosti,
oziroma na način, kot če do prenehanja opravljanja dejavnosti ne bi prišlo,
c)   
novi zasebnik prevzame rezervacije, ki jih je
oblikoval zavezanec, ki je prenehal z opravljanjem dejavnosti, ki se lahko
pripišejo podjetju, ki se prenaša, in pogoje v zvezi s temi rezervacijami, kot
bi veljali za zavezanca, ki je prenehal z opravljanjem dejavnosti, kot če do
prenehanja opravljanja dejavnosti ne bi prišlo,
2.    
prenehanje opravljanja dejavnosti zavezanca, ki
se izvede v skladu z določbami Zakona o gospodarskih družbah o statusnem
preoblikovanju podjetnika, in so izpolnjeni naslednji pogoji:
a)   
nova pravna oseba oziroma prevzemna pravna
oseba je rezident,
b)   
nova pravna oseba oziroma prevzemna pravna
oseba mora ovrednotiti prevzeta sredstva in obveznosti, amortizirati prevzeta
sredstva in izračunavati dobičke in izgube v zvezi s prejetimi sredstvi in
obveznostmi z upoštevanjem vrednosti na zadnji dan obdobja, za katero se
izračunava akontacija dohodnine od dohodka iz dejavnosti pri statusnem
preoblikovanju podjetnika, po kateri se bi izhajalo pri izračunu davčne osnove
pri zavezancu, ki bo prenehal z opravljanjem dejavnosti, oziroma na način, kot
če do prenehanja opravljanja dejavnosti ne bi prišlo,
c)   
nova pravna oseba oziroma prevzemna pravna
oseba prevzame rezervacije, ki jih je oblikoval zavezanec, ki bo prenehal z
opravljanjem dejavnosti, ki se lahko pripišejo podjetju oziroma delu podjetja,
ki se prenaša, in pogoje v zvezi s temi rezervacijami, kot bi veljali za
zavezanca, ki bo prenehal z opravljanjem dejavnosti, kot če do prenehanja
opravljanja dejavnosti ne bi prišlo,
d)   
fizična oseba se zaveže, da bo svoj delež v
pravni osebi, pridobljen s statusnim preoblikovanjem, obdržala najmanj 36
mesecev in ga nominalno ne bo zmanjšala.
(5) Za del podjetja po tem členu se
šteje celota sredstev in obveznosti, ki je s poslovno organizacijskega vidika
sposobna samostojno poslovati. V okviru dela podjetja, ki se prenaša, se lahko
prenašajo samo obveznosti in davčne ugodnosti, pridobljene v zvezi s četrtim
odstavkom tega člena, ki se lahko pripišejo temu delu podjetja.
(6) Sredstva in obveznosti, ki v
primeru delnega prenosa podjetja v skladu s četrtim odstavkom tega člena, niso
prenesena, se obravnavajo v skladu s prvim odstavkom tega člena.
(7) Novemu zasebniku se davčna osnova,
ugotovljena za davčno leto, v obdobju pet let po prevzemu podjetja ali dela
podjetja, v katerem pride do neizpolnjevanja pogojev iz 1. točke četrtega
odstavka tega člena, poveča za prihodke, ki se v skladu s četrtim odstavkom
tega člena niso šteli za prihodke.
(8) Če pride v obdobju petih let po
prenehanju opravljanja dejavnosti do neizpolnjevanja pogojev iz 1. ali 2. točke
četrtega odstavka tega člena, se prihodki, ki se v skladu s četrtim odstavkom
tega člena niso šteli za prihodke zavezanca, ki je prenehal, obdavčijo kot
drugi dohodki fizične osebe po III.7. poglavju tega zakona, razen če je šlo za
prenehanje dejavnosti zaradi smrti oziroma je zavezanec po prenehanju
opravljanja dejavnosti umrl.
(9) Davčna obravnava iz četrtega
odstavka tega člena se prizna, če je priglašena pri davčnem organu in so
izpolnjeni pogoji po tem členu.
52. člen
(prihodki, ki niso neposredno povezani z
opravljanjem dejavnosti)
Med prihodke v zvezi z opravljanjem
dejavnosti se štejejo tudi prihodki iz poslov, ki niso neposredno povezani z opravljanjem
dejavnosti, če opravljanje dejavnosti omogoči nastanek teh poslov.
53. člen
(prihodek, za katerega velja davčni
odtegljaj)
Prihodek, od katerega se v skladu z 68.
členom tega zakona obračunava in plačuje davčni odtegljaj, se všteva v davčno
osnovo v višini pred davčnim odtegljajem.
54. člen
(izključitev iz dohodkov iz dejavnosti)
(1) Kot prihodek se po tem poglavju zakona
ne šteje:
1.    
dividenda, kot je določena v III.6.2. poglavju
tega zakona,
2.    
obresti, kot so določene v III.6.1. poglavju
tega zakona, in dosežene na podlagi prenosljivih dolžniških vrednostnih
papirjev ter instrumentov denarnega trga, opredeljenih po zakonu, ki ureja trg
finančnih instrumentov,
3.    
prihodek, dosežen na podlagi odsvojitve
lastniškega deleža, kot je določen v III.6.2. poglavju tega zakona, ali na
podlagi odsvojitve investicijskih kuponov,
4.    
drugi prihodki v zvezi s finančnimi instrumenti
oziroma deleži, na katere se nanašajo prihodki iz prejšnjih točk tega odstavka,
nastali po pridobitvi finančnih instrumentov oziroma deležev v podjetje,
5.    
drugi prihodki v zvezi s finančnimi instrumenti
oziroma deleži, na katere se nanašajo prihodki iz prejšnjih točk tega odstavka,
nastali ob pridobitvi teh finančnih instrumentov oziroma deležev v podjetje
zavezanca iz njegovega gospodinjstva.
(2) Prihodki iz prvega odstavka tega člena
se obravnavajo kot dohodek iz kapitala, kot je določen v III.6. poglavju tega
zakona. Za namene tega in III.6. poglavja tega zakona se šteje, da je finančni
instrument oziroma delež iz prvega odstavka tega člena z dnem pridobitve v
podjetje prenesen iz podjetja zavezanca v njegovo gospodinjstvo.
(3) Odhodki, nastali v zvezi z doseganjem
prihodkov iz prvega odstavka tega člena ter v zvezi s finančnimi instrumenti
oziroma deleži iz prvega odstavka tega člena, se ne priznajo.
55. člen
(davki)
Kot odhodek se ne priznajo:
1.    
davki, ki jih je plačal zavezanec kot fizična
oseba in niso povezani z opravljanjem dejavnosti (na primer davek od
premoženja, davek na dediščine in darila),
2.    
dohodnina po tem zakonu,
3.    
davek na dodano vrednost, ki ga je zavezanec
uveljavil kot odbitek davka v skladu z zakonom, ki ureja davek na dodano
vrednost,
4.    
samoprispevek, uveden v skladu s predpisi o
samoprispevku.
56. člen
(obvezni prispevki za socialno varnost)
(1) Obvezni prispevki za socialno
varnost, ki se nanašajo na socialno zavarovanje zavezanca po tem poglavju in
jih zavezanec plačuje v skladu s posebnimi predpisi, se priznajo kot odhodek.
(2) Obvezni prispevki za socialno
varnost, ki so primerljivi z obveznimi prispevki za socialno varnost v Sloveniji
in jih zavezanec plačuje v sklad, priznan za davčne namene v katerikoli drugi
državi, se priznajo kot odhodek pod pogojem, da zavezanec ni bil rezident
Slovenije neposredno pred začetkom opravljanja dejavnosti v Sloveniji in je v
tem času že prispeval v navedeni sklad.
(3) Obvezni prispevki za socialno varnost,
ki se nanašajo na socialno zavarovanje zavezanca po tem poglavju, ki jih za
zavezanca v skladu s posebnimi predpisi plačuje Slovenija ali samoupravna
lokalna skupnost, se ne štejejo za prihodek in se ne priznajo kot odhodek
zavezanca po tem poglavju zakona.
57. člen
(delno priznani odhodki)
Stroški, ki se nanašajo izključno na
zavezanca po tem poglavju, se priznajo pod pogoji in do višin, ki jih na
podlagi 44. člena tega zakona za delojemalce določi vlada, in sicer:
1.    
stroški v zvezi s službenimi potovanji,
2.    
stroški prehrane med delom,
3.    
stroški prevoza na delo in z dela,
4.    
stroški dela na terenu.
58. člen
(posebnosti določanja davčne osnove pri
kmetijski dejavnosti iz drugega odstavka 47. člena)
(1) Za prenehanje opravljanja
dejavnosti iz drugega odstavka 47. člena tega zakona se ne šteje:
1.    
določitev novega nosilca dejavnosti, če se kot
nosilec dejavnosti določi drug član kmečkega gospodinjstva,
2.    
potek roka iz 3. točke drugega odstavka 47.
člena tega zakona, tudi ob odločitvi, da se v prihodnje dohodek iz osnovne
kmetijske in osnovne gozdarske dejavnosti ne bo obravnaval kot dohodek iz
dejavnosti.
(2) Za potrebe ugotavljanja davčne
osnove se:
1.    
sredstva, ki so v lasti ali v finančnem najemu
člana kmečkega gospodinjstva, in se uporabljajo za opravljanje dejavnosti,
štejejo, kot da so v lasti ali v finančnem najemu nosilca dejavnosti;
2.    
pravice in obveznosti, ki jih je pridobil
oziroma prevzel član kmečkega gospodinjstva v zvezi z opravljanjem dejavnosti,
štejejo, kot da jih je pridobil oziroma prevzel nosilec dejavnosti.
(3) Kot odhodek se v skladu s prvim in
drugim odstavkom 56. člena tega zakona priznajo tudi obvezni prispevki za
socialno varnost članov kmečkega gospodinjstva iz
naslova kmetijske in dopolnilne dejavnosti.
(4) Za začetek opravljanja dejavnosti na
novo po četrtem odstavku 48. člena tega zakona se šteje tudi prehod
ugotavljanja davčne osnove iz osnovne kmetijske in osnovne gozdarske dejavnosti
iz ugotavljanja po III.4. poglavju tega zakona v ugotavljanje po III.3.
poglavju tega zakona v skladu s 47. členom tega zakona, razen če se je v okviru
kmečkega gospodinjstva pred prehodom že opravljala tudi druga kmetijska ali
dopolnilna dejavnost na kmetiji, kot jo določajo predpisi o kmetijstvu. Če se
je v okviru kmečkega gospodinjstva že pred prehodom opravljala tudi druga
kmetijska in dopolnilna dejavnost na kmetiji, kot jo določajo predpisi o
kmetijstvu, se med prihodke po tretjem oziroma šestem odstavku 48. člena tega
zakona štejejo prihodki zavezanca in članov kmečkega gospodinjstva iz druge
kmetijske in dopolnilne dejavnosti na kmetiji, ugotovljeni po pravilih o
računovodenju in doseženi v obdobju iz tretjega oziroma šestega odstavka 48.
člena tega zakona.
59. člen
(normirani odhodki)
(1) Pri ugotavljanju davčne osnove
zavezanca iz tretjega in četrtega odstavka 48. člena tega zakona, se upoštevajo
normirani odhodki v višini 80 % prihodkov, vendar ne več kot 40.000 eurov, ali 80.000 eurov, če je bila v
davčnem letu, za katero se ugotavlja davčna osnova, pri zavezancu v skladu z
zakonom, ki ureja pokojninsko in invalidsko zavarovanje, obvezno zavarovana
vsaj ena oseba za polni delovni čas neprekinjeno najmanj pet mesecev.
(2) Ne glede na prejšnji odstavek se za
zavezance iz šestega odstavka 48. člena tega zakona upoštevajo normirani
odhodki ne več kot 80.000 eurov na nosilca in na drugega člana kmečkega
gospodinjstva, ki je vključen v obvezno pokojninsko in invalidsko zavarovanje
kot kmet oziroma član kmečkega gospodinjstva.
60. člen
(izguba)
(1) Če je davčna osnova negativna,
zavezanec izkaže izgubo.
(2) Izgubo
lahko zavezanec pokriva z zmanjšanjem davčne osnove od dohodka iz dejavnosti v
naslednjih letih. Pravica po tem odstavku ne preneha s prehodom na ugotavljanje
davčne osnove v skladu s tretjim, četrtim, šestim in sedmim odstavkom 48. člena
tega zakona.
(3) Pokrivanje izgube po drugem
odstavku tega člena se prizna največ v višini 50 % davčne
osnove od dohodka iz dejavnosti.
(4) Pri zmanjšanju davčne osnove od
dohodka iz dejavnosti na račun izgub iz preteklih let se davčna osnova od
dohodka iz dejavnosti najprej zmanjša za izgubo starejšega datuma.
(5) Neizkoriščeni
del izgube po tem členu se ob prenehanju opravljanja dejavnosti, če so
izpolnjeni pogoji iz četrtega in devetega odstavka 51. člena tega zakona, lahko
prenese na novega zasebnika oziroma novo pravno osebo oziroma prevzemno pravno
osebo. Šteje se, da je izgubo prevzel novi zasebnik oziroma nova pravna oseba
oziroma prevzemna pravna oseba pod pogoji, kot bi veljali, če do prenehanja ne
bi prišlo.
(6) Določbe tega člena se ne
uporabljajo za zavezanca, kateremu se davčna osnova ugotavlja v skladu s
tretjim, četrtim, šestim in sedmim odstavkom 48. člena tega zakona.
61. člen
(olajšava za vlaganja v raziskave in
razvoj)
(1) Zavezanec lahko uveljavlja znižanje
davčne osnove v višini 100% zneska, ki predstavlja vlaganja v raziskave in
razvoj v davčnem letu, vendar največ v višini davčne osnove. Vlaganja po tem
odstavku so vlaganja v:
1.    
notranje raziskovalno-razvojne dejavnosti
zavezanca, vključno z nakupom raziskovalno-razvojne opreme, ki se izključno in
stalno uporablja pri izvajanju raziskovalne-razvojne dejavnosti zavezanca;
2.    
nakup raziskovalno-razvojnih storitev (ki jih
izvajajo druge osebe, vključno s povezanimi osebami, oziroma druge javne ali
zasebne raziskovalne organizacije).
Pri ugotavljanju zneska, za
katerega zavezanec lahko znižuje davčno osnovo v skladu s tem odstavkom, se
upoštevajo zneski za vlaganja po tem odstavku, v skladu z določbami tega zakona
o določanju davčne osnove. Pri razmerjih s povezanimi osebami se upoštevajo
zneski, ugotovljeni po določbah tega zakona o določanju davčne osnove pri
poslovanju med povezanimi osebami. Vlaganja v raziskave in razvoj po tem
odstavku mora zavezanec opredeliti v poslovnem načrtu ali posebnem razvojnem projektu/programu.
(2) Zavezanec lahko za neizkoriščen
del davčne olajšave po tem členu v davčnem letu znižuje davčno osnovo v
naslednjih petih davčnih letih.
(3) Pri znižanju davčne osnove na
račun neizkoriščenega dela davčne olajšave iz preteklih davčnih let se davčna
osnova najprej zniža za neizkoriščeni del davčne olajšave starejšega datuma.
(4) Neizkoriščeni del davčne olajšave
po tem členu se ob prenehanju opravljanja dejavnosti, če so izpolnjeni pogoji
iz četrtega in devetega odstavka 51. člena tega zakona, lahko prenese na novega
zasebnika oziroma novo pravno osebo oziroma prevzemno pravno osebo. Šteje se,
da je olajšavo prevzel novi zasebnik oziroma nova pravna oseba oziroma
prevzemna pravna oseba, pod pogoji kot bi veljali, če do prenehanja ne bi prišlo.
(5) Zavezanec ne more uveljavljati
olajšave za vlaganja po prvem odstavku tega člena v delu, ki so financirana iz
sredstev proračuna Republike Slovenije oziroma proračuna EU, če imajo ta
sredstva naravo nepovratnih sredstev.
(6) Minister, pristojen za finance,
podrobneje predpiše izvajanje tega člena.
(7) Znižanje davčne osnove po tem členu se
izključuje z znižanjem davčne osnove po 66.a členu tega zakona.
61.a člen
(olajšava za zaposlovanje)
(1) Zavezanec, ki
na novo zaposli osebo, mlajšo od 29 let, ali osebo, starejšo od 55 let,
ali zaposli osebo v poklicu, za katerega na trgu dela primanjkuje iskalcev
zaposlitve, ki v obdobju zadnjih 24 mesecev ni bila zaposlena pri tem zavezancu
ali njegovi povezani osebi, lahko uveljavlja znižanje davčne osnove v višini
45 % plače te osebe.
(2) Zavezanec
lahko uveljavlja olajšavo po prvem in četrtem odstavku tega člena za prvih 24
mesecev zaposlitve teh oseb v davčnem letu zaposlitve in v naslednjih davčnih
letih do poteka 24 mesecev. Olajšava za zaposlitev osebe v poklicu, za katerega
na trgu dela primanjkuje iskalcev zaposlitve, se lahko uveljavlja, če je takšno
pomanjkanje opredeljeno na seznamu, ki ga s pravilnikom določi minister,
pristojen za delo, v soglasju z ministrom, pristojnim za finance, vsaj vsaki dve
leti enkrat, pri tem pa upošteva razpoložljivost kandidatov, poklice, raven
usposobljenosti, delovne pogoje in druge strukturne dejavnike.
(3) Zavezanec lahko uveljavlja olajšavo v
skladu s tem členom le, če poveča skupno število zaposlenih delavcev v davčnem
letu, v katerem na novo zaposli delavca, za katerega uveljavlja olajšavo, pri
čemer se kot povečanje števila zaposlenih delavcev šteje, če je število
zaposlenih delavcev na zadnji dan davčnega leta višje, kot je povprečje 12
mesecev v tem davčnem letu in manj mesecih, če je bilo to obdobje krajše. Pri
ugotavljanju povečanja števila zaposlenih delavcev se zaposleni za delovni čas,
krajši od polnega časa, upoštevajo sorazmerno, pri čemer se zaposleni za
določen čas ne upoštevajo.
(4) Zavezanec lahko uveljavlja znižanje
davčne osnove po tem členu v višini 55 % plače osebe, če zaposli osebo,
mlajšo od 25 let, ki se zaposluje prvič.
(5) Olajšava po
tem členu se lahko prenese na novega zasebnika oziroma novo pravno osebo
oziroma prevzemno pravno osebo, če so izpolnjeni pogoji iz četrtega in devetega
odstavka 51. člena tega zakona. Šteje se, da je olajšavo prevzel novi zasebnik
oziroma nova pravna oseba oziroma prevzemna pravna oseba, pod pogoji kot bi
veljali, če do prenehanja ne bi prišlo.
(6) Olajšava po prvem odstavku tega člena za zaposlovanje oseb, mlajših
od 29 let, in oseb, starejših od 55 let, se izključuje z olajšavo za
zaposlovanje oseb v poklicu, za katerega na trgu dela ni iskalcev zaposlitve.
Olajšava po četrtem odstavku tega člena se izključuje z olajšavami po prvem
odstavku tega člena. Olajšave po prvem in četrtem odstavku tega člena se
izključujejo z olajšavo za zaposlovanje invalidov po tem zakonu.
62. člen
(olajšava za zaposlovanje invalidov)
(1) Zavezanec, ki zaposluje invalida
po zakonu, ki ureja zaposlitveno rehabilitacijo in zaposlovanje invalidov,
lahko uveljavlja znižanje davčne osnove v višini 50% izplačane plače te osebe,
zavezanec, ki zaposluje invalida s 100% telesno okvaro ali gluho osebo, pa v
višini 70% izplačane plače te osebe.
(2) Zavezanec, ki zaposluje invalide
iz prvega odstavka tega člena nad predpisano kvoto in katerih invalidnost ni
posledica poškodbe pri delu ali poklicne bolezni pri istem delodajalcu po
zakonu, ki ureja zaposlitveno rehabilitacijo in zaposlovanje invalidov, lahko
uveljavlja znižanje davčne osnove v višini 70% izplačanih plač za te osebe. Za
namene tega odstavka se osebe iz tega odstavka vštevajo v kvoto po datumu
sklenitve pogodbe o zaposlitvi, in sicer se najprej vštevajo tiste osebe s
starejšim datumom sklenitve pogodbe o zaposlitvi. Olajšava po tem odstavku se
izključuje z olajšavo po prvem odstavku tega člena.
63. člen
(olajšava za zavezanca invalida)
Zavezanec, ki je invalid po zakonu, ki
ureja zaposlitveno rehabilitacijo in zaposlovanje invalidov, in ne zaposluje
delavcev, lahko uveljavlja znižanje davčne osnove v višini 30% povprečne
mesečne plače zaposlenih v Sloveniji, zavezanec invalid s 100% telesno okvaro
ali zavezanec – gluha oseba pa v višini 60% povprečne mesečne plače zaposlenih
v Sloveniji za vsak mesec opravljanja dejavnosti.
64. člen
(olajšava za izvajanje praktičnega dela v
strokovnem izobraževanju)
Zavezanec, ki sprejme vajenca, dijaka ali
študenta po učni pogodbi za izvajanje praktičnega dela v strokovnem
izobraževanju, lahko uveljavlja znižanje davčne osnove v višini plačila tej
osebi, vendar največ v višini 80% povprečne mesečne
plače zaposlenih v Sloveniji za vsak mesec izvajanja praktičnega dela posamezne
osebe v strokovnem izobraževanju.
65. člen
(olajšava za prostovoljno dodatno pokojninsko
zavarovanje)
Zavezanec – delodajalec, ki financira
pokojninski načrt kolektivnega zavarovanja in izpolnjuje pogoje v zvezi s kolektivnim prostovoljnim dodatnim pokojninskim
zavarovanjem, določene po zakonu, ki ureja pokojninsko in invalidsko zavarovanje,
lahko za premije prostovoljnega dodatnega pokojninskega zavarovanja, ki jih
delno ali v celoti plača v korist delojemalcev – zavarovancev izvajalcu
pokojninskega načrta s sedežem v Sloveniji ali v drugi državi članici EU, po
pokojninskem načrtu, ki je odobren in vpisan v poseben register v skladu s
predpisi, ki urejajo prostovoljno dodatno pokojninsko in invalidsko
zavarovanje, uveljavlja davčno olajšavo za leto, v katerem so bile premije
plačane, vendar največ do zneska, ki je enak 24% obveznih prispevkov za
pokojninsko in invalidsko zavarovanje za delojemalca – zavarovanca in ne več
kot 2.390 eurov letno. Glede uskladitve premije in načina objave usklajenih
zneskov premije, se uporablja 118. člen tega zakona.
65.a člen
(olajšava za vlaganja v digitalni in
zeleni prehod)
(1) Zavezanec lahko uveljavlja znižanje
davčne osnove v višini 40 % zneska, ki predstavlja vlaganja v digitalno
preobrazbo in zeleni prehod v tem obdobju. Vlaganja iz tega odstavka so
vlaganja v:
1.    
računalništvo v oblaku, umetno inteligenco in
velepodatke;
2.    
okoljsko prijazne tehnologije, čistejši,
cenejši in bolj zdrav javni in zasebni transport, razogljičenje energijskega
sektorja, energetsko učinkovitost stavb, uvajanje drugih standardov za
klimatsko nevtralnost.
(2) Olajšava po tem členu se izključuje z
olajšavama po 61. in 66.a členu tega zakona.
(3) Zavezanec ne more uveljavljati olajšave
za vlaganja po prvem odstavku tega člena v delu, ki je financiran iz sredstev
proračunov samoupravnih lokalnih skupnosti, proračuna Republike Slovenije
oziroma proračuna EU, če imajo ta sredstva naravo nepovratnih sredstev.
(4) Minister, pristojen za finance,
podrobneje predpiše izvajanje tega člena in pri tem upošteva, da gre za
spremembo obstoječih modelov, napredek, izboljšave, trajnostni razvoj ter
podporo ukrepom na drugih področjih. Upošteva tudi strateške nacionalne in
mednarodne cilje na tem področju.
66. člen
(olajšava za donacije)
(1) Zavezanec lahko uveljavlja
znižanje davčne osnove za znesek izplačil v denarju in v naravi za humanitarne,
invalidske, socialno-varstvene, dobrodelne, znanstvene, vzgojno-izobraževalne,
zdravstvene, športne, kulturne, ekološke, religiozne in
splošnokoristne namene, in sicer le za takšna izplačila rezidentom Slovenije in
rezidentom drugih držav članic EU, razen poslovnim enotam rezidentov držav
članic EU, ki se nahajajo izven držav članic EU, ki so po posebnih predpisih
ustanovljeni za opravljanje navedenih dejavnosti, kot nepridobitnih dejavnosti,
do zneska, ki ustreza 1% obdavčenega prihodka
zavezanca v davčnem letu.
(2) Zavezanec lahko uveljavlja, poleg
znižanja davčne osnove po prejšnjem odstavku, dodatni znižanji davčne osnove:
1.    
do zneska, ki ustreza 0,2 % obdavčenega
prihodka davčnega obdobja zavezanca, za znesek izplačil v denarju in v naravi
za kulturne namene, športne namene in za takšna izplačila prostovoljnim
društvom, ustanovljenim za varstvo pred naravnimi in drugimi nesrečami, ki
delujejo v javnem interesu za te namene, in sicer le za takšna izplačila
rezidentom Slovenije in rezidentom države članice EU, ki ni Slovenija, razen
poslovnim enotam rezidentov države članice EU, ki se nahaja izven države
članice EU, ki (če) so po posebnih predpisih ustanovljeni za opravljanje
navedenih dejavnosti, kot nepridobitnih dejavnosti, in
2.    
do zneska, ki ustreza 3,8 % obdavčenega
prihodka davčnega obdobja zavezanca, za znesek izplačil v denarju in v naravi
izvajalcem programa vrhunskega športa za vlaganja v vrhunski šport, kot so
opredeljeni z zakonom, ki ureja šport, in sicer le za takšna izplačila
rezidentom Slovenije in rezidentom države članice EU, ki ni Slovenija, razen
poslovnim enotam rezidentov države članice EU, ki se nahaja izven države
članice EU.
(3) (črtan)
(4) Za
znesek, ki ustreza 1 % obdavčenega prihodka davčnega obdobja zavezanca iz
prvega odstavka tega člena, in za znesek 0,2 % in 3,8 % obdavčenega
prihodka davčnega obdobja zavezanca iz drugega odstavka tega člena, se šteje
znesek vseh izplačil v celotnem davčnem obdobju.
(5) Zavezanec lahko za znesek, ki
presega znesek znižanja davčne osnove po tem členu za namene in izplačila po
drugem odstavku tega člena, znižuje davčno osnovo v naslednjih treh davčnih
letih skupaj z znižanjem davčne osnove za te namene za tekoče davčno leto,
vendar skupaj ne več, kot je določeno v prvem in drugem odstavku tega člena, in
največ v višini davčne osnove.
(6) Zavezanec lahko uveljavlja olajšavo za
donacije v skladu s prvim in drugim odstavkom tega člena tudi če gre za
izplačila v države članice Evropskega gospodarskega prostora (v nadaljnjem
besedilu: EGP), ki hkrati niso države članice EU.
66.a člen
(olajšava za investiranje)
(1) Zavezanec lahko uveljavlja znižanje
davčne osnove v višini 40% investiranega zneska v opremo in v neopredmetena
dolgoročna sredstva v davčnem letu vlaganja.
(2) Za opremo iz prejšnjega odstavka se ne
štejejo:
1.    
pohištvo in pisarniška oprema, razen
računalniške opreme, in
2.    
motorna vozila, razen osebnih avtomobilov na
hibridni ali električni pogon, avtobusov na hibridni ali električni pogon in
razen avtobusov ter tovornih motornih vozil z
motorjem, ki ustreza najmanj emisijskim zahtevam EURO VI.
(3) Za neopredmetena dolgoročna sredstva iz
prvega odstavka tega člena se ne štejejo dobro ime in stvarne pravice na
nepremičninah ter druge podobne pravice.
(4) V primeru finančnega najema lahko
znižanje davčne osnove po prvem odstavku tega člena uveljavlja zavezanec, ki
opremo oziroma neopredmeteno dolgoročno sredstvo pridobi na podlagi finančnega
najema.
(5) Zavezanec lahko za neizkoriščen del
olajšave iz prvega odstavka tega člena zmanjšuje davčno osnovo v naslednjih
petih davčnih letih po letu vlaganja, vendar zmanjšanje ne sme presegati davčne
osnove.
(6) Če zavezanec, novi zasebnik oziroma
nova pravna oseba oziroma prevzemna pravna oseba proda oziroma odtuji opremo
oziroma neopredmeteno dolgoročno sredstvo, za katero je izkoristil davčno
olajšavo po tem členu prej kot v treh letih po letu vlaganja po tem členu,
oziroma pred dokončnim amortiziranjem v skladu z zakonom, ki ureja davek od
dohodkov pravnih oseb, če je to krajše od treh let, mora za znesek izkoriščene davčne
olajšave povečati davčno osnovo od dohodka iz dejavnosti oziroma od dohodkov
pravnih oseb, in sicer v letu prodaje oziroma odtujitve opreme oziroma
neopredmetenega dolgoročnega sredstva.
(7) Za odtujitev po šestem odstavku tega
člena se šteje tudi izguba pravice do uporabe opreme oziroma neopredmetenega
dolgoročnega sredstva v primeru finančnega najema, prenos opreme oziroma
neopredmetenega dolgoročnega sredstva iz podjetja v gospodinjstvo ter tudi
odtujitev opreme oziroma neopredmetenega dolgoročnega sredstva, kot je določena
s prvim odstavkom 51. člena tega zakona.
(8) Neizkoriščen del davčne olajšave po tem
členu se ob prenehanju opravljanja dejavnosti, če so izpolnjeni pogoji iz
četrtega in devetega odstavka 51. člena tega zakona, lahko prenese na novega
zasebnika oziroma novo pravno osebo oziroma prevzemno pravno osebo. Šteje se,
da je olajšavo prevzel novi zasebnik oziroma nova pravna oseba oziroma
prevzemna pravna oseba, pod pogoji kot bi veljali, če do prenehanja ne bi
prišlo.
(9) Zavezanec ne more uveljavljati olajšave
za investicije po tem členu v delu, ki so financirane iz sredstev proračunov
samoupravnih lokalnih skupnosti, proračuna Republike Slovenije oziroma
proračuna EU, če imajo ta sredstva naravo nepovratnih sredstev.
67. člen
(omejitve v zvezi z znižanjem davčne osnove)
(1) Določbe
61. do 66.a člena tega zakona se ne uporabljajo za uveljavljanje davčnih
olajšav, vključno s prenosom neizkoriščenega dela olajšav iz preteklih obdobij
zavezanca, kateremu se davčna osnova ugotavlja v skladu s tretjim, četrtim,
šestim in sedmim odstavkom 48. člena tega zakona.
(2) Znižanje
davčne osnove po 60. do 66.a členu tega zakona in določbah drugih zakonov, ki
določajo znižanje davčne osnove za dohodnino od dohodka iz dejavnosti po tem
zakonu, skupaj z uveljavljanjem neizkoriščenih delov znižanj davčne osnove iz
preteklih obdobij, se prizna največ v višini 63% davčne osnove od dohodka iz
dejavnosti.
68. člen
(davčni odtegljaj)
(1) Od dohodkov, od katerih se v
skladu z zakonom, ki ureja davek od dohodkov pravnih oseb, izračunava, odteguje
in plačuje davčni odtegljaj, se izračunava, odteguje in plačuje davčni
odtegljaj, če jih v okviru opravljanja dejavnosti dosega zavezanec po tem
zakonu. Davčni odtegljaj se izračunava, odteguje in plačuje od osnove in po stopnji,
določeni z zakonom, ki ureja davek od dohodkov pravnih oseb.
(2) Ne glede
na prvi odstavek tega člena se davčni odtegljaj izračunava, odteguje in plačuje
tudi od plačil, ki jih zavezanec po tem poglavju dosega v okviru opravljanja
dejavnosti nastopajočega izvajalca ali športnika. Davčni odtegljaj se
izračunava, odteguje in plačuje od posameznega plačila, zmanjšanega za
normirane stroške v višini 30 % od posameznega plačila, po stopnji,
določeni z zakonom, ki ureja davek od dohodkov pravnih oseb. Zavezanec
nerezident, ki nima poslovne enote v Sloveniji, lahko na način, določen z
zakonom, ki ureja davčni postopek, uveljavlja:
1.    
normirane stroške v višini, določeni v prvem
odstavku 59. člena tega zakona, če dokaže izpolnjevanje pogojev iz prve in
druge alineje tretjega odstavka 48. člena tega zakona, pri čemer se pri
presoji izpolnjevanja pogojev smiselno izhaja iz primerljivega položaja po
pravilih oziroma predpisih druge države, ali
2.    
namesto normiranih stroškov posamezni
aktivnosti v Sloveniji neposredno pripisljive dejanske stroške, ki se priznajo
na podlagi dokazil.
(3) Davčni odtegljaj se ne izračunava,
odteguje in plačuje, če zavezanec, rezident ali nerezident, ki ima poslovno
enoto v Sloveniji, izplačevalcu dohodka predloži svojo davčno številko.
(4) Davčni odtegljaj se odšteje od
akontacije dohodnine od dohodka iz dejavnosti, odmerjene za davčno leto v
skladu s prvim odstavkom 128. člena tega zakona.
(5) (črtan)
4. Dohodek iz osnovne kmetijske in
osnovne gozdarske dejavnosti
69. člen
(splošno o dohodku iz osnovne kmetijske in
osnovne gozdarske dejavnosti)
(1) Za dohodek iz osnovne kmetijske in
osnovne gozdarske dejavnosti se štejejo vsi dohodki v zvezi z osnovno kmetijsko
in osnovno gozdarsko dejavnostjo na kmečkem gospodinjstvu.
(2) Kmečko gospodinjstvo po tem zakonu je
skupnost ene ali več fizičnih oseb, ki imajo na dan
30. junija v davčnem letu po predpisih o prijavi prebivališča prijavljeno
isto stalno prebivališče, niso najeta delovna sila (v
nadaljnjem besedilu: člani kmečkega gospodinjstva), ter se vsaj za enega ali
več članov kmečkega gospodinjstva šteje, da opravljajo osnovno kmetijsko in
osnovno gozdarsko dejavnost po določbah tega zakona in njihov skupni dohodek iz
osnovne kmetijske in osnovne gozdarske dejavnosti znaša najmanj 200 eurov.
(3) Kot osnovna kmetijska in osnovna
gozdarska dejavnost se šteje pridelava, kot je določena s predpisi o
ugotavljanju katastrskega dohodka in predpisi o evidentiranju nepremičnin, je v
celoti ali pretežno vezana na uporabo kmetijskih in gozdnih zemljišč ter je
ustrezno evidentirana v zemljiškem katastru.
(4) Kot osnovna kmetijska dejavnost se
šteje tudi pridelava posebnih kultur, kot je določena s predpisi o ugotavljanju
katastrskega dohodka in evidentirana pri Agenciji Republike Slovenije za
kmetijske trge in razvoj podeželja.
(5) Ne glede na tretji odstavek tega člena se kot osnovna kmetijska
dejavnost ne šteje pridelava sadik sadnega, gozdnega in okrasnega drevja ter
grmičevja, pridelava sadik vinske trte in sadik hmelja ter pridelava okrasnih
rastlin.
(6) Ne glede na tretji odstavek tega člena
se kot osnovna kmetijska dejavnost šteje tudi čebelarstvo, določeno s predpisi o ugotavljanju katastrskega dohodka, vezano na panje, evidentirane v registru čebelnjakov.
(7) Ne glede na določbo tretjega odstavka
tega člena se kot osnovna kmetijska in osnovna gozdarska dejavnost šteje tudi
pridelava na kmetijskih in gozdnih zemljiščih izven Slovenije.
(8) Kot dohodek v zvezi z osnovno kmetijsko
in osnovno gozdarsko dejavnostjo se šteje dohodek od malega obsega prve stopnje
predelave lastnih kmetijskih in gozdarskih pridelkov, ki se štejejo za pridelke
osnovne kmetijske in osnovne gozdarske dejavnosti, če se člani kmečkega
gospodinjstva tako prostovoljno odločijo in to priglasijo davčnemu organu v
skladu z zakonom, ki ureja davčni postopek, in so izpolnjeni naslednji pogoji:
-      
člani kmečkega gospodinjstva, poleg predelave
lastnih kmetijskih in gozdarskih pridelkov v izdelke iz devetega odstavka tega
člena, ne opravljajo sami ali preko povezanih oseb, druge dejavnosti na kmetiji,
ki se v skladu z zakonom, ki ureja kmetijstvo, lahko šteje za dopolnilno
dejavnost na kmetiji, razen dopolnilne dejavnosti predelave rastlinskih
odpadkov ter proizvodnje in prodaje energije iz obnovljivih virov, storitev s
kmetijsko in gozdarsko mehanizacijo in opremo ter ročnim delom ali svetovanja
in usposabljanja v zvezi s kmetijsko, gozdarsko in dopolnilno dejavnostjo,
-      
člani kmečkega gospodinjstva ne ugotavljajo
davčne osnove v skladu z drugim odstavkom 47. člena tega zakona in
-      
v davčnem letu pred davčnim letom, za katero
priglašajo obravnavo dohodka od malega obsega prve stopnje predelave, prihodki
od te dejavnosti ne presegajo 3.500 eurov.
(9) Za izdelke prve stopnje predelave iz
osmega odstavka tega člena se štejejo: nerazkosane in razkosane klavne živali,
moka in drugi mlevski izdelki, vsi brez dodatkov, maslo, kisla in sladka
smetana, kislo mleko, pinjenec, sirotka, jogurt, kefir, skuta in siri, vsi brez
dodatkov, kisano, sušeno, vloženo in drugače konzervirano sadje in zelenjava,
sadni in vinski mošt, sadno vino, sadni in zelenjavni sok in sirup, sadni in
vinski kis, jedilna olja razen oljčnega ter smola in oglje.
(10) Ne glede na osmi in deveti odstavek
tega člena se kot dohodek v zvezi z osnovno kmetijsko dejavnostjo šteje tudi
dohodek od predelave lastnega grozdja v vino na površinah, ki se ocenijo na
podlagi obsega proizvodnje vina, evidentiranega pri ministrstvu, pristojnem za
kmetijstvo, ali priglašenega pri davčnem organu, če gre za vino iz pridelka
grozdja izven Slovenije, če:
-      
člani kmečkega gospodinjstva ne ugotavljajo
davčne osnove v skladu z drugim odstavkom 47. člena tega zakona in
-      
imajo člani kmečkega gospodinjstva v lasti ali
uporabi vsaj 0,3 hektara vinograda za predelavo grozdja v vino iz lastnega
pridelka grozdja.
Za oceno površine
vinogradov za proizvodnjo vina iz lastnega pridelka grozdja se šteje, da se v
povprečju na hektar proizvede 4.600 litrov vina.
(11) Član kmečkega gospodinjstva po tem
členu, določen z zakonom, ki ureja davčni postopek, mora v roku, določenim z
zakonom, ki ureja davčni postopek, davčnemu organu priglasiti prenehanje
obravnave dohodkov od malega obsega prve stopnje predelave kot dohodkov v zvezi
z osnovno kmetijsko in osnovno gozdarsko dejavnostjo. Priglasitev učinkuje od
začetka davčnega leta, za katero je član kmečkega gospodinjstva opravil
priglasitev pri davčnem organu.
(12) Ne glede na določbo enajstega odstavka
tega člena se dohodki iz osmega odstavka tega člena v davčnem letu po davčnem
letu, v katerem niso več izpolnjeni pogoji iz osmega in devetega odstavka tega
člena, ne štejejo več za dohodke v zvezi z osnovno kmetijsko in osnovno
gozdarsko dejavnostjo po tem zakonu.
(13) Šteje
se, da v okviru kmečkega gospodinjstva opravljajo osnovno kmetijsko in osnovno
gozdarsko dejavnost člani kmečkega gospodinjstva, ki so na dan 30. junija
leta, za katero se dohodek ugotavlja, vpisani v zemljiški knjigi oziroma
zemljiškem katastru kot lastniki, zakupniki ali imetniki pravice uporabe
kmetijskega ali gozdnega zemljišča (v nadaljevanju: zemljišča) na podlagi
drugega pravnega naslova.
(14) Če zemljišče dejansko uporablja oseba, ki je član kmečkega
gospodinjstva, v katerem noben član nima pravice do uporabe tega zemljišča na
podlagi pravnega naslova v zemljiški knjigi in zemljiškem katastru, se za
namene tega zakona ta pravica pripiše dejanskemu uporabniku zemljišča, na
podlagi prijave dejanskega uporabnika kmetijskih in gozdnih zemljišč pri
davčnem organu ali na podlagi ugotovitve davčnega organa o dejanskem
uporabniku.
(15) Šteje
se, da osnovno kmetijsko in osnovno gozdarsko dejavnost opravlja tudi fizična
oseba, ki je kot lastnik ali uporabnik panjev na dan 30. junija leta, za
katero se dohodek ugotavlja, evidentirana v registru čebelnjakov.
(16) Šteje se, da
osnovno kmetijsko in osnovno gozdarsko dejavnost opravlja tudi fizična oseba,
ki so ji v letu, na katero se obdavčitev nanaša, izplačani drugi dohodki v
zvezi z opravljanjem osnovne kmetijske in osnovne gozdarske dejavnosti.
70. člen
(dohodki, ki se vštevajo v dohodek iz
osnovne kmetijske in osnovne gozdarske dejavnosti)
Za dohodek iz osnovne kmetijske in osnovne
gozdarske dejavnosti se štejejo potencialni tržni dohodki od pridelave na
zemljiščih oziroma v panjih in drugi dohodki, ki so plačila iz naslova ukrepov
kmetijske politike in druga plačila iz naslova državnih pomoči, prejeta v zvezi
z opravljanjem osnovne kmetijske in osnovne gozdarske dejavnosti.
71. člen
(davčna osnova)
(1) Davčna osnova od potencialnih tržnih
dohodkov iz 70. člena tega zakona je za pridelavo na zemljiščih katastrski
dohodek, kot je ugotovljen po predpisih o ugotavljanju katastrskega dohodka na
dan 30. junija leta, za katero se dohodek ugotavlja. Davčna osnova od potencialnih tržnih
dohodkov kmetijskih in gozdnih zemljišč izven Slovenije je katastrski dohodek
za kmetijsko zemljišče brez podrobnejše vrste dejanske rabe bonitete med 51 in
60 ter za gozdno zemljišče seštevek katastrskega dohodka rastiščnega
koeficienta od 8 do 9 in katastrskega dohodka bonitete med 51 in 60.
(2) Davčna
osnova od potencialnih tržnih dohodkov iz 70. člena tega zakona je za pridelavo
v panjih 70% pavšalne ocene dohodka na panj, kot je ugotovljena po predpisih o
ugotavljanju katastrskega dohodka.
(3) Davčna osnova od drugih dohodkov iz 70.
člena tega zakona je vsak posamezni dohodek.
72. člen
(pripisovanje davčne osnove posameznemu
zavezancu)
(1) Katastrski dohodek se posameznemu
zavezancu, članu kmečkega gospodinjstva, pripiše za
zemljišča, ki jih ima pravico uporabljati. Ne glede na prejšnji stavek se katastrski dohodek od zemljišč izven
Slovenije, od pridelave posebnih kultur in proizvodnje vina, pripiše
posameznemu zavezancu, članu kmečkega gospodinjstva, za katerega se v skladu z
69. členom tega zakona šteje, da opravlja osnovno kmetijsko in osnovno
gozdarsko dejavnost, v sorazmernem deležu glede na skupno število zavezancev v
kmečkem gospodinjstvu.
(2) Katastrski dohodek zemljišč, s katerimi
razpolagajo člani agrarne skupnosti, skupnega pašnika ali planine, ki se po
predpisih o kmetijstvu štejejo za samostojno kmetijsko gospodarstvo, se
posameznemu članu takega kmetijskega gospodarstva, ki je zavezanec za dohodnino
po tem poglavju, pripiše glede na njegov pripadajoči solastniški ali sorazmerni
delež ali delež, ki ga ima v uporabi.
(3) Pavšalna davčna osnova za panj se
pripiše uporabniku panja.
(4) Davčna osnova od drugih dohodkov iz 70.
člena tega zakona se pripiše posameznemu zavezancu, članu kmečkega
gospodinjstva, za katerega se v skladu z 69. členom tega zakona šteje, da
opravlja osnovno kmetijsko in osnovno gozdarsko dejavnost, v sorazmernem deležu
glede na skupno število zavezancev v kmečkem gospodinjstvu.
(5) Davčna osnova od drugih dohodkov iz 70.
člena tega zakona, prejetih za račun članov agrarne skupnosti, skupnega pašnika
ali planine, ki se po predpisih o kmetijstvu šteje za samostojno kmetijsko
gospodarstvo, se posameznemu članu takega kmetijskega gospodarstva, ki je
zavezanec za dohodnino po tem poglavju, pripiše glede na njegov pripadajoči
solastniški ali sorazmerni delež ali delež, ki ga ima v uporabi.
73. člen
(oprostitve)
(1) Ne glede na prvi odstavek 71.
člena tega zakona, se v davčno osnovo od katastrskega dohodka na zahtevo
zavezanca ne všteva katastrski dohodek zemljišč:
1.    
ki jih je na podlagi zakona trajno ali začasno
prepovedano izkoriščati za kmetijsko pridelavo,
2.    
na katerih so nasipi, kanali, prekopi, jezovi
in druge naprave za potrebe obrambe pred poplavami ali za osuševanje in
namakanje,
3.    
ki ležijo znotraj visokovodnih nasipov,
4.    
na katerih so vrbni in drugi zaščitni nasadi
ter varovalni gozdovi, kot obramba pred erozijo,
5.    
ki so v zemljiškem katastru označena kot
zemljišča pod neodmerjenimi gozdnimi cestami,
6.    
na katerih so neodmerjene planinske poti,
7.    
na katerih so objekti za potrebe zaščite in
reševanja pred naravnimi in drugimi nesrečami,
8.    
ki ležijo v obmejnem pasu in nad ali pod
visokonapetostnimi daljnovodi in drugimi vodi, če je izkoriščanje v kmetijske
namene onemogočeno,
9.    
na katerih so evidentirana vojna grobišča,
10. 
ki jih zavezanec odda skladno s predpisi o
preživninskem varstvu kmetov,
11. 
ki jih na podlagi odločbe državnega organa o
razlastitvi ali pogodbe, ki nadomešča razlastitev, ni mogoče uporabljati,
12. 
ki jih je zavezanec z odločbo o
denacionalizaciji dobil v last, ne pa tudi v posest,
13. 
za katera je bilo skladno s predpisi izdano
dovoljenje za gradnjo,
14. 
ki so dana v zakup, za dobo, navedeno v zakupni
pogodbi,
15. 
ki se uporabljajo za doseganje dohodka, kot je
določen v III.3. poglavju tega zakona,
16. 
ki so bila neuporabna ali slabše kakovosti, pa
so z vlaganji postala uporabna ali bolj rodovitna, za obdobje treh let, z
uveljavitvijo v prvem letu po usposobitvi ali izboljšanju,
17. 
na katerih se zasadijo novi vinogradi,
hmeljišča, sadovnjaki ali drugi trajni nasadi, za obdobje treh let in za oljčne
nasade za obdobje osmih let, z uveljavitvijo v prvem letu po zasaditvi,
18. 
ki se pogozdijo, za obdobje 30 let, z uveljavitvijo
v prvem letu po pogozditvi,
19. 
na katerih so objekti posebnega pomena za
obrambo ali ležijo v varnostnem območju takega objekta in se zanje predpiše
ukrep varovanja.
(2) Ne glede na drugi odstavek 71.
člena tega zakona, se v davčno osnovo od pavšalne ocene dohodka na panj na
zahtevo zavezanca ne všteva pavšalna ocena dohodka na panj za panje, ki se
uporabljajo za doseganje dohodka, kot je določen v III.3. poglavju tega zakona.
73.a člen
(olajšava za investiranje v osnovno
kmetijsko in osnovno gozdarsko dejavnost)
(1) Kadar je mogoče z računi dokazati
vlaganje sredstev članov gospodinjstva oziroma agrarne skupnosti v osnovna
sredstva in opremo v povezavi z osnovno kmetijsko in osnovno gozdarsko
dejavnostjo v okviru kmečkega gospodinjstva ali agrarne skupnosti, se v davčnem
letu vlaganja prizna olajšava v višini 40% vloženega zneska.
(2) Olajšave za investicije po tem členu se
v delu, ki so financirane iz sredstev proračunov samoupravnih lokalnih
skupnosti, proračuna Republike Slovenije oziroma proračuna EU, če imajo ta
sredstva naravo nepovratnih sredstev, ne priznajo.
(3) Za vlaganje iz prvega odstavka tega
člena se ne štejejo vlaganja v:
1.    
nakup zemljišč,
2.    
nakup ali gradnjo stavb,
3.    
nakup motornih vozil razen traktorjev in druge
kmetijske in gozdarske mehanizacije.
(4) Za
neizkoriščeni del olajšave iz prvega odstavka tega člena se lahko znižuje
davčna osnova v naslednjih petih davčnih letih po letu vlaganja.
(5) Olajšava se prizna zavezancu v
sorazmernem deležu glede na skupno število zavezancev v kmečkem gospodinjstvu
oziroma glede na njegov pripadajoči solastniški ali sorazmerni delež v agrarni
skupnosti.
(6) V primeru odtujitve osnovnega sredstva
oziroma opreme, za katero je bila uveljavljena olajšava, prej kot v treh letih
po letu vlaganja, se znesek davčne osnove v letu odtujitve poveča za znesek
izkoriščene olajšave, morebitnega neizkoriščenega dela olajšave pa v naslednjih
letih po odtujitvi ni mogoče uveljaviti.
(7) Znižanje davčne osnove po tem členu,
vključno z uveljavljanjem neizkoriščenega dela olajšave iz preteklih obdobij,
se prizna največ v višini 63% davčne osnove od dohodka iz osnovne kmetijske in
osnovne gozdarske dejavnosti.
5. Dohodek iz oddajanja premoženja v
najem in iz prenosa premoženjske pravice
74. člen
(dohodek)
(1) Dohodek po tem poglavju vključuje:
1.    
dohodek iz oddajanja premoženja v najem in
2.    
dohodek iz prenosa premoženjske pravice.
(2) Določbe tega poglavja ne vplivajo
na davčno obveznost zavezanca po III.3. poglavju tega zakona.
5.1. Dohodek iz oddajanja premoženja v
najem
75. člen
(dohodek iz oddajanja premoženja v najem)
(1) Dohodek iz oddajanja premoženja v
najem po tem poglavju je dohodek, dosežen z oddajanjem nepremičnin in premičnin
(v nadaljnjem besedilu: premoženja) v najem.
(2) Za oddajanje premoženja v najem po
prvem odstavku tega člena se šteje:
1.    
vsako oddajanje premoženja na podlagi pogodbe
ali na drugi pravni podlagi, s katerim najemodajalec prepusti najemniku
določeno premoženje v uporabo ali mu prepusti pravico do uporabe premoženja,
najemnik pa mu je zato dolžan plačati ustrezno najemnino ali drugo nadomestilo;
2.    
drugi primeri uporabe premoženja, kadar tisti,
katerega premoženje uporablja nekdo drug ali ima pravico do uporabe premoženja
nekdo drug ali ima nekdo drug pravico, da od njega zahteva opustitev določenih
dejanj, ki bi jih imel sicer pravico izvrševati na svojem premoženju, prejme
ustrezno nadomestilo, če ni s tem zakonom drugače določeno.
(3) Kot dohodek iz oddajanja
premoženja v najem se obdavčuje najemnina in druga nadomestila v zvezi z
oddajanjem premoženja v najem, ki vključujejo zlasti:
1.    
obveznosti in storitve, za katere se je zavezal
ali jih je opravil najemnik, razen obratovalnih stroškov, ki jih za najeto
premoženje plačuje najemnik;
2.    
premije, nadomestila, odškodnine in podobne
dohodke, ki ne predstavljajo dohodka iz 1. točke tega odstavka.
76. člen
(oprostitev)
Dohodnine se ne plačuje od:
1.    
dohodka iz oddajanja premičnin v najem, razen
od dohodka iz oddajanja opreme, bivalnika in prevoznega sredstva v najem,
2.    
materialnih vlaganj najemnika, ki ohranjajo
uporabno vrednost kmetijskega ali gozdnega zemljišča,
3.    
dohodka preživljanca po pogodbi o dosmrtnem
preživljanju,
4.    
dohodka za odstop prostora za izvedbo volitev
ali referenduma na državni ali lokalni ravni, izvedenih v skladu z zakonom, če
dohodek ne presega 84 eurov.
77. člen
(davčna osnova)
(1) Davčna osnova je dohodek iz
oddajanja premoženja v najem, zmanjšan za normirane stroške v višini 10% od dohodka, doseženega z oddajanjem premoženja v najem.
(2) Ne glede na prvi odstavek tega
člena, lahko zavezanec namesto normiranih stroškov uveljavlja dejanske stroške
vzdrževanja premoženja, ki ohranja uporabno vrednost premoženja (v nadaljnjem
besedilu: dejanski stroški vzdrževanja), če jih v času oddajanja premoženja v
najem za navedeno premoženje plačuje sam. Dejanski stroški vzdrževanja se
priznajo na podlagi računov. Minister, pristojen za
finance, lahko podrobneje določi dejanske stroške vzdrževanja za namene tega
člena.
(3) Ne glede na prvi in drugi odstavek
tega člena, je davčna osnova od dohodka, ki ga zavezanec doseže z oddajanjem
kmetijskega ali gozdnega zemljišča v najem, dosežen dohodek.
(4) Ne glede na prvi in drugi odstavek
tega člena, je davčna osnova od dohodka, ki ga najemnik doseže z oddajanjem
premoženja v podnajem, dohodek, dosežen na podlagi podnajema, zmanjšan za
najemnino in drugo nadomestilo, ki ga navedeni najemnik plačuje za najem tega
premoženja.
(5) Davčna osnova se pri vzajemnem
oddajanju premoženja v najem določi za vsako stran posebej, in sicer glede na
primerljivo tržno ceno najemnine od premoženja, ki ga fizična oseba odda v
najem, upoštevaje stroške po prvem in drugem odstavku tega člena.
(6) Zavezanec lahko kot dejanske
stroške vzdrževanja iz drugega odstavka tega člena uveljavlja tudi dejansko
porabljena sredstva rezervnega sklada za vzdrževanje večstanovanjske stavbe.
Zavezancu se prizna znesek njemu pripisanih porabljenih sredstev rezervnega
sklada, ki so bila vplačana v zvezi z nepremičnino, oddano v najem, in sicer na
podlagi obvestila upravnika, ki nastale stroške vzdrževanja porazdeli med etažne
lastnike po vnaprej določenih kriterijih in sestavi razdelilnik oziroma obračun
teh stroškov.
5.2. Dohodek iz prenosa premoženjske
pravice
78. člen
(dohodek iz prenosa premoženjske pravice)
(1) Dohodek iz prenosa premoženjske
pravice po tem poglavju vključuje dohodek, dosežen z odstopom uporabe oziroma
izkoriščanja ali odstopom pravice do uporabe oziroma pravice do izkoriščanja:
1.    
materialne avtorske pravice in materialne
pravice izvajalca,
2.    
izuma, videza izdelka, znaka razlikovanja,
tehnične izboljšave, načrta, formule, postopka, podobne pravice oziroma
podobnega premoženja in informacij glede industrijskih, komercialnih ali
znanstvenih izkušenj, ne glede na to, ali so zavarovani po zakonu,
3.    
osebnega imena, psevdonima ali podobe,
na podlagi pogodbe ali drugi pravni
podlagi, po kateri imetnik premoženjske pravice za njen prenos prejme določeno
nadomestilo.
(2) Kot dohodek iz prenosa
premoženjske pravice se po tem poglavju obdavčuje vsak dohodek, prejet kot
nadomestilo za prenos premoženjske pravice, ki vključuje zlasti nadomestilo za
uporabo, izkoriščanje ali odstop pravice do uporabe oziroma pravice do
izkoriščanja premoženjske pravice.
79. člen
(davčna osnova)
(1) Davčna osnova je dohodek iz
prenosa premoženjske pravice, zmanjšan za normirane stroške v višini 10% od
dohodka, doseženega s prenosom premoženjske pravice.
(2) Stroški iz prvega odstavka tega
člena se ne priznajo:
1.    
imetniku premoženjske pravice, ki ni avtor,
izvajalec, izumitelj ali druga oseba, ki ustvari predmet premoženjske pravice,
2.    
v primeru odstopa uporabe oziroma izkoriščanja
ali odstopa pravice do uporabe oziroma pravice do izkoriščanja osebnega imena,
psevdonima ali podobe.
6. Dohodek iz kapitala
80. člen
(dohodek)
(1) Dohodek iz kapitala po tem
poglavju vključuje:
1.    
obresti,
2.    
dividende, in
3.    
dobiček iz kapitala.
(2) Določbe tega poglavja ne vplivajo
na davčno obveznost zavezanca po III.3. poglavju tega zakona, če ni s tem
zakonom drugače določeno.
6.1. Obresti
81. člen
(obresti)
(1) Obresti po tem poglavju so obresti
od posojil, obresti od dolžniških vrednostnih papirjev, obresti od denarnih
depozitov pri bankah in hranilnicah ter drugih podobnih finančnih terjatev do
dolžnikov, dohodek iz oddajanja v finančni najem, dohodek iz življenjskega
zavarovanja ter dohodek, ki ga zavezanec doseže na podlagi delitve prihodkov investicijskega sklada v obliki obresti.
(2) Kot obresti se po tem poglavju
obdavčuje vsako nadomestilo, ki ne predstavlja vračila glavnice iz finančno
dolžniškega razmerja, vključno z nadomestili za tveganje ali za zmanjšanje
vrednosti glavnice iz finančno dolžniškega razmerja zaradi inflacije, če ni s
tem zakonom drugače določeno. Kot obresti se obdavčujejo tudi diskonti, bonusi,
premije in podobni dohodki iz finančno dolžniškega razmerja ali dogovora, ki se
nanaša na finančno dolžniško razmerje.
(3) Za dohodek iz življenjskega
zavarovanja iz prvega odstavka tega člena se šteje tudi dohodek iz dodatnega
pokojninskega zavarovanja, sklenjenega po pokojninskem načrtu, ki ni vpisan v
poseben register, in dohodek iz prostovoljnega pokojninskega zavarovanja.
(4) Za dolžniške vrednostne papirje iz
prvega odstavka tega člena se štejejo tudi zamenljivi dolžniški vrednostni
papirji.
(5) Za obresti po tem poglavju zakona se
šteje tudi nadomestilo, ki ga upravljavec premoženja davčnega zavezanca zagotovi
v primeru negativnega rezultata iz upravljanja premoženja ali v primeru
zajamčene vrednosti premoženja v upravljanju.
82. člen
(oprostitev)
Dohodnine se ne plačuje od:
1.    
obresti, ki se zavezancu izplačajo iz naslova
neupravičeno ali preveč odmerjenih in plačanih davkov in prispevkov;
2.    
obresti na pozitivno stanje na transakcijskem
računu pri izvajalcu plačilnega prometa, in sicer največ v višini, ki jo
izvajalec plačilnega prometa plačuje za depozite na vpogled;
3.    
dohodka iz življenjskega zavarovanja, ki je
sklenjeno za primer smrti in se dohodek izplača zaradi smrti osebe;
4.    
dohodka iz življenjskega zavarovanja, pri
katerem:
- 
nastane pravica zahtevati izplačilo zavarovalne
vsote po preteku desetih let od dneva sklenitve pogodbe o življenjskem
zavarovanju,
- 
sta sklenitelj zavarovanja in upravičenec do
zavarovalne vsote ena in ista oseba, in
- 
ni podana zahteva za izplačilo odkupne
vrednosti police življenjskega zavarovanja pred potekom roka iz prve alinee te
točke;
5.    
obresti iz varčevalne pogodbe po nacionalni stanovanjski
varčevalni shemi, ki je sklenjena za obdobje najmanj petih let, razen obresti
pri odstopu od te varčevalne pogodbe;
6.    
50% zneska obresti na obveznice, ki jih je
upravičenec prejel kot odškodnino v skladu z zakonom, ki ureja
denacionalizacijo. Če je upravičenec po navedenem zakonu mrtev ali razglašen za
mrtvega pred dnem pravnomočnosti odločbe o denacionalizaciji, se za upravičenca
štejejo njegovi dediči, ki jim je Slovenski odškodninski sklad oziroma
Slovenska odškodninska družba izročila obveznice na podlagi pravnomočnega
sklepa o dedovanju. Za namene izvajanja navedene oprostitve je zavezanec, ki
razpolaga hkrati z obveznicami, ki jih je pridobil kot upravičenec po navedeni
točki ter na drug način, dolžan voditi evidenco zalog obveznic. Zaloge se vodijo
po metodi zaporednih cen (FIFO);
7.    
obresti od vplačil etažnih lastnikov v rezervni
sklad, ki se vodijo na posebnem transakcijskem računu rezervnega sklada in jih
upravnik nalaga v skladu s Stanovanjskim zakonom.
83. člen
(splošno o davčni osnovi)
Davčna osnova so dosežene obresti, če ni s
tem zakonom drugače določeno.
84. člen
(davčna osnova v primeru dolgoročno
vezanih denarnih sredstev in dolgoročnega varčevanja pri bankah in hranilnicah)
Ne glede na 83. člen tega zakona, je davčna
osnova od obresti, doseženih v primeru vezanih denarnih sredstev in varčevanja
na računu pri bankah in hranilnicah, ustanovljenih v skladu s predpisi v
Sloveniji, in pri bankah drugih držav članic EU, z ročnostjo daljšo od enega
leta, pri katerem zavezanec ne more razpolagati s privarčevanimi sredstvi pred
potekom datuma vezave oziroma poteka varčevanja brez bistvenega zmanjšanja
obresti, enaka obrestim, obračunanim za obdobje davčnega leta, če se zavezanec
rezident tako odloči in o tem v roku in na predpisan način obvesti banko ali
hranilnico in davčni organ.
85. člen
(davčna osnova od dohodka iz finančnega
najema)
(1) Davčna osnova od dohodka iz
finančnega najema je del plačila finančnega najemojemalca finančnemu
najemodajalcu, ki ne predstavlja vračila glavnice.
(2) Če po pogodbi o finančnem najemu
lastninska pravica po izteku pogodbeno dogovorjenega obdobja ne preide na
najemnika, se dohodek, ki predstavlja vračilo glavnice, v letu, ko izteče
pogodba o finančnem najemu, obdavči kot dohodek iz oddajanja premoženja v najem
po III.5.1. poglavju tega zakona.
86. člen
(davčna osnova od dohodka iz življenjskega
zavarovanja)
(1) Davčna osnova od dohodka iz
življenjskega zavarovanja je razlika med prejetim izplačilom in vplačilom.
(2) Vrednost vplačila iz prvega
odstavka tega člena se v primeru obročnih vplačil določi kot seštevek vseh
obročnih vplačil. Če izplačilo iz prvega odstavka tega člena ni prejeto v
enkratnem znesku, temveč obročno, se vplačilo oziroma seštevek vseh obročnih
vplačil porazdeli enakomerno med obdobja izplačevanja obročnih izplačil. Če
celotno obdobje izplačevanja obročnih izplačil v pogodbi o življenjskem
zavarovanju ni določeno, se kot celotno obdobje izplačevanja obročnih izplačil
upošteva razlika med zavezančevo starostjo v času, ko prvič prejme obročno izplačilo,
in pričakovano življenjsko dobo zavezanca, ki se določi glede na podatek
Statističnega urada Republike Slovenije o pričakovanem
trajanju življenja ob rojstvu v Sloveniji, in sicer kot povprečje pričakovanega
trajanja življenja ob rojstvu moškega in ženske.
(3) Kadar so se zavarovalcu med trajanjem
življenjskega zavarovanja v skladu z zavarovalnimi pogoji dodelili zneski na
račun udeležbe pri dobičku ali je zavarovalnica na račun zavarovalca vplačala
dodatna vplačila, se ta vštevajo v vplačilo iz prvega odstavka tega člena po
vrednosti, ki je enaka nič.
(4) Davčna osnova od vplačil iz
življenjskega zavarovanja, ki niso zajeta s tretjim odstavkom tega člena in se
dodelijo oziroma vplačajo na račun zavarovalca, ter od dohodkov iz
življenjskega zavarovanja, ki se plačajo upravičenim osebam med trajanjem
zavarovanja, je enaka doseženim vplačilom oziroma plačilom.
(5) Določbe tretjega in četrtega odstavka
tega člena se uporabljajo tudi v primeru življenjskega zavarovanja iz 3. in
4. točke 82. člena tega zakona.
87. člen
(davčna osnova od obresti, doseženih z
unovčitvijo kupona za izplačilo obresti)
Davčna osnova od obresti, doseženih z
unovčitvijo kupona za izplačilo obresti, so dosežene obresti.
88. člen
(davčna osnova od obresti, doseženih ob
odsvojitvi ali odkupu diskontiranega dolžniškega vrednostnega papirja)
(1) Davčna osnova od obresti,
doseženih ob odsvojitvi diskontiranega dolžniškega vrednostnega papirja pred
dospelostjo papirja ali pri odkupu diskontiranega dolžniškega vrednostnega
papirja pred ali ob dospelosti papirja, so obresti, obračunane za obdobje od
dneva pridobitve do dneva odsvojitve ali odkupa diskontiranega dolžniškega
vrednostnega papirja.
(2) Za diskontirani dolžniški
vrednostni papir iz prvega odstavka tega člena se šteje tudi brezkuponski
dolžniški vrednostni papir.
(3) Višina obresti iz prvega odstavka
tega člena se določi po metodi enakomernega (konstantnega) donosa.
(4) Za odkup diskontiranega
dolžniškega vrednostnega papirja iz prvega odstavka tega člena se šteje tudi
unovčitev diskontiranega dolžniškega vrednostnega papirja.
88.a člen
(davčna osnova od obresti, doseženih z
odstopom ali poplačilom prevzete terjatve)
Davčna osnova od obresti, doseženih z
odstopom ali poplačilom terjatve, ki jo je zavezanec prevzel od upnika ali
prevzemnika, je enaka razliki med prejetim nadomestilom oziroma poplačano
vrednostjo terjatve in zneskom, ki ga je zavezanec plačal ob prevzemu terjatve.
89. člen
(razmejitev med glavnico in obrestmi)
Če ni vnaprej natančno določeno, kolikšen
del posameznega plačila predstavlja vračilo glavnice in kolikšen del plačilo
obresti, se za namene tega zakona šteje, da se najprej plačujejo obresti,
izračunane po priznani obresti meri, ki jo določi minister, pristojen za
finance, na podlagi zakona, ki ureja davek od dohodkov pravnih oseb za potrebe
določanja obresti med povezanimi osebami.
6.2. Dividende
90. člen
(dividende)
(1) Dividende po tem poglavju so
dividende in drugi dohodki, doseženi na podlagi lastniškega deleža.
(2) Za lastniški delež po prvem
odstavku tega člena se šteje vsak delež, ki ga ima fizična oseba (v nadaljnjem
besedilu: imetnik deleža) na podlagi vloženih sredstev v gospodarski
družbi, zadrugi in drugih oblikah organiziranja, vključno s premoženjskim
vložkom tihega družbenika v podjetje nosilca tihe družbe in premoženjskim
vložkom fizične osebe v katerokoli drugo obliko organiziranja, ki ima pretežno
naravo lastniškega kapitala (v nadaljnjem besedilu: plačnik).
(3) Kot dividenda se po tem poglavju
obdavčuje vsaka razdelitev dohodka imetniku deleža iz premoženja plačnika
oziroma povezane osebe (po tem zakonu ali zakonu, ki ureja davek od dohodkov
pravnih oseb) plačnika na podlagi njegovega lastniškega deleža v plačniku,
ki ne predstavlja zmanjšanja njegovega lastniškega deleža, vključno z razdelitvijo
v obliki delnic ali zamenljivih obveznic ter pripisom dobička kapitalskemu
deležu družbenika. (delno
razveljavljen)
(4) Kot dividende se po tem poglavju
obdavčuje tudi:
1.    
prikrito izplačilo dobička, določeno v zakonu,
ki ureja davek od dohodkov pravnih oseb;
2.    
dobiček, ki se razdeli v zvezi z dolžniškimi
vrednostnimi papirji, ki zagotavljajo udeležbo v dobičku plačnika;
3.    
dohodek, ki ga zavezanec doseže na podlagi
delitve dobička, čistega dobička ali prihodkov investicijskega sklada, ki niso zajeti
z 81. členom tega zakona;
4.    
vrednost vrnjenega naknadnega vplačila
družbeniku, ki ga je vplačal po ustanovitvi družbe v skladu z določili družbene
pogodbe, v delu, ki presega vplačano vrednost. Če naknadnega vplačila družbenik
ni vplačal in je pravico do njegovega vračila pridobil s pridobitvijo deleža,
se obdavčuje vrednost vrnjenega naknadnega vplačila družbeniku, v delu, ki
presega:
- 
vplačano vrednost naknadnega vplačila ali
- 
nabavno vrednost pridobljenega deleža, kadar je
ta manjša od vplačane vrednosti naknadnega vplačila;
5.    
dodatno naknadno izplačilo zavezancu, ki je
odsvojil delež iz III.6.3. poglavja tega zakona, v zvezi z odsvojitvijo deleža,
ki ga izplača pridobitelj deleža in je odvisno od meril uspešnosti poslovanja
družbe v prihodnosti, določenih v pogodbi o odsvojitvi deleža.
91. člen
(davčna osnova)
(1) Davčna osnova je dosežena
dividenda, če ni s tem zakonom drugače določeno.
(2) Davčna osnova se pri prikritem
izplačilu dobička določi na podlagi primerljive tržne cene.
6.3. Dobiček iz kapitala
92. člen
(dobiček iz kapitala)
Dobiček iz kapitala je dobiček, dosežen z
odsvojitvijo kapitala.
93. člen
(kapital)
Za kapital po tem poglavju se štejejo:
1.    
nepremičnina, ne glede na to, ali je bila
odsvojena v spremenjenem ali nespremenjenem stanju;
2.    
vrednostni papirji in deleži v gospodarskih
družbah, zadrugah in drugih oblikah organiziranja;
3.    
investicijski kuponi.
94. člen
(odsvojitev kapitala)
Za odsvojitev kapitala po tem poglavju se
šteje vsaka odsvojitev kapitala ali dela kapitala, kot je zlasti prodaja
kapitala, dajanje kapitala v dar, zamenjava kapitala, unovčitev investicijskega
kupona, izplačilo sorazmernega dela likvidacijske mase v primeru likvidacije investicijskega sklada, izplačilo lastniškega deleža v primeru
prenehanja gospodarske družbe, zadruge ali druge oblike organiziranja,
izplačilo lastniškega deleža v primeru zmanjšanja lastniškega kapitala
gospodarske družbe, zadruge ali druge oblike organiziranja, izstopa ali
izključitve ter drugi primeri izplačila lastniškega deleža, izplačanega v
denarju ali v naravi, če ni s tem zakonom drugače določeno.
95. člen
(neobdavčljiva odsvojitev kapitala)
Za odsvojitev kapitala po tem poglavju se
ne šteje:
1.    
prenos kapitala preminule osebe na dediča,
volilojemnika ali osebo, ki ju nadomesti po predpisih o dedovanju, ali na drugo
osebo, ki uveljavlja kakšno pravico iz zapuščine, zaradi smrti fizične osebe;
2.    
odsvojitev nepremičnine po pogodbi o dosmrtnem
preživljanju ali po darilni pogodbi za primer smrti;
3.    
prenos nepremičnin iz naslova razlastitev ali
drugih zakonskih ukrepov oziroma na podlagi prodajne pogodbe, ki je bila
sklenjena namesto razlastitve;
4.    
prenos kapitala posojilojemalcu ali zastavnemu
upniku v primeru ustanovitve zastavne pravice na kapitalu, in prenos nazaj
posojilodajalcu oziroma zastavitelju, razen prenosa nazaj v primeru, ko se
posojeni kapital proda in vrne novo kupljeni kapital;
5.    
zamenjava vrednostnih papirjev z istovrstnimi
papirji istega izdajatelja, pri kateri se ne spreminjajo razmerja med družbeniki
in kapital izdajatelja ter ni denarnega toka;
6.    
razdelitev delnic istega izdajatelja na delnice
ali združitev delnic istega izdajatelja v delnice, ki se opravi pri
nespremenjenem osnovnem kapitalu izdajatelja, razen morebitnih denarnih
izplačil; za delnico po tej točki se šteje tudi začasnica;
7.    
zamenjava prednostnih delnic z navadnimi
delnicami istega izdajatelja; morebitna denarna izplačila ob zamenjavi se
štejejo za delno odsvojitev;
8.    
zmanjšanje deleža v okviru zmanjšanja osnovnega
kapitala, ki je namenjeno kritju prenesene izgube oziroma čiste izgube
poslovnega leta ali prenosu zneskov v kapitalske rezerve ali umiku delnic
oziroma deležev oziroma zmanjšanje kapitalskega deleža v osebni družbi zaradi
izračunanega deleža družbenika pri izgubi osebne družbe, ki se odpiše od
njegovega kapitalskega deleža oziroma zmanjšanje vrednosti deleža, ki ga je
vpisal član zadruge, ki je namenjeno kritju neporavnane izgube zadruge;
9.    
(razveljavljena);
10. 
prenos kapitala v postopkih prisilne izterjave
obveznih dajatev v skladu z zakoni.
96. člen
(oprostitev)
(1) Dohodnine se ne plača od dobička
iz kapitala, doseženega pri odsvojitvi kapitala po 15
letih imetništva.
(2) Dohodnine se ne plača tudi od dobička
iz kapitala, doseženega pri:
1.    
prvi odsvojitvi delnic ali deleža v kapitalu,
pridobljenega v procesu lastninskega preoblikovanja podjetij v skladu s
predpisi, ki urejajo lastninsko preoblikovanje podjetij. Za prvo odsvojitev se
šteje tudi prva odsvojitev podedovanih delnic ali deleža v kapitalu, ki jih je
zapustnik pridobil v procesu lastninskega preoblikovanja podjetij v skladu s
predpisi, ki urejajo lastninsko preoblikovanje podjetij;
2.    
odsvojitvi stanovanja ali stanovanjske hiše –
ki ima največ dve stanovanji, s pripadajočim zemljiščem – v katerem je imel
zavezanec prijavljeno stalno prebivališče in ga je imel v lasti ter je tam
dejansko bival vsaj zadnja tri leta pred odsvojitvijo; če je zavezanec
stanovanje ali stanovanjsko hišo uporabljal v zvezi z opravljanjem dejavnosti
ali ga je oddajal v najem, se za odsvojitev kapitala po tej točki ne šteje
odsvojitev tistega dela stanovanja ali stanovanjske hiše, ki ga je zavezanec
uporabljal v zvezi z opravljanjem dejavnosti (pod pogojem, da je stanovanje ali
stanovanjska hiša oziroma njun del v poslovnih knjigah prikazano kot sredstvo
za potrebe dejavnosti) ali ga je oddajal v najem;
3.    
odsvojitvi investicijskih kuponov, ki jih je
imetnik pridobil z zamenjavo delnic pooblaščene investicijske družbe, ali delnic
investicijske družbe, ki je nastala iz pooblaščene investicijske družbe – v
postopku obveznega preoblikovanja pooblaščene investicijske družbe ali
investicijske družbe, ki je nastala iz pooblaščene investicijske družbe, v
vzajemni sklad, ali v postopku obvezne oddelitve dela sredstev pooblaščene
investicijske družbe v vzajemni sklad, in sicer v roku in po predpisih, ki
urejajo to področje – pod pogojem, da so bile te delnice pridobljene v procesu
lastninskega preoblikovanja podjetij v skladu s predpisi, ki urejajo lastninsko
preoblikovanje podjetij;
4.    
odsvojitvi dolžniških vrednostnih papirjev;
5.    
odsvojitvi deleža, pridobljenega na podlagi
naložb tveganega kapitala (naložb v obliki povečanja osnovnega kapitala družbe
z vložki zavezanca ali ustanovitve gospodarske družbe) v družbi tveganega
kapitala, ki je ustanovljena v skladu z zakonom, ki ureja družbe tveganega
kapitala, če je imela ta družba status družbe tveganega kapitala skozi celotno
obdobje imetništva takega deleža zavezanca; o tem ali gre za odsvojitev
kapitala po tej točki, odloči davčni organ na podlagi priglasitve odsvojitve
pri davčnem organu. Ta točka
se za zavezanca, ki je pridobil delež v družbi tveganega kapitala v času
odobrene sheme državne pomoči za tvegani kapital in izpolnjuje pogoje po tej
točki, uporablja do odsvojitve tega deleža.
(3) Izguba, ki jo zavezanec doseže pri
odsvojitvi kapitala iz prvega in drugega odstavka tega člena, ne zmanjšuje
davčne osnove od dobička iz kapitala.
(4) V čas prijavljenega stalnega
prebivališča iz 2. točke drugega odstavka tega člena se pri državljanu države
članice EU oziroma EGP, ki ni Slovenija, šteje tudi čas prijavljenega začasnega
prebivališča v stanovanju ali stanovanjski hiši.
97. člen
(davčna osnova)
(1) Davčna osnova od dobička iz kapitala je razlika med
vrednostjo kapitala ob odsvojitvi in vrednostjo kapitala ob pridobitvi. Kadar je razlika med vrednostjo kapitala
ob odsvojitvi in vrednostjo kapitala ob pridobitvi pozitivna, je davčna osnova
razlika, zmanjšana za normirane stroške, povezane s pridobitvijo in
odsvojitvijo kapitala. Normirani stroški, povezani s pridobitvijo in
odsvojitvijo kapitala, se priznajo največ v višini, ki ne sme preseči nižjega
od:
1.    
seštevka 1% od nabavne vrednosti kapitala in 1%
od vrednosti kapitala ob odsvojitvi, ali
2.    
pozitivne razlike med vrednostjo kapitala ob
odsvojitvi in vrednostjo kapitala ob pridobitvi.
(2) Kadar je razlika med vrednostjo
kapitala ob odsvojitvi in vrednostjo kapitala v času pridobitve negativna
(izguba), se lahko v letu, za katero se odmerja dohodnina, za navedeno izgubo
zmanjšuje pozitivna davčna osnova za dobiček iz kapitala po tem poglavju,
vendar ne več, kot znaša pozitivna davčna osnova.
(3) Ne glede na drugi odstavek tega
člena, lahko zavezanec neizkoriščeni del negativne razlike (izgube) v
letu, za katero se dohodnina odmerja, ki jo doseže pri odsvojitvi delnic ali
deležev oziroma osnovnih vložkov, ki jih je pridobil pred pridobitvijo novih
delnic ali deležev oziroma osnovnih vložkov pri povečanju osnovnega kapitala iz
sredstev družbe, prenaša v naslednja davčna leta in zmanjšuje pozitivno davčno
osnovo za dobiček iz kapitala v naslednjih davčnih letih, vendar ne več, kot
znaša pozitivna davčna osnova. Pri zmanjšanju davčne osnove na račun
prenesenega neizkoriščenega dela negativne razlike (izgube) se pozitivna
davčna osnova najprej zmanjša za neizkoriščeni del negativne razlike
(izgube) starejšega datuma.
(4) V primerih, ko se pozitivna davčna
osnova, zmanjšana z izgubami iz drugega in tretjega odstavka tega člena, nanaša
na različna obdobja imetništva kapitala, se dohodnina odmeri od skupne letne
pozitivne davčne osnove, ki se razdeli med posamezna obdobja imetništva
kapitala iz drugega odstavka 132. člena tega zakona upoštevaje sorazmerne
deleže. Sorazmerni deleži se ugotovijo kot razmerje med pozitivno davčno osnovo
posameznega obdobja imetništva kapitala in seštevkom pozitivnih davčnih osnov
posameznih obdobij imetništva kapitala v davčnem letu.
(5) Ne glede na drugi odstavek tega
člena, negativna razlika (izguba), ki je dosežena z odsvojitvijo kapitala iz 2.
in 3. točke 93. člena tega zakona, ne zmanjšuje pozitivne davčne osnove po tem
poglavju:
1.    
če zavezanec v roku 30 dni pred ali po
odsvojitvi kapitala pridobi vsebinsko istovrstni nadomestni kapital, ali
pridobi pravico do nakupa ali obveznost nakupa istovrstnega kapitala ali
2.    
če zavezanec odsvoji kapital in zavezančev
družinski član ali pravna oseba, v kateri ima zavezanec lastniški delež ali
pravico do lastniškega deleža v višini najmanj 25% v obliki vrednosti vseh
deležev ali v obliki glasovalne pravice na podlagi lastniških deležev v
konkretni osebi, neposredno ali posredno pridobi istovrstni kapital.
98. člen
(vrednost kapitala ob pridobitvi)
(1) V vrednost kapitala ob pridobitvi
se všteva nabavna vrednost kapitala in stroški, ki so določeni s tem členom.
(2) Za nabavno vrednost kapitala iz
prvega odstavka tega člena se šteje v prodajni ali drugi pogodbi navedena
vrednost kapitala v času pridobitve. Če kapital ni pridobljen na podlagi
pogodbe ali če vrednost kapitala v času pridobitve ni razvidna iz pogodbe, se
za nabavno vrednost kapitala šteje vrednost kapitala v času pridobitve, ki jo
zavezanec dokazuje z ustreznimi dokazili. Če je bil kapital pridobljen po 1.
točki 95. člena tega zakona ali na podlagi darilne pogodbe, se za nabavno
vrednost kapitala v času pridobitve šteje vrednost, od katere je bil odmerjen
davek na dediščine in darila, če davek ni bil odmerjen, pa primerljiva tržna
cena kapitala v času pridobitve, ki jo zavezanec dokazuje z ustreznimi
dokazili.
(3) Kadar zavezanec pridobi delnice
ali drug kapital na način, določen v četrtem odstavku 43. člena tega zakona, se
za nabavno vrednost delnice ali drugega kapitala šteje primerljiva tržna cena
delnice ali drugega kapitala na dan, ko je bila pravica izvršena oziroma na
dan, ko je zavezanec pridobil delnice ali drug kapital.
(4) Kadar zavezanec pridobi delnico
ali povečani delež oziroma osnovni vložek pri povečanju osnovnega kapitala iz
sredstev družbe, se šteje, da je nabavna vrednost tako pridobljene delnice ali
pridobljenega povečanega deleža oziroma osnovnega vložka enaka nič.
(5) Kadar zavezanec pridobi kapital s
prenosom sredstev iz podjetja zavezanca v svoje gospodinjstvo ali s prenehanjem
opravljanja dejavnosti, se za nabavno vrednost prenesenega sredstva šteje
primerljiva tržna cena sredstva na dan prenosa oziroma na dan prenehanja
opravljanja dejavnosti. Kadar
zavezanec pridobi kapital iz 2. in 3. točke 93. člena tega zakona v
okviru opravljanja dejavnosti iz III.3. poglavja tega zakona in se dohodki iz
tega kapitala v skladu s 54. členom tega zakona izključujejo iz dohodkov
iz dejavnosti, se ne glede na prvi stavek tega odstavka za nabavno vrednost
takega kapitala šteje vrednost ob začetnem pripoznanju v poslovnih knjigah
oziroma evidencah v skladu z računovodskimi standardi, razen če je kapital
prenesen v podjetje zavezanca iz njegovega gospodinjstva; če je kapital
prenesen v podjetje zavezanca iz njegovega gospodinjstva, se za nabavno
vrednost kapitala šteje nabavna vrednost, določena v skladu z drugim do četrtim
odstavkom tega člena.
(6) (razveljavljen)
(7) Stroški iz prvega odstavka tega
člena so:
1.    
vrednost na nepremičnini opravljenih investicij
in stroškov vzdrževanja, ki povečuje uporabno vrednost nepremičnine, če jih je
plačal zavezanec;
2.    
znesek davka na dediščine in darila in davka na
promet nepremičnin, ki ga je plačal zavezanec ob pridobitvi kapitala;
3.    
stroški, ki jih je plačal zavezanec v zvezi s
cenitvijo pridobljene nepremičnine, ki jo je opravil pooblaščeni cenilec v
skladu z obstoječo metodologijo, kadar je cenitev potrebna, ker se vrednost
nepremičnine ne da ugotoviti na drug način; stroški cenitve se priznajo v
višini dejanskih stroškov, vendar ne več kot 188 eurov;
4.    
naknadna vplačila, ki jih je družbenik vplačal
po ustanovitvi družbe v skladu z določili družbene pogodbe in mu pred
odsvojitvijo niso bila vrnjena oziroma ni nastala obveznost njihovega vračila.
(8) Kadar je družbeniku vrnjeno obvezno
naknadno vplačilo, ki ga sam ni vplačal in je pravico do njegovega vračila
pridobil s pridobitvijo deleža, tako vrnjeno naknadno vplačilo zmanjša nabavno
vrednost pridobljenega deleža v višini vplačane vrednosti takega naknadnega
vplačila, vendar znesek zmanjšanja ne more preseči nabavne vrednosti.
(9) Nabavna
vrednost in stroški v tuji valuti iz prvega odstavka tega člena se preračunajo
v eure po tečaju, ki ga objavlja Banka Slovenije. Preračun se opravi po tečaju,
ki velja na dan pridobitve kapitala oziroma na dan nastanka stroškov.
99. člen
(vrednost kapitala ob odsvojitvi)
(1) Za vrednost kapitala ob odsvojitvi
se šteje v prodajni ali drugi pogodbi navedena vrednost kapitala ob odsvojitvi.
Če kapital ni odsvojen na podlagi pogodbe, ali če vrednost kapitala ob
odsvojitvi ni razvidna iz pogodbe, ali če iz pogodbe ali drugih dokazil
razvidna vrednost kapitala ne ustreza vrednosti kapitala, ki bi se dala doseči
v prostem prometu v času odsvojitve, se za vrednost kapitala ob odsvojitvi
šteje primerljiva tržna cena kapitala ob odsvojitvi.
(2) Vrednost kapitala ob odsvojitvi se
zmanjša za naslednje stroške zavezanca:
1.    
znesek davka na promet nepremičnin, ki ga je
plačal zavezanec ob odsvojitvi nepremičnine;
2.    
stroške, ki jih plačal zavezanec v zvezi s
cenitvijo odsvojene nepremičnine, ki jo je opravil pooblaščeni cenilec v skladu
z obstoječo metodologijo, kadar je cenitev potrebna, ker se vrednost
nepremičnine ne da ugotoviti na drug način; stroški cenitve nepremičnine se
priznajo v višini dejanskih stroškov, vendar ne več kot 188 eurov.
(3) Vrednost kapitala ob odsvojitvi in
stroški iz drugega odstavka tega člena v tuji valuti se preračunajo v eure po
tečaju, ki ga objavlja Banka Slovenija. Preračun se opravi po tečaju, ki velja
na dan odsvojitve kapitala oziroma na dan nastanka stroškov.
100. člen
(odlog ugotavljanja davčne obveznosti)
(1) Kadar zavezanec odsvoji kapital na
način, določen v drugem odstavku tega člena, se davčna obveznost zavezanca v
trenutku odsvojitve ne ugotavlja.
(2) Ugotavljanje davčne obveznosti se
lahko odloži pri naslednjih odsvojitvah kapitala:
1.    
podaritvi kapitala zavezančevemu zakoncu ali
otroku, vključno z neodplačno izročitvijo po izročilni
pogodbi;
2.    
zamenjavi deleža v okviru zamenjave kapitalskih
deležev, združitev in delitev, kot so opredeljene v zakonu, ki ureja davek od
dohodkov pravnih oseb za namene obdavčitve pri zamenjavi kapitalskih deležev in
obdavčitve pri združitvah in delitvah;
3.    
zamenjavi investicijskih kuponov podsklada za
investicijske kupone drugih podskladov v okviru prehajanja med podskladi pri
istem krovnem vzajemnem skladu, ki ga upravlja družba za upravljanje, ki je
rezident Slovenije po zakonu, ki ureja davek od dohodkov pravnih oseb, ali
rezident druge države članice EU, če družba za upravljanje zagotovi ustrezen
način sledljivosti prehodov med podskladi.
(3) O tem ali gre za odsvojitev
kapitala iz drugega odstavka tega člena, odloči davčni organ na podlagi
priglasitve odsvojitve kapitala pri davčnem organu, če je tako določeno z
zakonom, ki ureja davčni postopek.
(4) Ugotavljanje davčne obveznosti se
odloži do naslednje obdavčljive odsvojitve podarjenega kapitala, ki jo opravi
zavezančev zakonec ali otrok, oziroma do naslednje obdavčljive odsvojitve
kapitala, pridobljenega z zamenjavo iz 2. ali 3. točke drugega odstavka tega
člena.
(5) Kadar se ugotavljanje davčne
osnove odloži, se kot čas pridobitve s podaritvijo ali zamenjavo pridobljenega
kapitala šteje:
1.    
v primeru ko zavezančev zakonec ali otrok
pridobi kapital z obdaritvijo – datum, ko je darovalec pridobil kapital;
2.    
v primeru zamenjave deleža v okviru zamenjave
kapitalskih deležev, združitev in delitev, kot so opredeljene v zakonu, ki
ureja davek od dohodkov pravnih oseb za namene obdavčitve pri zamenjavi
kapitalskih deležev in obdavčitve pri združitvah in delitvah – datum, ko so
bili zamenjani deleži pridobljeni;
3.    
v primeru zamenjave investicijskih kuponov
podsklada za investicijske kupone drugih podskladov v okviru prehajanja med
podskladi pri istem krovnem vzajemnem skladu – datum, ko so bili prvi zamenjani
investicijski kuponi pridobljeni.
(6) Kadar se ugotavljanje davčne
osnove odloži, se kot nabavna vrednost s podaritvijo ali zamenjavo
pridobljenega kapitala šteje:
1.    
v primeru ko zavezančev zakonec ali otrok
pridobi kapital z obdaritvijo – nabavna vrednost kapitala v času, ko je kapital
pridobil darovalec;
2.    
v primeru zamenjave deleža v okviru zamenjave
kapitalskih deležev, združitev in delitev, kot so opredeljene v zakonu, ki
ureja davek od dohodkov pravnih oseb za namene obdavčitve pri zamenjavi
kapitalskih deležev in obdavčitve pri združitvah in delitvah – nabavna vrednost
zamenjanih deležev v času njihove pridobitve;
3.    
v primeru zamenjave investicijskih kuponov
podsklada za investicijske kupone drugih podskladov v okviru prehajanja med
podskladi pri istem krovnem vzajemnem skladu – nabavna vrednost prvih
zamenjanih investicijskih kuponov v času njihove pridobitve.
(7) Za otroka po tem členu se šteje
lasten otrok, posvojenec in pastorek.
101. člen
(čas pridobitve kapitala)
(1) Za čas pridobitve kapitala se
šteje datum sklenitve pogodbe ali drugega pravnega posla oziroma datum
pravnomočnosti sodne odločbe ali dokončnosti odločbe upravnega organa, na
podlagi katerih je fizična oseba pridobila kapital. V drugih primerih
pridobitve se za čas pridobitve kapitala šteje datum, ki je razviden iz drugih
dokazil.
(2) Kadar se nepremičnina pridobi z
graditvijo, ki jo izvaja zavezanec sam, se za čas pridobitve šteje datum izdaje
gradbenega dovoljenja. V primeru pridobitve nepremičnine z graditvijo, ki jo po
pogodbi za zavezanca izvaja druga oseba, se za čas pridobitve šteje datum
sklenitve pogodbe med zavezancem in izvajalcem. Če zavezanec v času dveh let od
podpisa pogodbe ne prevzame zgrajene nepremičnine, se za čas pridobitve šteje
datum dejanskega prevzema zgrajene nepremičnine.
(3) Kadar se odsvoji objekt, ki stoji
na zemljišču, katerega čas pridobitve ni enak času pridobitve objekta, se kot
čas pridobitve objekta in zemljišča šteje čas pridobitve objekta.
(4) Kadar je zavezanec kapital
pridobil kot ena od oseb, ki imajo solastninsko pravico na kapitalu ali imajo
na njem skupno lastnino, in se tak kapital pozneje razdeli, se za čas
pridobitve kapitala, ki mu pripade na podlagi delitve, šteje čas, ko je na
kapitalu pridobil solastninsko pravico oziroma ko je kapital pridobil v skupno
lastnino. Če zavezanec ob razdelitvi prejme kapital v obsegu, ki presega del,
ki bi mu pripadal iz solastništva ali skupne lastnine, se za čas pridobitve
presežnega dela šteje čas razdelitve.
(5) Kadar je zavezanec kapital
pridobil na način iz prvega
stavka petega odstavka 98. člena tega zakona se za čas
pridobitve šteje čas prenosa sredstev iz podjetja zavezanca v njegovo
gospodinjstvo oziroma čas prenehanja opravljanja dejavnosti. Kadar zavezanec pridobi kapital iz 2. in
3. točke 93. člena tega zakona v okviru opravljanja dejavnosti iz III.3.
poglavja tega zakona in se dohodki iz takega kapitala v skladu s
54. členom tega zakona izključujejo iz dohodkov iz dejavnosti, se ne glede
na prvi stavek tega odstavka za čas pridobitve takega kapitala šteje čas
pridobitve kapitala v podjetje, razen če je kapital prenesen v podjetje
zavezanca iz njegovega gospodinjstva; če je kapital prenesen v podjetje
zavezanca iz njegovega gospodinjstva, se za čas pridobitve kapitala šteje čas
pridobitve kapitala v gospodinjstvo zavezanca.
102. člen
(čas odsvojitve kapitala)
Za čas odsvojitve kapitala se šteje datum
sklenitve pogodbe ali drugega pravnega posla oziroma datum pravnomočnosti sodne
odločbe ali dokončnosti odločbe upravnega organa, na podlagi katerih je fizična
oseba odsvojila kapital. V primeru prenehanja gospodarske družbe, zadruge ali
druge oblike organiziranja ter pri zmanjšanju osnovnega kapitala, se za čas
odsvojitve kapitala šteje datum sklepa organa o prenehanju oziroma sklepa
organa o zmanjšanju osnovnega kapitala. V primeru izstopa ali izključitve se za
čas odsvojitve šteje datum vpisa učinka izstopa ali izključitve v register. V
drugih primerih odsvojitve se za čas odsvojitve kapitala šteje datum, ki je
razviden iz drugih dokazil.
103. člen
(vodenje evidenc zalog kapitala)
(1) Zavezanec je dolžan voditi
evidenco zalog istovrstnega kapitala iz 2. in 3. točke 93. člena tega zakona.
Zaloge takega kapitala se vodijo po metodi zaporednih cen (FIFO).
(2) Ne glede na prvi odstavek tega
člena, lahko zavezanec vodi ločeno evidenco zalog istovrstnih vrednostnih
papirjev, ki jih ima v gospodarjenju pri borznoposredniški družbi na podlagi
pogodbe o gospodarjenju z vrednostnimi papirji.
(3) Ne glede na prvi odstavek tega
člena, lahko zavezanec vodi evidenco zalog investicijskih kuponov istega
vzajemnega sklada ločeno po posameznih razredih kuponov.
104. člen
(pravilo vštevanja v dohodke davčnega
leta)
V dohodek, dosežen kot dobiček iz kapitala,
se vštevajo v davčnem letu doseženi dobički iz kapitala ali realizirane izgube
iz kapitala. Šteje se, da je dobiček dosežen ali izguba realizirana v času
odsvojitve kapitala.
7. Drugi dohodki
105. člen
(opredelitev drugih dohodkov)
(1) Drugi dohodki so vsi dohodki, ki
se v skladu s tem zakonom ne štejejo za dohodke fizične osebe iz 1. do 5. točke
18. člena tega zakona.
(2) Za druge dohodke po tem zakonu se
ne štejejo dohodki iz 19. do vključno 32. člena tega zakona in dohodki, ki so v
skladu s tem zakonom oproščeni plačila dohodnine ali se ne vštevajo v davčno
osnovo.
(3) Drugi dohodki vključujejo:
1.    
nagrade;
2.    
darila;
3.    
dobitke v nagradnih igrah;
4.    
priznavalnine po zakonu o republiških
priznavalninah in zakonu o uresničevanju javnega interesa na področju kulture;
5.    
kadrovske in druge štipendije;
6.    
družinske invalidnine in družinski dodatek po
zakonu o vojnih invalidih;
7.    
nadomestila, prejeta v zvezi z ustanovitvijo
ali obremenitvijo pravice in drugi dohodki, doseženi s prenosom oziroma
odstopom pravice na premoženju, ki je prenosljiva in katere vrednost je mogoče
izraziti v denarju;
8.    
aro, ki jo je prejel zavezanec ob sklenitvi
pogodbe in ki je ne vrne stranki, ki ni izpolnila pogodbe, razen are, ki jo
zavezanec zadrži v zvezi z opravljanjem dejavnosti, kot je določena v 46. členu
tega zakona;
9.    
izplačila odkupne vrednosti v skladu z zakonom
o pokojninskem in invalidskem zavarovanju in zakonom o prvem pokojninskem
skladu Republike Slovenije in preoblikovanju pooblaščenih investicijskih družb;
10. 
vsako nadomestilo, ki ga imetnik deleža prejme
na podlagi lastniškega deleža iz 90. člena tega zakona v plačniku, ki ne
predstavlja zmanjšanja njegovega lastniškega deleža; za nadomestilo se šteje
vsak proizvod, storitev ali druga ugodnost, ki jo imetniku deleža ali njegovemu
družinskemu članu, na podlagi lastniškega deleža, zagotovi plačnik ali povezana
oseba (po tem zakonu ali zakonu, ki ureja davek od dohodkov pravnih oseb) plačnika,
ki se ne šteje za dohodek po III.6.2. poglavju tega zakona;
11. 
dohodek, ki se ne šteje za dohodek iz
zaposlitve, za dohodek iz dejavnosti, za dohodek iz osnovne kmetijske in
osnovne gozdarske dejavnosti, za dohodek iz oddajanja premoženja v najem in iz
prenosa premoženjske pravice ter za dohodek iz kapitala in ni dohodek, ki se ne
šteje za dohodek po tem zakonu oziroma ni dohodek, oproščen plačila dohodnine
po tem zakonu.
(4) Ne glede na prvi, drugi in tretji
odstavek tega člena, se za drugi dohodek šteje tudi vsak dohodek, ki ga prejme
prostovoljec od prostovoljske organizacije na podlagi ali v zvezi z
opravljanjem prostovoljskega dela v skladu z zakonom, ki ureja prostovoljstvo.
106. člen
(drugi dohodki, ki se ne vštevajo v davčno
osnovo)
(1) V davčno osnovo od drugih dohodkov
se ne všteva kadrovska štipendija in druga štipendija, izplačana za mesečno
obdobje, osebi, ki je vpisana kot učenec, dijak ali študent za poln učni ali
študijski čas, za študij v Sloveniji do višine minimalne plače in za študij v
tujini do višine minimalne plače, povečane za 60%. Pri določanju višine
minimalne plače se upošteva minimalna plača, kot je določena z zakonom, ki
ureja minimalno plačo. Pri izplačilu prejemkov v zvezi z izobraževanjem in
usposabljanjem se smiselno upoštevajo določbe 2. točke tretjega odstavka 39.
člena ter 3. in 4. točke prvega odstavka 44. člena tega zakona.
(2) Štipendija, ki presega znesek,
določen v prvem odstavku tega člena, se všteva v davčno osnovo v višini, ki
presega znesek, določen v prvem odstavku tega člena.
107. člen
(oprostitev)
Ne glede na 105. člen tega zakona, se
dohodnine ne plačuje od:
1.    
nagrade in priznanja za izjemne dosežke na
humanitarnem, znanstveno-raziskovalnem, kulturnem, vzgojno-izobraževalnem,
športnem ali socialnem področju ter na področju
prostovoljstva, če so izpolnjeni naslednji pogoji:
- 
jih izplača država, samoupravna lokalna
skupnost ali ustanova, ki ni povezana oseba ali sedanji, prejšnji ali bodoči
delodajalec prejemnika ali osebe, ki je povezana s prejemnikom,
- 
ne gre za redni dohodek ali za dohodek za
opravljeno delo oziroma storitev in
- 
je bil prejemnik nagrade ali priznanja izbran
kot nagrajenec brez lastne aktivnosti oziroma udeležbe pri prijavi na razpis
oziroma v postopku izbora nagrajenca;
2.    
(črtana);
3.    
dnevnih povračil stroškov po pravilih EU, kadar
je izplačilo opravljeni fizični osebi, ki sodeluje v projektu tesnega
medinstitucionalnega sodelovanja, in v zvezi s tem prejme le navedene prejemke;
4.    
prejemkov, namenjenih pokritju stroškov
prevoza, nočitve in dnevnice, kadar je izplačilo opravljeno fizični osebi, ki
se udeleži posveta z mednarodno udeležbo in v zvezi s tem prejme le povračilo
stroškov pod pogoji in do višin, ki so določeni za povračila stroškov v
predpisu vlade iz 44. člena tega zakona;
5.    
izplačila odkupne vrednosti izplačevalcu
pokojninske rente v enkratnem znesku v primeru rednega prenehanja
prostovoljnega dodatnega pokojninskega zavarovanja zaradi uveljavitve pravice
do pokojninske rente, ko upravljavec v imenu in za račun zavarovanca sklene
zavarovanje po pokojninskem načrtu za izplačevanje pokojninskih rent, po
katerem zavarovanec pridobi pravico do doživljenjske pokojninske rente v skladu
z zakonom, ki ureja pokojninsko in invalidsko zavarovanje;
6.    
prenosa sredstev, ki je opravljen v skladu z
zakonom, ki ureja pokojninsko in invalidsko zavarovanje, med pokojninskimi
načrti prostovoljnega dodatnega pokojninskega zavarovanja, med podskladi
krovnega pokojninskega sklada in med kritnimi skladi, ki spadajo v skupino
kritnih skladov, ki izvajajo naložbeno politiko življenjskega cikla, ter iz
poklicnega v prostovoljno dodatno zavarovanje;
7.    
družinske invalidnine in družinskega dodatka po
zakonu o vojnih invalidih, ki jih prejmejo družinski člani osebe, ki je padla,
umrla ali je bila pogrešana pri opravljanju vojaških ali drugih dolžnosti za
cilje obrambe ali varnosti Republike Slovenije ob vojaški agresiji na Republiko
Slovenijo (1991) ali osebe, ki je izgubila življenje, umrla ali bila
pogrešana zaradi dogodkov ob vojaški agresiji na Republiko Slovenijo (1991) in
družinski člani osebe, ki je na tej podlagi uveljavila status vojaškega vojnega
invalida ali civilnega invalida vojne, po njeni smrti.
108. člen
(davčna osnova za druge dohodke)
(1) Davčna osnova je doseženi dohodek,
če ni s tem zakonom za posamezno vrsto dohodka drugače določeno.
(2) V davčno osnovo se ne všteva
posameznega darila, če njegova vrednost ne presega 42 eurov oziroma če skupna
vrednost vseh daril, prejetih v davčnem letu od istega darovalca, ne presega 84
eurov.
(3) V davčno osnovo se ne všteva dobitka
v nagradnih igrah, ki niso igre na srečo, kjer je potrebno določeno znanje,
spretnost ali naključje, če vrednost dobitka ne presega 42 eurov.
(4) V davčno osnovo se ne vštevajo
prejemki, namenjeni pokritju dokumentiranih stroškov prevoza, nočitve in dnevnice,
kadar je izplačilo opravljeno fizični osebi, ki:
-      
jo napoti ali pozove državni ali drug organ
zaradi izvajanja dejavnosti tega organa;
-      
prostovoljno oziroma na podlagi vabila ali
poziva sodeluje v prostovoljnih ljubiteljskih, humanitarnih, dobrodelnih,
vzgojno izobraževalnih, zdravstvenih, kulturnih, športnih, raziskovalnih,
sindikalnih dejavnostih, v dejavnostih zbornic, v dejavnostih verskih
skupnosti, v dejavnostih političnih strank in splošnokoristnih dejavnostih, pod
pogojem, da so navedene dejavnosti nepridobitne dejavnosti;
-      
prostovoljno oziroma na podlagi vabila ali
poziva sodeluje v dejavnostih društev in njihovih zvez (za sodelovanje se šteje
tudi delovanje v organih društev in njihovih zvez), zaradi uresničevanja ciljev
oziroma namenov, zaradi katerih so društva ustanovljena, ne pa v okviru
opravljanja pridobitne dejavnosti teh društev;
in v zvezi s tem prejme le
povračilo navedenih stroškov pod pogoji in do višin, ki so določeni za
povračila stroškov v predpisu vlade iz 44. člena tega zakona.
(5) Ne glede na četrti odstavek tega člena,
se v davčno osnovo od dohodka iz četrtega odstavka 105. člena tega zakona poleg
prejemkov, ki so navedeni v četrtem odstavku tega člena, ne vštevajo tudi:
1.    
nadomestilo za uporabo lastnih sredstev
prostovoljca pod pogojem, da je določeno v posebnih predpisih in internih aktih
prostovoljske organizacije, da gre za sredstva, ki so značilna, nujna in
običajna za opravljanje določenega prostovoljskega dela in pod pogojem, da je
prostovoljska organizacija določila navedeno nadomestilo na podlagi izračuna
realnih stroškov in zato to nadomestilo predstavlja utemeljen in razumen znesek
– letno do višine 20 % povprečne mesečne plače zaposlenih v Sloveniji za januar
preteklega koledarskega leta. Dejanske stroške je mogoče uveljavljati na
podlagi dokazil;
2.    
nadomestilo za osebne stroške prostovoljcu, ki
je napoten na opravljanje organiziranega prostovoljskega dela iz tujine v
Slovenijo ali iz Slovenije v tujino na podlagi dogovora s prostovoljsko
organizacijo, ki je osebo napotila in če je ta organizacija za tako izplačilo
zagotovila potrebna sredstva sama ali se zagotovijo na podlagi evropskega ali
mednarodnega programa, ki poteka na podlagi mednarodne pogodbe, ki jo je
sklenila ali k njej pristopila Slovenija:
a)      
za napotene v Slovenijo – dnevno do višine 20 %
dnevnice za službeno potovanje nad 12 do 24 ur v Sloveniji, ki se ne všteva v
davčno osnovo dohodka iz delovnega razmerja,
b)      
za napotene v tujino – dnevno do višine 20 %
dnevnice za službeno potovanje nad 14 do 24 ur v tujino, ki se ne všteva v
davčno osnovo dohodka iz delovnega razmerja;
3.    
nagrada, ki jo prostovoljska organizacija
izplača prostovoljcu za izjemne dosežke – do višine 50 % finančne nagrade,
razpisane za preteklo leto, za državno priznanje za izjemne dosežke na področju
prostovoljstva, če so izpolnjeni naslednji pogoji:
a)      
jo največ enkrat letno v skladu z zakonom, ki
ureja prostovoljstvo, izplača prostovoljska organizacija, ki ima v splošnem
aktu vnaprej določena merila, ki opredeljujejo izjemne dosežke ter postopek in
kriterije za izbor,
b)      
ne gre za redni dohodek ali za dohodek za opravljeno
delo oziroma storitev in
c)      
je bil prejemnik nagrade izbran kot nagrajenec
brez lastne aktivnosti oziroma udeležbe v postopku izbora nagrajenca;
4.    
plačilo prostovoljske organizacije za nezgodno
zavarovanje prostovoljca, ki mora biti nezgodno zavarovan v skladu z zakonom,
ki ureja prostovoljstvo, za čas opravljanja prostovoljskega dela, če
prostovoljsko delo opravlja v pogojih, ki pomenijo nevarnost za zdravje ali
življenje prostovoljca ali če je tako dogovorjeno z dogovorom o prostovoljskem
delu.
(6) Če se izplačujejo dohodki iz četrtega
in iz 1. do 3. točke petega odstavka tega člena v višini, ki presega znesek,
naveden v teh odstavkih oziroma točkah kot neobdavčen, se znesek posameznega dohodka
v delu, ki presega znesek, ki je določen kot neobdavčen, všteva v davčno
osnovo.
(7) Zavezanec, ki je prejel izplačilo odkupne vrednosti iz
prostovoljnega dodatnega pokojninskega zavarovanja na podlagi plačanih premij
izvajalcu pokojninskega načrta s sedežem v Sloveniji ali drugi državi članici
EU, ki je bil odobren in vpisan v register v skladu s predpisi, ki urejajo
prostovoljno dodatno pokojninsko in invalidsko zavarovanje, lahko na način,
določen z zakonom, ki ureja davčni postopek, uveljavlja drugačno določitev
višine tega dohodka za odmero dohodnine, kot je določena s prvim odstavkom tega
člena, če vplačane premije prostovoljnega dodatnega pokojninskega zavarovanja
niso bile v celoti izključene iz obdavčitve z dohodnino oziroma iz obremenitve s
prispevki za socialno varnost. Dohodek se določi tako, da se izplačilo odkupne
vrednosti zmanjša za vplačane premije prostovoljnega dodatnega pokojninskega
zavarovanja in poveča za seštevke zneskov:
1.    
vplačanih premij prostovoljnega dodatnega
pokojninskega zavarovanja, ki so zavezancu zmanjševale letno davčno osnovo od
dohodkov zavezanca za odmero dohodnine,
2.    
vplačanih premij prostovoljnega dodatnega
pokojninskega zavarovanja, ki se niso vštevale v davčno osnovo, in
3.    
vplačanih premij prostovoljnega dodatnega pokojninskega
zavarovanja, ki se niso vštevale v osnovo za plačilo prispevkov za socialno
varnost.
Tako ugotovljeni dohodek je
enak najmanj seštevku zneskov iz 1., 2. in 3. točke prejšnjega stavka.
IV. LETNA DAVČNA OSNOVA IN DAVČNE OLAJŠAVE
1. Letna davčna osnova
109. člen
(letna davčna osnova rezidenta)
(1) Letna davčna osnova od dohodkov
rezidenta, pridobljenih v davčnem letu, je vsota davčnih osnov od dohodka iz
zaposlitve, dohodka iz dejavnosti, razen dohodka iz
dejavnosti, če se davčna osnova od tega dohodka v davčnem letu ugotavlja na
podlagi dejanskih prihodkov in normiranih odhodkov, dohodka iz osnovne
kmetijske in osnovne gozdarske dejavnosti in iz prenosa premoženjske pravice
ter drugih dohodkov, vključno s povečanji in zmanjšanji, določenimi pri posamezni
vrsti dohodka. V letno davčno
osnovo iz prejšnjega stavka se všteva tudi vsota davčnih osnov od vseh vrst
dohodkov iz 1. in 3. točke 131.a člena tega zakona, če se zavezanec rezident
tako odloči in s tem seznani davčni organ, na način, določen s tem zakonom.
(2) Ne glede
na prvi odstavek tega člena, se letna davčna osnova od dohodkov iz kmetijske in
dopolnilne dejavnosti zmanjša tudi za obvezne prispevke za socialno varnost, ki
se nanašajo na socialno varnost zavezanca, ki opravlja kmetijsko ali dopolnilno
dejavnost na kmetiji, in jih plačuje kot kmet oziroma član kmečkega
gospodarstva, v skladu s predpisi, v višini razlike med obveznimi prispevki za
socialno varnost, ki jih zavezanec plačuje iz naslova opravljanja kmetijske in
dopolnilne dejavnosti in delom obveznih prispevkov za socialno varnost iz tega
naslova, ki so upoštevani pri izračunu davčne osnove od osnovne kmetijske in
osnovne gozdarske dejavnosti. Razlika iz prejšnjega stavka se prizna v obračunu
akontacije dohodnine od dohodka iz dejavnosti.
(3) Na letni ravni ugotovljena vsota
davčnih osnov, ugotovljenih na način, kot je določen v 71. členu tega zakona,
vključno z oprostitvami iz 73. člena tega zakona, se zmanjša za obvezne
prispevke za socialno varnost iz naslova opravljanja osnovne kmetijske in
osnovne gozdarske dejavnosti, ki se nanašajo na socialno zavarovanje zavezanca,
za pristojbine, uvedene s predpisi o gozdovih in za stroške delovanja in
vzdrževanja osuševalnih in namakalnih sistemov, določene na podlagi predpisov o
kmetijskih zemljiščih.
(4) Če je na letni ravni ugotovljena
davčna osnova iz 71. člena tega zakona negativna, se šteje, da je davčna osnova
enaka nič.
(5) Letna davčna osnova se ob
izpolnjevanju pogojev iz 116. člena tega zakona lahko ugotavlja tudi za
rezidente držav članic EU oziroma EGP.
(6) Ne glede na prvi odstavek tega člena,
se v letno davčno osnovo od regresa za letni dopust šteje vsota tega dohodka,
ki presega 100 % povprečne letne plače zaposlenih v Sloveniji, preračunane
na mesec, za leto, za katero se dohodnina odmerja, po podatkih Statističnega
urada Republike Slovenije, zmanjšana za prispevke za socialno varnost,
upoštevane pri določanju davčne osnove v skladu z 41. členom tega zakona.
V vsoto iz prejšnjega stavka se ne šteje posamezno izplačilo tega dohodka, za
katerega niso izpolnjeni pogoji za davčno obravnavo po 13. točki prvega
odstavka 44. člena tega zakona.
(7) Ne glede na prvi odstavek tega člena se
v letno davčno osnovo od plačila za poslovno uspešnost všteva vsota tega
dohodka, ki:
-      
presega 100 % povprečne letne plače
zaposlenih v Sloveniji, preračunane na mesec, za leto, za katero se dohodnina
odmerja, po podatkih Statističnega urada Republike Slovenije, zmanjšana za
sorazmerni del prispevkov za socialno varnost, ki jih mora na podlagi posebnih
predpisov plačevati delavec, glede na delež teh dohodkov, ki se vštevajo v
davčno osnovo, ali
-      
presega 100 % povprečne mesečne plače
delavca, vključno z nadomestili plače, za leto, za katero se dohodnina odmerja,
izplačane v letu in v mesecu januarju po letu, za katero se dohodnina odmerja,
zmanjšana za sorazmerni del prispevkov za socialno varnost, ki jih mora na
podlagi posebnih predpisov plačevati delavec, glede na delež teh dohodkov, ki
se vštevajo v davčno osnovo.
V vsoto iz prejšnjega
stavka se ne všteva posamezno izplačilo tega dohodka, za katerega niso
izpolnjeni pogoji za davčno obravnavo po 12. točki prvega odstavka 44. člena
tega zakona.
110. člen
(upoštevanje oproščenega dohodka pri
izračunu dohodnine od drugih dohodkov rezidenta)
(1) Dohodek rezidenta, od katerega se
skladno z določbami mednarodne pogodbe v Sloveniji ne plačuje dohodnine, se
upošteva pri izračunu višine dohodnine od preostalega obdavčljivega dohodka
takega rezidenta, če je tako določeno z mednarodno pogodbo.
(2) V dohodek iz prvega odstavka tega
člena se ne všteva dohodek iz kapitala iz III.6 poglavja tega zakona in dohodek iz oddajanja premoženja v
najem iz III.5.1 poglavja tega zakona.
2. Davčne olajšave
111. člen
(splošna olajšava)
(1) Vsakemu rezidentu se prizna zmanjšanje
letne davčne osnove v višini 7.500 eurov letno, pod pogojem, da drug rezident za njega ne uveljavlja
posebne olajšave za vzdrževanega družinskega člana.
(2) (črtan)
(3) Poleg olajšave, določene v prvem
odstavku tega člena, se rezidentu, katerega skupni dohodek iz naslova dohodka
iz zaposlitve, dohodka iz dejavnosti, razen dohodka iz dejavnosti, če se davčna
osnova od tega dohodka ugotavlja na podlagi dejanskih prihodkov in normiranih
odhodkov, dohodka iz osnovne kmetijske in osnovne gozdarske dejavnosti in
prenosa premoženjske pravice ter drugih dohodkov – razen dohodka, ki je
oproščen plačila dohodnine oziroma se ne všteva v davčno osnovo – v letu, za
katero se odmerja dohodnina, ne presega 13.316,83 eurov, prizna zmanjšanje
letne davčne osnove. Zmanjšanje se prizna v višini, določeni v odvisnosti od
višine skupnega dohodka, in se izračuna po enačbi:
zmanjšanje =
18.700,38 eura – 1,40427 x skupni dohodek.
(4) Za dohodek iz dejavnosti iz tretjega
odstavka tega člena se šteje dobiček, v katerem niso upoštevani obračunani
prispevki za obvezno zavarovanje ter znižanje in povečanje davčne osnove, razen
razlike v obrestih.
(5) Glede uskladitve in načina objave
zneskov skupnega dohodka, ki so določeni v tretjem odstavku tega člena, se
uporablja 118. člen tega zakona.
(6) V skupni dohodek iz tretjega odstavka
tega člena se, če se zavezanec rezident v skladu z drugim stavkom prvega
odstavka 109. člena tega zakona odloči za vštevanje dohodkov iz 1. in 3. točke
131.a člena tega zakona v letno davčno osnovo, vštevata tudi dohodka iz 1. in
3. točke 131.a člena tega zakona.
112. člen
(osebne olajšave)
(1) Rezidentu, invalidu s 100% telesno
okvaro, se prizna zmanjšanje letne davčne osnove v višini 14.971 eurov letno,
če mu je bila priznana pravica do tuje nege in pomoči, na podlagi odločbe
Zavoda za pokojninsko in invalidsko zavarovanje Slovenije, centra za socialno
delo ali upravnega organa, pristojnega za varstvo borcev in vojaških invalidov.
(2) (črtan)
(3) Rezidentu, prejemniku pokojnine iz
obveznega pokojninskega in invalidskega zavarovanja, se prizna zmanjšanje
dohodnine v višini 13,5% odmerjene pokojnine iz obveznega pokojninskega in
invalidskega zavarovanja.
(4) Rezidentu, ki prejema nadomestilo
iz obveznega invalidskega zavarovanja kot delovni invalid po predpisih, ki
urejajo obvezno pokojninsko in invalidsko zavarovanje v Sloveniji, se prizna
zmanjšanje dohodnine v višini 13,5% odmerjenega nadomestila. Za nadomestilo iz
obveznega invalidskega zavarovanja se ne šteje nadomestilo plače zaradi dela s
skrajšanim delovnim časom, ki ga izplačuje delodajalec uživalcu pravic na podlagi preostale delovne zmožnosti (II. in III.
kategorija invalidnosti), uveljavljenih po predpisih o pokojninskem in
invalidskem zavarovanju, ki so se uporabljali do 31. decembra 2002.
(5) Rezidentu, prejemniku
priznavalnine po zakonu o republiških priznavalninah in zakonu o uresničevanju
javnega interesa na področju kulture, se prizna zmanjšanje dohodnine v višini
13,5% odmerjene priznavalnine.
(6) Rezidentu, prejemniku poklicne
pokojnine iz obveznega dodatnega pokojninskega zavarovanja, se prizna
zmanjšanje dohodnine v višini 13,5% odmerjene poklicne pokojnine iz obveznega
dodatnega pokojninskega zavarovanja.
(7) Olajšava iz tretjega, četrtega,
petega in šestega odstavka tega člena se prizna največ v višini dohodnine,
obračunane od posameznega dohodka, navedenega v tretjem, četrtem, petem in
šestem odstavku tega člena.
(8) Rezidentu po dopolnjenem 70. letu
starosti in rezidentu, ki v skladu s predpisi o varstvu pred naravnimi in
drugimi nesrečami prostovoljno in nepoklicno opravlja operativne naloge
zaščite, reševanja in pomoči nepretrgoma najmanj deset let in ga upravni organ,
pristojen za zaščito, reševanje in pomoč, vodi v evidenci, se prizna zmanjšanje
letne davčne osnove v višini 1.500 eurov letno.
113. člen
(posebna osebna olajšava)
(1) Rezidentu, ki samostojno opravlja
specializiran poklic na področju kulturne dejavnosti in je vpisan v razvid
samozaposlenih v kulturi, se pod pogojem, da gre za poklic, ki je značilen samo
za področje kulturne dejavnosti in pod pogojem, da nima sklenjenega delovnega
razmerja in da ne opravlja druge dejavnosti, prizna zmanjšanje davčne osnove od
dohodka iz dejavnosti v višini 15% prihodkov letno, do zneska 25.000 eurov
njegovih prihodkov iz dejavnosti v letu, za katero se odmerja dohodnina.
(2) Rezidentu, ki samostojno opravlja
novinarski poklic in je vpisan v razvid samostojnih novinarjev, se pod pogojem,
da nima sklenjenega delovnega razmerja in da ne opravlja druge dejavnosti,
prizna zmanjšanje davčne osnove od dohodka iz dejavnosti v višini 15% prihodkov
letno, do zneska 25.000 eurov njegovih prihodkov iz dejavnosti v letu, za
katero se odmerja dohodnina.
(3) Rezidentu, ki se izobražuje in ima
status dijaka ali študenta, se do dopolnjenega 26. leta starosti prizna
zmanjšanje davčne osnove od dohodka za opravljeno začasno ali občasno delo na
podlagi napotnice pooblaščene organizacije ali Zavoda Republike Slovenije za
zaposlovanje, ki opravlja dejavnost posredovanja dela dijakom in študentom, v
skladu s predpisi s področja zaposlovanja, v znesku
3.500 eurov. Navedena olajšava se prizna tudi osebi,
ki izpolnjuje pogoje iz prejšnjega stavka in je starejša od 26 let, če se vpiše
na študij do 26. leta starosti, in sicer za dodiplomski študij za dobo največ
šest let od dneva vpisa in za podiplomski študij za največ štiri leta od dneva
vpisa.
(4) Rezidentu, ki samostojno opravlja
poklic športnika in je vpisan v razvid poklicnih športnikov, se pod pogojem, da
nima sklenjenega delovnega razmerja in da ne opravlja druge dejavnosti, prizna
zmanjšanje davčne osnove od dohodka iz dejavnosti v višini 15% prihodkov letno,
do zneska 25.000 eurov njegovih prihodkov iz dejavnosti v letu, za katero
se odmerja dohodnina.
(5) (črtan)
114. člen
(posebna olajšava)
(1) Rezidentom, ki vzdržujejo družinske
člane, se prizna zmanjšanje letne davčne osnove, ki znaša:
1.    
za prvega vzdrževanega otroka 2.066 eurov
letno, ali
2.    
za vzdrževanega otroka, ki potrebuje posebno
nego in varstvo 7.486 eurov letno;
3.    
za vsakega drugega vzdrževanega družinskega
člana 2.066 eurov letno.
(2) Za vsakega nadaljnjega
vzdrževanega otroka se olajšava iz 1. in 2. točke prvega odstavka tega člena
poveča, in sicer:
1.    
za drugega vzdrževanega otroka za 180 eurov,
2.    
za tretjega vzdrževanega otroka za 1.680 eurov,
3.    
za četrtega vzdrževanega otroka za 3.180 eurov,
4.    
za petega vzdrževanega otroka za 4.680 eurov,
5.    
za šestega in vse nadaljnje vzdrževane otroke
za 1.500 eurov glede na višino olajšave za predhodnega vzdrževanega otroka.
(3) Za otroka, ki potrebuje posebno
nego in varstvo iz 2. točke prvega odstavka tega člena se šteje otrok, ki:
1.    
ima pravico do dodatka za nego otroka v skladu
z zakonom o starševskem varstvu in družinskih prejemkih,
2.    
ima pravico do dodatka za pomoč in postrežbo v
skladu z zakonom o pokojninskem in invalidskem zavarovanju ali
3.    
ima status invalida v skladu z zakonom o
socialnem vključevanju invalidov.
(4) Olajšava, določena v 2. točki
prvega odstavka tega člena, se prizna za otroka do dopolnjenega 18. leta
starosti, za starejšega otroka pa, če neprekinjeno ali s prekinitvijo do enega leta
nadaljuje šolanje na srednji, višji ali visoki stopnji, vendar največ do
dopolnjenega 26. leta starosti. Olajšava se prizna tudi za otroka po tej
starosti, če traja njegovo šolanje na visoki stopnji pet ali šest let, ali če
otrok zaradi daljše bolezni ali poškodbe ni končal šolanja v predpisanem roku.
Priznavanje olajšave se v navedenih primerih podaljša za toliko časa, kolikor
se je šolanje zaradi navedenih razlogov podaljšalo.
(5) Ne glede
na četrti odstavek tega člena se olajšava, določena v 2. točki prvega odstavka
tega člena, za otroka, ki ima status invalida v skladu z zakonom o socialnem
vključevanju invalidov, prizna ne glede na njegovo starost.
(6) Olajšava, določena v 1. točki
prvega odstavka tega člena, se ne priznava zavezancu, katerega otrok je v
rejništvu, razen če dokaže, da tudi v tem času materialno skrbi za otroka. V
tem primeru se olajšava prizna za dobo, za katero center za socialno delo v
skladu z zakonom, ki ureja starševsko varstvo in družinske prejemke, prizna
pravico do otroškega dodatka.
(7) Olajšava, določena v 2. točki
prvega odstavka tega člena, se ne prizna zavezancu, katerega otrok je zaradi
zdravljenja, usposabljanja, vzgoje ali šolanja v zavodu, v katerem ima
celodnevno brezplačno oskrbo, ali v rejništvu, razen če dokaže, da tudi v tem
času materialno skrbi za otroka. V primeru, da ima zavezanec pravico do dodatka
za nego otroka, se olajšava prizna za dobo, za katero mu center za socialno
delo v skladu z zakonom, ki ureja starševsko varstvo in družinske prejemke,
prizna pravico do dodatka za nego otroka.
(8) Za uveljavljanje posebne olajšave
iz 2. točke prvega odstavka tega člena se uporablja odločba centra za socialno
delo o priznanju dodatka za nego otroka, ki potrebuje posebno nego in varstvo v
skladu z zakonom, ki ureja starševsko varstvo in družinske prejemke, odločba
Zavoda za pokojninsko in invalidsko zavarovanje Slovenije o priznanju dodatka
za pomoč in postrežbo v skladu z zakonom o pokojninskem in invalidskem
zavarovanju ali odločba centra za socialno delo o
pridobitvi statusa invalida v skladu z zakonom o socialnem vključevanju
invalidov.
(9) Če zavezanec ni vse leto vzdrževal
družinskega člana, se za priznanje olajšave upošteva le čas, ko je zavezanec
takega člana dejansko preživljal.
(10) Za istega vzdrževanega družinskega
člana se v davčnem letu prizna posebna olajšava samo enemu zavezancu, drugemu
pa le morebitna razlika do celotne višine olajšave.
(11) Če se zavezanci ne morejo
sporazumeti, kdo izmed njih bo uveljavljal posebno olajšavo za istega
vzdrževanega družinskega člana, se prizna vsakemu zavezancu sorazmerni del
olajšave.
(12) Za otroka, za katerega zavezanec
na podlagi sodne odločbe, sporazuma ali dogovora o preživljanju, sklenjenega po
predpisih o zakonski zvezi in družinskih razmerjih, prispeva za njegovo
preživljanje, lahko zavezanec uveljavlja posebno olajšavo. Če je prispevek
zavezanca manjši od njemu pripadajočega dela posebne olajšave ali če zavezanec
ne prispeva za preživljanje otroka, se razlika do njemu pripadajočega dela ali
celotni del njemu pripadajoče posebne olajšave prizna staršu, kateremu je otrok
zaupan.
115. člen
(vzdrževani družinski člani)
(1) Za vzdrževanega družinskega člana
zavezanca se šteje zakonec, ki ni zaposlen ter ne opravlja dejavnosti, nima
lastnih dohodkov za preživljanje ali so ti manjši od višine posebne olajšave za
vzdrževanega družinskega člana, določene v 3. točki prvega odstavka 114. člena
tega zakona in razvezani zakonec zavezanca, če mu je s sodbo oziroma dogovorom,
sklenjenim po predpisih o zakonski zvezi in družinskih razmerjih, priznana
pravica do preživnine, ki jo plačuje zavezanec. Za lastne dohodke iz prejšnjega
stavka se štejejo vsi dohodki po tem zakonu.
(2) Za vzdrževanega družinskega člana
zavezanca se šteje tudi otrok do 18. leta starosti.
(3) Za
vzdrževanega družinskega člana zavezanca se šteje tudi otrok do 26 leta
starosti, če:
-      
neprekinjeno ali s prekinitvijo do enega leta
nadaljuje šolanje na srednji, višji ali visoki stopnji,
-      
ni zaposlen,
-      
ne opravlja dejavnosti, in
-      
nima lastnih dohodkov za preživljanje ali so ti
manjši od višine posebne olajšave za vzdrževanega družinskega člana, določene v
3. točki prvega odstavka 114. člena tega zakona. Za lastne dohodke iz
prejšnjega stavka se štejejo vsi dohodki po tem zakonu, razen družinske
pokojnine, dohodka za opravljeno začasno ali občasno delo na podlagi napotnice
pooblaščene organizacije ali Zavoda Republike Slovenije za zaposlovanje, ki
opravlja dejavnost posredovanja dela dijakom in študentom, v skladu s predpisi
s področja zaposlovanja, štipendije in dohodki otroka, oproščeni plačila
dohodnine po 22. in 29. členu tega zakona.
Za vzdrževanega družinskega člana se šteje tudi otrok, ki
izpolnjuje pogoje iz prejšnjega stavka in je starejši od 26 let, če se vpiše na
študij do 26. leta starosti, in sicer največ za dobo šestih let od dneva vpisa
na dodiplomski študij in največ za dobo štirih let od dneva vpisa na
podiplomski študij.
(4) Za vzdrževanega družinskega člana
se šteje tudi otrok, starejši od 18 let, ki se ne izobražuje in je za delo
sposoben, če je prijavljen pri službi za zaposlovanje in ima po predpisih o prijavi prebivališča prijavljeno isto stalno
prebivališče kot starši oziroma posvojitelji ter nima
lastnih dohodkov za preživljanje oziroma so ti manjši od višine posebne
olajšave za vzdrževanega družinskega člana, določene v
3. točki prvega odstavka 114. člena tega zakona. Za lastne dohodke iz
prejšnjega stavka se štejejo vsi dohodki po tem zakonu.
(5) Ne glede na tretji in četrti
odstavek tega člena, se otrok, ki ima pravico do dodatka za nego otroka v skladu
z zakonom o starševskem varstvu in družinskih prejemkih, šteje za vzdrževanega
družinskega člana za obdobje, v katerem ima pravico do dodatka za nego otroka v
skladu z zakonom o starševskem varstvu in družinskih prejemkih.
(6) Ne glede na tretji odstavek tega
člena, se za vzdrževanega družinskega člana šteje tudi otrok, ki ima pravico do
dodatka za pomoč in postrežbo v skladu z zakonom o pokojninskem in invalidskem
zavarovanju, do 26. leta starosti, če neprekinjeno ali s prekinitvijo do enega
leta nadaljuje šolanje na srednji, višji ali visoki stopnji, po 26. letu
starosti pa, če traja njegovo šolanje na visoki stopnji pet ali šest let, ali
če otrok zaradi daljše bolezni ali poškodbe ni končal šolanja v predpisanem
roku. Obdobje, v katerem se otrok šteje za vzdrževanega družinskega člana, se v
navedenih primerih podaljša za toliko časa, kolikor se je šolanje zaradi
navedenih razlogov podaljšalo.
(7) Ne glede
na tretji, četrti, peti in šesti odstavek tega člena se otrok, ki ima status
invalida v skladu z zakonom o socialnem vključevanju invalidov in nadaljuje
šolanje na srednji, višji ali visoki stopnji, šteje za vzdrževanega družinskega
člana ne glede na njegovo starost. Otrok iz prejšnjega stavka, ki se ne šola,
nima lastnih dohodkov za preživljanje ali so ti nižji od višine posebne
olajšave za vzdrževanega otroka, ki potrebuje posebno nego in varstvo, določene
v 2. točki prvega odstavka 114. člena tega zakona, se ne glede na
četrti odstavek tega člena šteje za vzdrževanega družinskega člana ne glede na
njegovo starost. Za lastne dohodke iz prejšnjega stavka se štejejo vsi dohodki
po tem zakonu, razen dodatka za pomoč in postrežbo po zakonu o vojnih
veteranih, zakonu o vojnih invalidih, zakonu o socialnem vključevanju invalidov
ter zakonu o pokojninskem in invalidskem zavarovanju.
(8) Za otroka se šteje lasten otrok,
posvojenec, pastorek oziroma otrok zunajzakonskega partnerja. Za otroka se
šteje tudi vnuk, če ima zavezanec pravico do posebne olajšave za enega od
njegovih staršev ali če vnuk nima staršev ali če zavezanec skrbi zanj na
podlagi sodbe sodišča. Za otroka se šteje tudi druga oseba, če zavezanec zanjo
skrbi na podlagi sodbe sodišča.
(9) Za
vzdrževanega družinskega člana zavezanca se štejejo tudi starši oziroma
posvojitelji zavezanca, če nimajo lastnih dohodkov za preživljanje oziroma so
ti manjši od višine posebne olajšave za vzdrževanega družinskega člana,
določene v 3. točki prvega odstavka 114. člena tega zakona, in imajo po
predpisih o prijavi prebivališča prijavljeno isto stalno prebivališče kot
zavezanec ali so v institucionalnem varstvu v socialno varstvenem zavodu in
zavezanec krije stroške teh storitev ali imajo zavezanec in starši oziroma
posvojitelji sklenjen sporazum o preživnini v obliki izvršljivega notarskega
zapisa v skladu z zakonom, ki ureja družinska razmerja, ter pod enakimi pogoji
tudi starši oziroma posvojitelji zavezančevega zakonca, če zakonec ni zavezanec
za dohodnino. Za lastne dohodke iz prejšnjega stavka se štejejo vsi dohodki po
tem zakonu.
(10) Za vzdrževanega družinskega člana
zavezanca, katerega pretežni del dohodka je iz osnovne kmetijske in osnovne
gozdarske dejavnosti, se šteje tudi član kmečkega gospodinjstva, če sodeluje
pri doseganju dohodka iz osnovne kmetijske in osnovne gozdarske dejavnosti in
če nima lastnih dohodkov za preživljanje oziroma so ti manjši od posebne
olajšave za vzdrževanega družinskega člana, določene v 3. točki prvega
odstavka 114. člena tega zakona, in pod pogojem, da njegov otrok, zakonec,
starši ali posvojitelji zanj ne uveljavljajo posebne olajšave za vzdrževanega
družinskega člana. V takem primeru se kot vzdrževani družinski član zavezanca
šteje tudi otrok člana kmečkega gospodinjstva, ki se po tem odstavku šteje za
vzdrževanega družinskega člana. Za otroka po tem odstavku se šteje otrok, kot
je določen v drugem do osmem odstavku tega člena. Za lastne dohodke iz prvega
stavka tega člena se štejejo vsi dohodki po tem zakonu.
(11) Za vzdrževanega družinskega člana
po tem členu se šteje oseba, ki izpolnjuje v prejšnjih odstavkih tega člena določene
pogoje in ima prijavljeno bivališče v Sloveniji, je državljan Slovenije oziroma
države članice EU ali je rezident države, s katero ima Slovenija sklenjeno
mednarodno pogodbo o izogibanju dvojnega obdavčevanja dohodka, ki omogoča
izmenjavo informacij zaradi izvajanja domače zakonodaje.
116. člen
(olajšave za rezidente držav članic EU
oziroma EGP)
Fizična oseba, ki je rezident države
članice EU oziroma EGP, ki ni Slovenija, in v Sloveniji dosega dohodke iz
zaposlitve, dohodke iz dejavnosti, razen dohodkov iz dejavnosti, če se davčna
osnova od teh dohodkov ugotavlja na podlagi dejanskih prihodkov in normiranih
odhodkov, dohodke iz osnovne kmetijske in osnovne gozdarske dejavnosti in
prenosa premoženjske pravice ter druge dohodke, lahko uveljavlja olajšave,
določene v 111., 112., 113., 114. in 117. členu tega zakona, če z dokazili
dokaže, da znašajo navedeni dohodki, doseženi v Sloveniji, najmanj 90% njenega
celotnega obdavčljivega dohodka v davčnem letu, in če dokaže, da so v državi
njenega rezidentstva dohodki, doseženi v Sloveniji, izvzeti iz obdavčitve ali
so neobdavčeni.
117. člen
(olajšava za prostovoljno dodatno
pokojninsko zavarovanje)
(1) Letna davčna osnova zavezanca, ki
je rezident, se lahko zmanjša za znesek premije prostovoljnega dodatnega pokojninskega
zavarovanja, ki jo je plačal zavezanec zase izvajalcu pokojninskega načrta s
sedežem v Sloveniji ali v drugi državi članici EU, po pokojninskem načrtu, ki
je odobren in vpisan v poseben register v skladu s predpisi, ki urejajo
prostovoljno dodatno pokojninsko in invalidsko zavarovanje, vendar največ do
zneska, ki je enak 24% obveznih prispevkov za pokojninsko in invalidsko
zavarovanje za zavarovanca, oziroma 5,844% pokojnine zavarovanca in ne več kot
2.390 eurov letno. Glede uskladitve premije in načina objave usklajenih zneskov
premije, se uporablja 118. člen tega zakona.
(2) Če plačujeta premijo
prostovoljnega dodatnega pokojninskega zavarovanja delodajalec in delojemalec,
se pri določitvi višine premije, za katero se priznava olajšava, upošteva skupni
znesek vplačanih premij.
(3) Če v primeru iz drugega odstavka
tega člena skupni znesek vplačanih premij presega znesek iz prvega odstavka
tega člena, lahko zavezanec uveljavlja olajšavo samo od tistega dela vplačane
premije, ki je enaka razliki med zneskom iz prvega odstavka tega člena in
premijo, ki jo je zanj vplačal delodajalec.
(4) Določbe prejšnjih odstavkov se
uporabljajo tudi kadar je zavezanec istočasno vključen v pokojninski načrt
kolektivnega zavarovanja in v pokojninski načrt individualnega zavarovanja.
118. člen
(uskladitev olajšav)
(1) Zneski
olajšav, določeni v 111. členu, prvem in osmem odstavku 112. člena, tretjem
odstavku 113. člena, prvem in drugem odstavku 114. člena in v prvem odstavku
117. člena tega zakona, se enkrat letno uskladijo s koeficientom rasti cen
življenjskih potrebščin v Sloveniji za mesec oktober tekočega leta v primerjavi
z mesecem oktobrom prejšnjega leta, po podatkih Statističnega urada Republike
Slovenije, če je sprememba rasti cen pozitivna.
(2) Usklajene
zneske iz prejšnjega odstavka ter enačbo za določitev olajšave iz tretjega
odstavka 111. člena tega zakona določi minister, pristojen za finance,
najpozneje v decembru tekočega leta za naslednje leto.
3. Odmera dohodnine
119. člen
(odmera dohodnine)
(1) Letna davčna osnova iz 109. člena
tega zakona, zmanjšana za zneske olajšav iz 111. člena, prvega in osmega odstavka 112. člena, 113. člena, prvega in drugega odstavka 114.
člena in 117. člena tega zakona, je neto letna davčna osnova.
(2) Dohodnina se odmeri od neto letne
davčne osnove po stopnjah iz 122. člena tega zakona.
120. člen
(povprečenje)
(1) Ne glede na drugi odstavek 119.
člena tega zakona, se zavezancu, ki je prejel dohodek iz delovnega razmerja na
podlagi sodne odločbe za preteklo leto ali več preteklih let (v nadaljnjem
besedilu tega odstavka: dohodek iz preteklih let), dohodnina odmeri od neto
letne davčne osnove – ki vključuje tudi dohodek iz preteklih let – po posebej
izračunani povprečni individualni stopnji zavezanca (v nadaljnjem besedilu:
povprečna stopnja). Povprečna stopnja se izračuna ob upoštevanju stopenj
dohodnine iz 122. člena tega zakona in letne davčne osnove iz 109. člena tega
zakona, ki se zmanjša za 80% davčne osnove od dohodka iz preteklih let ter za
zneske olajšav iz 111. člena, prvega in osmega
odstavka 112. člena, 113. člena, prvega in drugega
odstavka 114. člena in 117. člena tega zakona.
(2) Ne glede na drugi odstavek 119.
člena tega zakona, se zavezancu, ki je dosegel dohodek iz dejavnosti iz drugega
odstavka 47. člena tega zakona in ugotavlja davčno
osnovo od tega dohodka na podlagi dejanskih prihodkov in odhodkov, dohodnina
odmeri od neto letne davčne osnove – ki vključuje tudi dohodke iz dejavnosti iz
drugega odstavka 47. člena – po posebej izračunani povprečni stopnji. Povprečna
stopnja se izračuna ob upoštevanju stopenj dohodnine iz 122. člena tega zakona
in letne davčne osnove iz 109. člena tega zakona, v katero se všteva le
sorazmerni del davčne osnove, vključno s povečanji in zmanjšanji ter davčnimi
olajšavami, od dohodka iz dejavnosti iz drugega odstavka 47. člena tega zakona
na člana kmečkega gospodinjstva, ki je obvezno pokojninsko in invalidsko
zavarovan iz naslova kmetijske in dopolnilne dejavnosti, ter zmanjša za zneske
olajšav iz 111. člena, prvega in osmega odstavka 112.
člena, 113. člena, prvega in drugega odstavka 114.
člena in 117. člena tega zakona. Sorazmerni del dohodka iz dejavnosti iz
drugega odstavka 47. člena se ugotovi tako, da se ta dohodek razdeli na toliko
delov, kolikor je članov kmečkega gospodinjstva zavezanca, ki so obvezno
pokojninsko in invalidsko zavarovani iz naslova kmetijske in dopolnilne
dejavnosti.
(3) (črtan)
121. člen
(olajšave in lestvica za zavezanca, ki je
rezident za del davčnega leta)
Pri odmeri dohodnine za davčno leto, v
katerem je fizična oseba postala ali prenehala biti rezident, se davčne
olajšave in lestvica iz 122. člena tega zakona upoštevajo sorazmerno obdobju,
ki se šteje za obdobje, v katerem je fizična oseba bila rezident.
V. STOPNJE DOHODNINE OD DOHODKOV, KI SE VŠTEVAJO V LETNO
DAVČNO OSNOVO
122. člen
(stopnje dohodnine)
(1) Stopnje dohodnine za davčno leto
so:

Če znaša neto letna
  osnova v eurih

znaša dohodnina v
  eurih


nad

do


 

8.500,00

 

 

16%

 

 


8.500,00

25.000,00

1.360,00

+

26%

nad

8.500,00


25.000,00

50.000,00

5.650,00

+

33%

nad

25.000,00


50.000,00

72.000,00

13.900,00

+

39%

nad

50.000,00


72.000,00

 

22.480,00

+

45%

nad

72.000,00

(2) Zneski
neto letnih davčnih osnov iz prejšnjega odstavka se enkrat letno uskladijo s
koeficientom rasti cen življenjskih potrebščin v Sloveniji za mesec oktober
tekočega leta v primerjavi z mesecem oktobrom prejšnjega leta, po podatkih
Statističnega urada Republike Slovenije, če je sprememba rasti cen pozitivna;
temu ustrezno se zneski dohodnine izračunajo.
(3) Usklajene
zneske iz prejšnjega odstavka določi minister, pristojen za finance, najpozneje
v decembru tekočega leta za naslednje leto.
VI. OBVEZNOST PLAČEVANJA DOHODNINE OD DOHODKOV, KI SE
VŠTEVAJO V LETNO DAVČNO OSNOVO
123. člen
(odmera in poračun dohodnine na letni
ravni)
(1) Od dohodkov, ki se vštevajo v
letno davčno osnovo, dohodnino na letni ravni za zavezanca odmeri davčni organ
na podlagi napovedi, ki jo vloži zavezanec. Odmera in poračun dohodnine se za
posamezno davčno leto opravita po preteku leta, z odločbo davčnega organa, v
rokih in na način, določen s tem zakonom in zakonom, ki ureja davčni postopek.
(2) Od dohodnine, odmerjene zavezancu
za posamezno davčno leto od dohodkov, ki se vštevajo v letno davčno osnovo, se
odšteje med letom plačana dohodnina od teh dohodkov.
(3) Med letom plačana dohodnina se
šteje za akontacijo dohodnine. V primeru dohodkov iz drugega stavka prvega odstavka 109. člena
tega zakona se plačan dokončni davek iz VIII. poglavja tega zakona šteje za
akontacijo dohodnine od teh dohodkov.
(4) Če je znesek odmerjene dohodnine
na letni ravni večji od zneska med letom plačane akontacije dohodnine,
zavezanec doplača razliko dohodnine. Če je znesek odmerjene dohodnine na letni
ravni manjši od zneska med letom plačane akontacije dohodnine, se zavezancu
razlika dohodnine vrne.
124. člen
(plačevanje akontacije dohodnine)
(1) Od dohodkov zavezanca, določenih s
tem zakonom, se med letom plačuje akontacija dohodnine, če ni s tem zakonom ali
z zakonom, ki ureja davčni postopek drugače določeno.
(2) Akontacija dohodnine se izračuna
in plača v rokih in na način, določen s tem zakonom in z zakonom, ki ureja
davčni postopek.
(3) Akontacija dohodnine se zavezancu,
rezidentu, odšteje od dohodnine, odmerjene za posamezno davčno leto.
(4) Akontacija dohodnine se zavezancu,
nerezidentu, šteje kot dokončen davek.
(5) Ne glede na četrti odstavek tega
člena, se zavezancu, rezidentu države članice EU, ki izpolnjuje pogoje iz 116.
člena tega zakona, akontacija dohodnine odšteje od dohodnine, odmerjene od
dohodkov, doseženih v Sloveniji, za posamezno davčno leto.
125. člen
(izračun akontacije dohodnine)
(1) Izračun akontacije dohodnine se
opravi z davčnim obračunom ali z odmero akontacije dohodnine.
(2) Izračun akontacije dohodnine se
opravi na podlagi davčnega obračuna z davčnim odtegljajem ali na podlagi
obračuna, ki ga opravi zavezanec sam. Izračun akontacije dohodnine z davčnim
odtegljajem je zavezan opraviti plačnik davka.
(3) Plačnik davka je oseba, ki
izplačuje dohodke, obdavčljive po tem zakonu, če ni z zakonom, ki ureja davčni
postopek, drugače določeno.
(4) Izračun akontacije dohodnine z
odmero opravi davčni organ na podlagi napovedi zavezanca ali na podlagi
podatkov o katastrskem dohodku kmetijskih in gozdnih zemljišč, če ni z zakonom
drugače določeno.
126. člen
(plačilo akontacije dohodnine)
(1) Plačilo akontacije dohodnine se
opravi na podlagi davčnega obračuna ali odmere akontacije dohodnine.
(2) Plačilo akontacije dohodnine se
opravi na podlagi davčnega obračuna z davčnim odtegljajem ali na podlagi
obračuna, ki ga opravi zavezanec sam. Plačilo akontacije dohodnine z davčnim
odtegljajem je zavezan opraviti plačnik davka.
(3) Zavezanec za plačilo akontacije
dohodnine na podlagi odločbe o odmeri akontacije dohodnine je zavezanec sam.
(4) Način izračuna in plačila
akontacije dohodnine od posameznih vrst dohodkov, ki so predmet obdavčitve po
tem zakonu, je določen z zakonom, ki ureja davčni postopek.
VII. AKONTACIJE DOHODNINE OD DOHODKOV, KI SE VŠTEVAJO V LETNO
DAVČNO OSNOVO – OSNOVE IN STOPNJE
127. člen
(akontacije dohodnine od dohodka iz
zaposlitve)
(1) Akontacija dohodnine od dohodka iz
zaposlitve se izračuna in plača od dohodka iz zaposlitve od davčne osnove iz
41. do 45.a člena tega zakona.
(2) Od dohodka iz delovnega razmerja,
doseženega pri delodajalcu, pri katerem zavezanec dosega pretežni del dohodka
iz delovnega razmerja (v nadaljnjem besedilu: glavni delodajalec), se
akontacija dohodnine izračuna tako, da se za posamezni dohodek uporabijo
stopnje dohodnine in lestvica iz 122. člena tega zakona, preračunana na 1/12
leta. Delodajalec, ki je
plačnik davka, pozove zavezanca k opredelitvi o statusu po tem odstavku oziroma
po šestem odstavku tega člena. Zavezanec delodajalca iz prejšnjega stavka
obvešča o spremembi njegovega statusa po tem odstavku oziroma po šestem
odstavku tega člena.
(3) Pri
izračunu akontacije dohodnine od dohodka iz drugega odstavka tega člena, ki ga
izplača glavni delodajalec, se upošteva 1/12 zneska olajšave iz prvega odstavka
111. člena, prvega in osmega odstavka
112. člena in iz 114. člena tega zakona. Pri izračunu akontacije
dohodnine od dohodka iz drugega odstavka tega člena, ki ga izplača glavni
delodajalec, se upošteva tudi 1/12 zneska olajšave, ugotovljenega z uporabo
enačbe iz tretjega odstavka 111. člena tega zakona ob upoštevanju dohodka
iz drugega odstavka tega člena, ki ga izplača glavni delodajalec, preračunanega
na letno raven, če ta dohodek ne presega 1/12 dohodka iz tretjega odstavka
111. člena tega zakona. Če zavezanec ne želi, da se mu pri izračunu
akontacije dohodnine od dohodka iz drugega odstavka tega člena, ki ga izplača
glavni delodajalec, upošteva olajšava iz tretjega odstavka 111. člena tega
zakona, o tem obvesti glavnega delodajalca.
(4) Če se dohodek iz delovnega razmerja, ki
se nanaša na mesečno obdobje, izplača v več delih, se ob izplačilu zadnjega
dela dohodka iz delovnega razmerja ugotovi višina mesečnega dohodka iz
delovnega razmerja in izvrši izračun akontacije dohodnine ter poračun že
plačane akontacije dohodnine od posameznih delov dohodka iz delovnega razmerja.
(5) Če se dohodek iz zaposlitve, ki se
všteva v davčno osnovo, izplača za več mesecev skupaj, se akontacija dohodnine
izračuna od celotnega izplačila navedenega dohodka, po povprečni stopnji
dohodnine od enomesečnega dohodka. Za ugotovitev povprečne stopnje dohodnine od
enomesečnega dohodka, se prejeti dohodek, ki se nanaša na več mesecev, razdeli
na toliko enakih delov, na kolikor mesecev se nanaša, vendar ne več kot na 12
mesecev.
(6) Če delodajalec ni glavni
delodajalec zaposlenega, se akontacijo dohodnine od dohodka iz delovnega
razmerja izračuna po stopnji 25% od davčne osnove iz prvega odstavka tega člena
in brez upoštevanja olajšav po tretjem odstavku tega člena.
(7) Ne glede
na drugi in tretji odstavek tega člena se izračun akontacije dohodnine od
nadomestila iz obveznega invalidskega zavarovanja, ki ga prejema delovni
invalid, od polovice oziroma sorazmernega dela pokojnine uživalcu pokojnine, ki
začne ponovno delati oziroma opravljati dejavnost, od delne pokojnine in od dela pokojnine, ki jo v skladu s predpisi,
ki urejajo pokojninsko in invalidsko zavarovanje, za mesečno obdobje izplačuje
Zavod za pokojninsko in invalidsko zavarovanje Slovenije, opravi v skladu s
šestim odstavkom tega člena, če prejemnik navedenega dohodka hkrati prejema tudi
plačo ali nadomestilo plače.
(8) Ne glede
na sedmi odstavek tega člena se lahko akontacija dohodnine od nadomestila iz
obveznega invalidskega zavarovanja, ki ga prejema delovni invalid, od polovice
oziroma sorazmernega dela pokojnine uživalcu pokojnine, ki začne ponovno delati
oziroma opravljati dejavnost, od delne pokojnine in od dela pokojnine, ki jo prejema upravičenec
po predpisih, ki urejajo pokojninsko in invalidsko zavarovanje, izračuna in
plača po znižani stopnji, vendar ne nižji od 16%. Za znižano stopnjo akontacije
dohodnine se odloči zavezanec sam, o čemer mora obvestiti davčni organ in
izplačevalca dohodka, če oceni, da bo akontacija dohodnine previsoka glede na
pričakovano dohodnino na letni ravni.
(9) Ne glede na šesti odstavek tega člena
se lahko akontacija dohodnine od pokojninske rente, kot je odmerjena v skladu z
zakonom, ki ureja pokojninsko in invalidsko zavarovanje iz naslova
prostovoljnega dodatnega pokojninskega zavarovanja in od primerljive
pokojninske rente, ki je prejeta iz tujine, izračuna in plača po znižani stopnji,
vendar ne nižji od 16%. Za znižano stopnjo akontacije dohodnine se odloči
zavezanec sam, o čemer mora obvestiti davčni organ in izplačevalca dohodka, če
oceni, da bo akontacija dohodnine previsoka glede na pričakovano dohodnino na
letni ravni.
(10) Akontacija dohodnine od dohodka
iz drugega pogodbenega razmerja se izračuna in plača od davčne osnove iz
četrtega in petega odstavka 41. člena tega zakona po stopnji 25%.
(11) Ne glede na deseti odstavek tega
člena se akontacija dohodnine od dohodka verskega delavca ne plača, če se
izračunava od dohodka, ki je enak znesku, ki zagotavlja socialno varnost v
Sloveniji.
(12) Ne glede na deseti odstavek tega
člena, se akontacija dohodnine od dohodka rezidenta, ki glede starosti in
statusa izpolnjuje pogoje za priznanje olajšave iz tretjega odstavka 113. člena
tega zakona, za opravljeno začasno ali občasno delo na podlagi napotnice
pooblaščene organizacije ali Zavoda Republike Slovenije za zaposlovanje, ki
opravlja dejavnost posredovanja dela dijakom in študentom, v skladu s predpisi
s področja zaposlovanja, ne izračuna in ne plača, če posamezen dohodek ne
presega 400 eurov.
(13) Če se regres za letni dopust oziroma
plačilo za poslovno uspešnost izplačuje v več delih oziroma večkrat v davčnem
letu, se ob izplačilu naslednjega oziroma zadnjega dela regresa oziroma plačila
za poslovno uspešnost ugotovi celotna višina regresa za letni dopust, ki se
všteva v davčno osnovo, in izvrši morebitni izračun akontacije dohodnine ter
morebitni poračun že plačane akontacije dohodnine od posameznih delov regresa
za letni dopust oziroma plačil za poslovno uspešnost v davčnem letu.
(14) Če zavezanec ne želi, da se mu pri
izračunu akontacije dohodnine od dohodka iz delovnega razmerja, upošteva izvzem
iz davčne osnove po 12.
oziroma 13. točki prvega odstavka 44. člena tega zakona, o tem obvesti
delodajalca.
(15) Pri izračunu akontacije dohodnine od
dohodkov, od katerih se prizna zmanjšanje dohodnine v skladu s tretjim do
šestim odstavkom 112. člena tega zakona, se ne glede na drugi, tretji in
šesti odstavek tega člena upošteva olajšava iz tretjega do šestega odstavka
112. člena tega zakona.
(16) Akontacija dohodnine od dohodka, od
katerega se prizna zmanjšanje dohodnine v skladu s tretjim in šestim odstavkom
112. člena tega zakona, ki ga izplačuje delodajalec, ki ni glavni delodajalec,
se rezidentu lahko izračuna in plača po zvišani ali znižani stopnji oziroma se
ne izračuna in ne plača, če se o tem odloči zavezanec sam, o čemer mora
obvestiti davčni organ in izplačevalca dohodka, če oceni, da akontacija
dohodnine ni ustrezna glede na pričakovano dohodnino na letni ravni, pri čemer
se smiselno upošteva določba 286. člena Zakona o davčnem postopku (Uradni list
RS, št. 13/11 – uradno prečiščeno besedilo, 32/12, 94/12, 101/13 – ZDavNepr, 111/13,
22/14 – odl. US, 25/14 – ZFU, 40/14 – ZIN-B, 90/14, 91/15, 63/16, 69/17, 13/18
– ZJF-H, 36/19, 66/19, 145/20 – odl. US in 203/20 – ZIUPOPDVE; v nadaljnjem
besedilu: ZDavP-2).
128. člen
(akontacije dohodnine od dohodka iz
dejavnosti)
(1) Akontacija dohodnine od dohodka iz
dejavnosti, če se davčna osnova od tega dohodka v
davčnem letu ugotavlja na podlagi dejanskih prihodkov in odhodkov, se za davčno
leto izračuna od davčne osnove, določene v III.3. poglavju tega zakona,
vključno z zmanjšanjem in povečanjem davčne osnove ter davčnimi olajšavami, upoštevaje
davčne olajšave, določene v prvem, drugem in četrtem odstavku 113. člena tega zakona, in na podlagi stopenj dohodnine,
določenih v 122. členu tega zakona.
(2) Ne glede na prvi odstavek tega
člena se pri izračunu akontacije dohodnine od dohodka iz dejavnosti, lahko
upošteva olajšava iz 111. člena, prvega in drugega odstavka 114. člena tega
zakona, če zavezancu za posamezno davčno leto te olajšave niso bile upoštevane
pri izračunu akontacije dohodnine od dohodka iz zaposlitve, ki ga izplača
glavni delodajalec, ali je bilo na ta način upoštevanih manj kot 5/12 teh
olajšav. V primeru smrti zavezanca se zavezancu prizna sorazmerni del olajšav
do dneva smrti zavezanca v skladu s prejšnjim stavkom tega odstavka. Ne glede na prvi odstavek tega člena se pri izračunu akontacije
dohodnine od dohodka iz dejavnosti lahko upošteva olajšava iz 117. člena tega
zakona za premije prostovoljnega dodatnega pokojninskega zavarovanja, ki jih
zavezanec plačuje zase v pokojninski načrt kolektivnega zavarovanja, če je
obvezno pokojninsko in invalidsko zavarovan kot samozaposlena oseba.
(3) Ne glede na prvi odstavek tega
člena, se akontacija dohodnine od dohodka iz dejavnosti za zavezanca, ki je
dosegel dohodke iz dejavnosti iz drugega odstavka 47. člena tega zakona, lahko
izračuna po posebej izračunani povprečni stopnji akontacije dohodnine od
dohodka iz dejavnosti. Povprečna stopnja akontacije dohodnine od dohodka iz
dejavnosti se izračuna ob upoštevanju stopenj dohodnine iz 122. člena tega
zakona, sorazmernega dela davčne osnove od dohodka iz dejavnosti iz drugega
odstavka 47. člena tega zakona, če se davčna osnova od
tega dohodka v davčnem letu ugotavlja na podlagi dejanskih prihodkov in
odhodkov, določene v III.3. poglavju tega zakona, vključno z zmanjšanjem in
povečanjem davčne osnove ter davčnimi olajšavami (v nadaljnjem besedilu tega
odstavka: davčna osnova), na člana kmečkega gospodinjstva, ki je obvezno
pokojninsko in invalidsko zavarovan iz naslova kmetijske in dopolnilne dejavnosti,
in ob upoštevanju drugega odstavka tega člena. Sorazmerni del davčne osnove od
dohodka iz dejavnosti iz drugega odstavka 47. člena tega zakona se ugotovi
tako, da se davčna osnova razdeli na toliko delov, kolikor je članov kmečkega
gospodinjstva zavezanca, ki so obvezno pokojninsko in invalidsko zavarovani iz
naslova kmetijske in dopolnilne dejavnosti.
(4) Predhodna akontacija dohodnine od
dohodka iz dejavnosti se za davčno leto določi v višini akontacije dohodnine od
dohodka iz dejavnosti po zadnjem obračunu akontacije dohodnine, če ni z zakonom
drugače določeno. Predhodna akontacija dohodnine se plačuje v rokih in na
način, določen z zakonom, ki ureja davčni postopek.
(5) Predhodna akontacija dohodnine od
dohodka iz dejavnosti in davčni odtegljaj iz 68. člena tega zakona se odštejeta
od akontacije dohodnine iz prvega, drugega in tretjega odstavka tega člena.
Morebitna vračila in doplačila akontacije dohodnine se plačujejo v rokih in na
način, določen z zakonom, ki ureja davčni postopek.
129. člen
(akontacije dohodnine od dohodka iz
osnovne kmetijske in osnovne gozdarske dejavnosti)
(1) Akontacija dohodnine od
katastrskega dohodka in od pavšalne ocene dohodka za panje se izračuna in plača
od davčne osnove, določene v prvem in drugem odstavku
71. člena tega zakona, po stopnji:
1.    
10% od davčne osnove, če je skupni znesek
katastrskega dohodka in pavšalne ocene dohodka za panje na posameznega
zavezanca enak ali večji od 10% povprečne plače v Sloveniji za preteklo leto,
2.    
0% od davčne osnove, če je skupni znesek
katastrskega dohodka in pavšalne ocene dohodka za panje na posameznega
zavezanca manjši od 10% povprečne plače v Sloveniji za preteklo leto.
(2) Predhodna akontacija dohodnine od
drugih dohodkov iz 70. člena tega zakona, prejetih za račun zavezancev za
dohodnino po III.4. poglavju tega zakona, članov kmečkega gospodinjstva, se
izračuna in plača od davčne osnove, določene v tretjem odstavku 71. člena tega
zakona, po stopnji:
1.    
10% od davčne osnove, če je posamezno izplačilo
večje od 200 eurov,
2.    
0% od davčne osnove, če je posamezno izplačilo
enako ali manjše od 200 eurov.
(3) Predhodna akontacija dohodnine od
drugih dohodkov iz 70. člena tega zakona, prejetih za račun zavezancev za
dohodnino po III.4. poglavju tega zakona, članov agrarne skupnosti, skupnega pašnika
ali planine, ki se po predpisih o kmetijstvu štejejo za samostojno kmetijsko
gospodarstvo, se izračuna in plača od davčne osnove, določene v tretjem
odstavku 71. člena tega zakona, po stopnji:
1.    
10 % od davčne osnove, če je posamezno
izplačilo večje od 200 eurov,
2.    
0 % od davčne osnove, če je posamezno
izplačilo enako ali manjše od 200 eurov.
(4) Predhodna akontacija iz tretjega
odstavka tega člena se pripiše članom agrarne skupnosti, skupnega pašnika ali
planine, ki se po predpisih o kmetijstvu štejejo za samostojno kmetijsko
gospodarstvo, ki so zavezanci za dohodnino od dohodkov po III.4. poglavju tega
zakona, na podlagi smiselne uporabe petega odstavka 72. člena tega zakona.
(5) Predhodna akontacija dohodnine iz
drugega in tretjega odstavka tega člena se plačuje v rokih in na način, določen
z zakonom, ki ureja davčni postopek.
(6) Predhodna akontacija dohodnine od
drugih dohodkov iz 70. člena tega zakona, izračunana v skladu z drugim in
tretjim odstavkom tega člena, se pripiše posameznemu zavezancu, članu kmečkega
gospodinjstva, za katerega se v skladu z 69. členom tega zakona šteje, da
opravlja osnovno kmetijsko in osnovno gozdarsko dejavnost, v sorazmernem deležu
glede na skupno število zavezancev v kmečkem gospodinjstvu.
(7) Predhodna akontacija dohodnine,
pripisana posameznemu zavezancu v skladu s šestim odstavkom tega člena, se
šteje za akontacijo dohodnine od drugih dohodkov iz 70. člena tega zakona,
razen za zavezanca nerezidenta.
(8) Akontacija dohodnine od dohodka iz
osnovne kmetijske in osnovne gozdarske dejavnosti, pripisanega nerezidentu, se
izračuna in plača po stopnji 16 %.
130. člen
(akontacija
dohodnine od dohodka iz prenosa premoženjske pravice)
Akontacija dohodnine od dohodkov iz prenosa
premoženjske pravice se izračuna in plača v višini 25 % od davčne osnove,
ugotovljene v skladu z 79. členom tega zakona.
131. člen
(akontacija dohodnine od drugih dohodkov)
(1) Akontacija dohodnine od drugih
dohodkov se izračuna in plača po stopnji 25% od davčne osnove iz drugega
odstavka 106. člena in iz 108. člena tega zakona.
(2) Ne glede na prvi odstavek tega
člena, se akontacija dohodnine od drugega dohodka, ki se prejema redno za
mesečno obdobje, izračuna tako, da se za posamezni dohodek uporabijo stopnje
dohodnine in lestvica iz 122. člena tega zakona, preračunana na 1/12 leta, in se upošteva 1/12 zneska olajšave iz prvega odstavka
111. člena tega zakona oziroma 1/12 zneska olajšave iz tretjega odstavka
111. člena tega zakona, ugotovljenega z uporabo enačbe iz tretjega
odstavka 111. člena tega zakona ob upoštevanju drugega dohodka iz tega
člena zakona, preračunanega na letno raven, prvega
in osmega odstavka 112. člena in iz 114. člena tega zakona,
pod pogojem, da zavezanec ne prejema drugega dohodka, od katerega se akontacija
dohodnine izračunava na način, kot je določeno v tem stavku. Za takšen način
izračuna akontacije dohodnine od drugih dohodkov se odloči zavezanec sam, o
čemer mora obvestiti davčni organ in izplačevalca dohodka.
(3) Pri izračunu akontacije dohodnine
od priznavalnine po zakonu o republiških priznavalninah in zakonu o
uresničevanju javnega interesa na področju kulture, ki jo za mesečno obdobje
izplačuje Zavod za pokojninsko in invalidsko zavarovanje Slovenije, se upošteva
osebna olajšava iz petega odstavka 112. člena tega zakona.
VII.A POSEBNA PRAVILA V ZVEZI Z UVELJAVLJANJEM ODLOČITVE
ZAVEZANCA O VŠTEVANJU DAVČNIH OSNOV OD DOHODKOV IZ KAPITALA IN DOHODKOV IZ
ODDAJANJA PREMOŽENJA V NAJEM V LETNO DAVČNO OSNOVO
a131.a člen
(uveljavljanje odločitve o vštevanju
davčnih osnov od dohodkov iz kapitala in dohodkov iz oddajanja premoženja v
najem v letno davčno osnovo)
(1) Zavezanec rezident, ki se skladno s
prvim odstavkom 109. člena tega zakona odloči za vštevanje davčnih osnov od
dohodkov iz kapitala in dohodkov iz oddajanja premoženja v najem v letno davčno
osnovo, to odločitev uveljavlja v ugovoru zoper informativni izračun dohodnine,
z dopolnitvijo informativnega izračuna v skladu s petim odstavkom 267. člena
ZDavP-2.
(2) Če zavezancu rezidentu informativni
izračun ni bil vročen do roka za vročitev informativnega izračuna iz šestega
odstavka 267. člena ZDavP-2, odločitev za vštevanje davčnih osnov od dohodkov
iz kapitala in dohodkov iz oddajanja premoženja v najem v letno davčno osnovo
uveljavlja z vložitvijo napovedi za odmero dohodnine v skladu s šestim
odstavkom 267. člena ZDavP-2.
(3) Zavezanec rezident odločitve za
vštevanje davčnih osnov od dohodkov iz kapitala in dohodkov iz oddajanja
premoženja v najem v letno davčno osnovo ne more uveljavljati z vložitvijo
davčne napovedi za odmero dohodnine na podlagi samoprijave iz 63. člena
ZDavP-2.
(4) Davčni organ pri sestavi informativnega
izračuna dohodnine ne upošteva podatkov o dohodkih iz kapitala in dohodkih iz
oddajanja premoženja v najem zavezanca rezidenta.
(5) Pri vštevanju davčnih osnov od dohodkov
iz kapitala in dohodkov iz oddajanja premoženja v najem v letno davčno osnovo
se dohodnina – izračunana od teh dohodkov z obračunom davčnega odtegljaja iz 1.
točke prvega odstavka 325. člena ZDavP-2 in poračunana z odločbo iz
tretjega odstavka 330. člena ZDavP-2, ali izračunana v odločbi, ki jo izda
davčni organ, na podlagi napovedi zavezanca iz 2. točke prvega odstavka in
šestega odstavka 325. člena ZDavP-2 – šteje za akontacijo dohodnine iz 272.
člena ZDavP-2.
(6) Zavezanec rezident, ki se odloči za
vštevanje davčnih osnov od dohodkov iz kapitala in dohodkov iz oddajanja
premoženja v najem v letno davčno osnovo, uveljavlja odbitek davka, plačanega v
tujini od teh dohodkov, ali oprostitev plačila davka od teh dohodkov po
mednarodni pogodbi, kot je določeno v 328. in 329. členu ZDavP-2. V primerih,
ko davčni organ začasno odločbo iz četrtega odstavka 328. člena ZDavP-2
razveljavi in jo nadomesti z novo odločbo, z novo odločbo nadomesti tudi
odločbo o odmeri dohodnine, ki vsebuje podatke iz razveljavljene odločbe.
VIII. STOPNJA DOHODNINE IN OBVEZNOST PLAČEVANJA DOHODNINE OD
DOHODKA, KI SE NE VŠTEVA V LETNO DAVČNO OSNOVO
131.a člen
(dohodki, ki se ne vštevajo v letno davčno
osnovo)
Dohodki, ki se ne vštevajo v letno davčno
osnovo so:
1.    
dohodek iz kapitala iz III.6. poglavja tega
zakona,
2.    
dohodek iz dejavnosti iz III.3. poglavja tega
zakona, za katerega se ugotavlja davčna osnova na podlagi dejanskih prihodkov
in normiranih odhodkov,
3.    
dohodek iz oddajanja premoženja v najem iz
III.5.1. poglavja tega zakona.
132. člen
(stopnja dohodnine od dohodka iz kapitala)
(1) Od dohodka iz kapitala se
dohodnina izračuna in plača od davčne osnove, ugotovljene v skladu z določbami
III.6. poglavja tega zakona, po stopnji 25% in se šteje kot dokončen davek.
(2) Ne glede na prvi odstavek tega
člena, se stopnja dohodnine od dobička iz kapitala znižuje vsakih pet let
imetništva kapitala in znaša po dopolnjenih:
1.    
petih letih imetništva kapitala: 20%,
2.    
desetih letih imetništva kapitala: 15%.
133. člen
(oprostitev dohodnine od obresti, ki jih
doseže rezident, na denarne depozite pri bankah in hranilnicah)
Seštevek davčnih osnov od obresti, ki jih
doseže rezident, na denarne depozite pri bankah in hranilnicah, ustanovljenih v
skladu s predpisi v Sloveniji ter pri bankah in hranilnicah drugih držav članic
EU, se zmanjša za 1.000 eurov.
134. člen
(izračun in plačilo dohodnine od obresti
in dividend)
(1) Dohodnina od obresti in dividend
se izračuna in plača v rokih in na način, določen s tem zakonom in z zakonom,
ki ureja davčni postopek.
(2) Izračun dohodnine od obresti in
dividend se opravi na podlagi davčnega obračuna z davčnim odtegljajem ali
odmero dohodnine. Izračun dohodnine z davčnim odtegljajem je zavezan opraviti
plačnik davka, kot je določen v tretjem odstavku 125. člena tega zakona.
Izračun dohodnine z odmero opravi davčni organ na podlagi napovedi zavezanca.
(3) Plačilo dohodnine od obresti in
dividend se opravi na podlagi davčnega obračuna z davčnim odtegljajem ali
odmere dohodnine. Plačilo dohodnine z davčnim odtegljajem je zavezan opraviti
plačnik davka. Zavezanec za plačilo dohodnine na podlagi odločbe o odmeri
dohodnine je zavezanec sam.
(4) Ne glede na drugi in tretji
odstavek tega člena, se dohodnina od obresti, ki jih doseže rezident, na
denarne depozite pri bankah in hranilnicah, ustanovljenih v skladu s predpisi v
Sloveniji ter pri bankah in hranilnicah drugih držav članic EU, izračuna in
plača na letni ravni.
(5) Ne glede na drugi in tretji odstavek
tega člena izračun dohodnine od obresti na vrednostne papirje, katerih
izdajateljica je Republika Slovenija in so izdani na podlagi zakona, ki ureja
javne finance, opravi davčni organ na podlagi napovedi zavezanca. Zavezanec za
plačilo dohodnine na podlagi odločbe o odmeri dohodnine je zavezanec sam.
(6) Ne glede na drugi in tretji odstavek
tega člena, izračun dohodnine od obresti na dolžniške vrednostne papirje, ki
jih izda gospodarska družba, ki je ustanovljena v skladu s predpisi v
Sloveniji, če:
1.    
ne vsebujejo opcije zamenjave za lastniški
vrednostni papir (oziroma ne vsebujejo opcije imetnikov, z uresničitvijo katere
dosežejo zamenjavo za lastniški vrednostni papir, če je izdajatelj dolžniškega
vrednostnega papirja banka), in
2.    
so uvrščeni v trgovanje na organiziranem trgu
ali se z njimi trguje v večstranskem sistemu trgovanja v državi članici EU ali
OECD,
razen v primeru dolžniških
vrednostnih papirjev, ki so izdani za plačilo odškodnin v skladu z zakonom, ki
ureja denacionalizacijo, opravi davčni organ na podlagi napovedi zavezanca.
Zavezanec za plačilo dohodnine na podlagi odločbe o odmeri dohodnine je
zavezanec sam.
(7) Ne glede na drugi in tretji odstavek tega
člena izračun dohodnine od:
1.    
obresti, doseženih z odstopom ali poplačilom
prevzete terjatve, in
2.    
dividend, doseženih z vračilom naknadnega
vplačila družbeniku, ki ga ni vplačal in je pravico do njegovega vračila pridobil
s pridobitvijo deleža,
opravi davčni organ na
podlagi napovedi zavezanca. Zavezanec za plačilo dohodnine na podlagi odločbe o
odmeri dohodnine je zavezanec sam.
135. člen
(izračun in plačilo dohodnine od dobička
iz kapitala)
(1) Dohodnina od dobička iz kapitala
se izračuna in plača v rokih in na način, določen s tem zakonom in z zakonom,
ki ureja davčni postopek.
(2) Izračun dohodnine od dobička iz
kapitala se opravi z odmero dohodnine. Izračun dohodnine z odmero opravi davčni
organ na podlagi napovedi zavezanca.
(3) Plačilo dohodnine od dobička iz
kapitala se opravi na podlagi odmere dohodnine. Zavezanec za plačilo dohodnine
na podlagi odločbe o odmeri dohodnine je zavezanec sam.
(4) Od dohodnine, odmerjene zavezancu
za posamezno davčno leto od dobička iz kapitala, se odšteje med letom plačana
dohodnina od dobička iz kapitala. Med letom plačana dohodnina se šteje za
akontacijo dohodnine.
(5) Akontacija dohodnine od dobička iz
kapitala se izračuna in plača, če je tako določeno z zakonom, ki ureja davčni
postopek. Akontacija dohodnine od dobička iz kapitala se izračuna in plača od
davčne osnove iz 97. člena tega zakona.
(6) Če je znesek dohodnine od dobička
iz kapitala, odmerjene v davčnem letu, večji od zneska med letom plačane
akontacije dohodnine od dobička iz kapitala, zavezanec doplača razliko
dohodnine. Če je znesek dohodnine, odmerjene v davčnem letu, manjši od zneska
akontacije med letom plačane dohodnine od dobička iz kapitala, se zavezancu
razlika dohodnine vrne.
135.a člen
(stopnja dohodnine od dohodka iz
dejavnosti, ki se ne všteva v letno davčno osnovo)
Od dohodka iz dejavnosti, ki se ne všteva v
letno davčno osnovo, se dohodnina za davčno leto izračuna od davčne osnove,
ugotovljene v skladu z določbami III.3. poglavja tega zakona, po stopnji 20 % in se
šteje kot dokončen davek.
135.b člen
(izračun in plačilo dohodnine od dohodka
iz dejavnosti, ki se ne všteva v letno davčno osnovo)
(1) Izračun dohodnine od dohodka iz
dejavnosti, ki se ne všteva v letno davčno osnovo, se opravi z davčnim
obračunom na letni ravni, ki ga opravi zavezanec sam. Obračun in poračun
dohodnine se za posamezno davčno leto opravita v rokih in na način, določen s
tem zakonom in zakonom, ki ureja davčni postopek.
(2) Od dohodnine, obračunane za posamezno
davčno leto od dohodka iz dejavnosti, ki se ne všteva v letno davčno osnovo, se
odštejeta med letom plačana akontacija dohodnine od tega dohodka in davčni
odtegljaj iz 68. člena tega zakona, ki se štejeta za akontacijo dohodnine od
tega dohodka.
(3) Če je znesek obračunane dohodnine na
letni ravni večji od zneska med letom plačane akontacije dohodnine, zavezanec
doplača razliko dohodnine. Če je znesek obračunane dohodnine na letni ravni
manjši od zneska med letom plačane akontacije dohodnine, se zavezancu razlika
dohodnine vrne. Morebitna vračila in doplačila dohodnine se plačujejo v rokih
in na način, določen z zakonom, ki ureja davčni postopek.
135.c člen
(izračun in plačilo akontacije dohodnine
od dohodka iz dejavnosti, ki se ne všteva v letno davčno osnovo)
Akontacija dohodnine od dohodka iz
dejavnosti, razen davčnega odtegljaja iz 68. člena tega zakona, ki se ne všteva
v letno davčno osnovo, se za davčno leto določi v višini dohodnine od dohodka
iz dejavnosti, ki se ne všteva v letno davčno osnovo, po zadnjem obračunu
akontacije dohodnine oziroma dohodnine od dohodka iz dejavnosti, če ni z
zakonom drugače določeno. Akontacija dohodnine se plačuje na podlagi zadnjega
davčnega obračuna v rokih in na način, določen z zakonom, ki ureja davčni
postopek.
135.č člen
(stopnja dohodnine od dohodka iz oddajanja
premoženja v najem)
Od dohodka iz oddajanja premoženja v najem
se dohodnina izračuna in plača od davčne osnove, ugotovljene v skladu z
določbami III.5.1. poglavja tega zakona, po stopnji 15 % in se šteje kot
dokončni davek.
135.d člen
(izračun in plačilo dohodnine od dohodka
iz oddajanja premoženja v najem)
(1) Dohodnina od dohodka iz oddajanja
premoženja v najem se izračuna in plača v rokih in na način, določen s tem
zakonom in zakonom, ki ureja davčni postopek.
(2) Izračun dohodnine od dohodka iz
oddajanja premoženja v najem se opravi na podlagi davčnega obračuna z davčnim
odtegljajem ali odmero dohodnine. Izračun dohodnine z davčnim odtegljajem je
zavezan opraviti plačnik davka, kot je določen v tretjem odstavku 125. člena
tega zakona. Izračun dohodnine z odmero opravi davčni organ na podlagi napovedi
zavezanca.
(3) Plačilo dohodnine od dohodka iz
oddajanja premoženja v najem se opravi na podlagi davčnega obračuna z davčnim
odtegljajem ali odmere dohodnine. Plačilo dohodnine z davčnim odtegljajem je
zavezan opraviti plačnik davka. Zavezanec za plačilo dohodnine na podlagi
odločbe o odmeri dohodnine je zavezanec sam.
IX. ODPRAVA DVOJNEGA OBDAVČENJA DOHODKOV REZIDENTA Z VIROM
IZVEN SLOVENIJE
136. člen
(odbitek dohodnine)
(1) Rezident lahko od dohodnine,
odmerjene po tem zakonu, odšteje znesek ustreznega dela dohodnine (v nadaljnjem
besedilu: odbitek), ki jo je plačal od dohodkov z virom izven Slovenije (v
nadaljnjem besedilu: tuji dohodki), vključenih v njegovo osnovo za dohodnino.
(2) Za tuje dohodke iz prvega odstavka
tega člena se štejejo dohodki, ki se v skladu z določbami iz II.2. poglavja
tega zakona ne morejo šteti za dohodek, ki ima svoj vir v Sloveniji.
(3) Za tuje dohodke iz prvega odstavka
tega člena se štejejo tudi dohodki, ki imajo svoj vir v Sloveniji v skladu z
določbami iz II.2. poglavja tega zakona, a so obdavčeni tudi v drugi državi, če
Slovenija s to državo nima sklenjene mednarodne pogodbe o izogibanju dvojnega obdavčevanja
dohodka.
(4) Za tuje dohodke iz prvega odstavka tega
člena se štejejo tudi dohodki, prejeti v zvezi z opravljanjem funkcije poslanca
Evropskega parlamenta. Za dohodnino iz prvega odstavka tega člena, ki se
odšteje od dohodnine, odmerjene po tem zakonu, se šteje davek, ki ga je
rezident plačal Evropski skupnosti od teh dohodkov, vključenih v njegovo osnovo
za dohodnino.
137. člen
(omejitev odbitka dohodnine)
(1) Odbitek dohodnine od tujih
dohodkov po prvem odstavku 136. člena tega zakona ne sme preseči nižjega od:
1.    
zneska dohodnine od tujih dohodkov, ki je bil
dokončen in dejansko plačan, ali
2.    
zneska dohodnine, ki bi ga bilo treba plačati
po tem zakonu od tujih dohodkov, če odbitek ne bi bil možen.
(2) Če ima Slovenija sklenjeno
mednarodno pogodbo o izogibanju dvojnega obdavčevanja dohodka z drugo državo,
se za dokončen tuji davek na dohodke iz te države šteje znesek tujega davka po
stopnji, določeni v mednarodni pogodbi.
(3) Če je znesek iz 1. točke prvega
odstavka tega člena višji od zneska iz 2. točke prvega odstavka tega člena, se
razlika ne more uveljavljati kot odbitek v naslednjih ali preteklih davčnih
obdobjih.
138. člen
(dokazila)
(1) Zavezanec, ki uveljavlja odbitek
dohodnine po 136. členu tega zakona, je dolžan davčnemu organu predložiti ustrezna
dokazila glede davčne obveznosti izven Slovenije, zlasti znesek dohodnine,
plačane od tujih dohodkov, osnovo za plačilo dohodnine ter dokazilo, da je bil
znesek dohodnine dokončen in dejansko plačan.
(2) Način predložitve dokazil in
njihova ustreznost je določena z zakonom, ki ureja davčni postopek.
139. člen
(sprememba odbitka)
Če se zaradi sprememb, zlasti vračil tujega
davka, spremeni odbitek, mora zavezanec v obdobju, ko je do spremembe prišlo,
povečati dohodnino za znesek, ki je enak razliki med priznanim
odbitkom in odbitkom, ki bi bil mogoč, če bi se sprememba upoštevala.
140. člen
(nižji odbitek)
Če je znesek dohodnine, pred zmanjšanjem za
odbitke po tem poglavju, nižji od odbitkov po tem poglavju, znesek odbitkov ne
more preseči zneska dohodnine. Odbitki, ki presegajo znesek dohodnine, se ne
morejo uveljavljati kot odbitki v prihodnjih ali preteklih davčnih letih.
141. člen
(črtan)
X. NAMENITEV DELA DOHODNINE
142. člen
(namenitev dela dohodnine za donacije)
(1) Rezident lahko zahteva, da se do 0,5%
dohodnine, odmerjene po tem zakonu, od dohodkov, ki se vštevajo v letno davčno
osnovo, nameni za financiranje upravičencev do donacij.
(2) Upravičenci do donacij iz namenitve
dela dohodnine za posamezno leto so nevladne organizacije, politične stranke,
reprezentativni sindikati ter registrirane cerkve in druge verske skupnosti, ki
na dan 31. decembra prejšnjega leta izpolnjujejo pogoje iz tega člena.
(3) Za nevladne organizacije po drugem
odstavku tega člena se štejejo tiste nevladne organizacije, ki imajo v skladu z
zakonom, ki ureja nevladne organizacije, status nevladne organizacije v javnem
interesu.
(4) Za politične stranke, reprezentativne
sindikate ter registrirane cerkve in druge verske skupnosti po drugem odstavku
tega člena se štejejo subjekti, ki imajo v skladu z zakonom, ki ureja politične
stranke, reprezentativne sindikate oziroma versko svobodo, status politične
stranke, reprezentativnega sindikata oziroma registrirane cerkve in druge
verske skupnosti.
(5) Agencija Republike Slovenije za javnopravne
evidence in storitve, ki je v skladu z zakonom, ki ureja nevladne organizacije,
pristojna za vodenje Evidence nevladnih organizacij v javnem interesu, Finančni
upravi Republike Slovenije brezplačno, enkrat letno zagotovi podatke iz te
evidence, potrebne za namene priprave in objave seznama upravičencev do
donacij.
(6) Organ, ki je v skladu z zakonom, ki
ureja versko svobodo, pristojen za vodenje Registra cerkva in drugih verskih
skupnosti v Republiki Sloveniji, ter organ, ki je v skladu z zakonom, ki ureja
politične stranke, pristojen za vodenje Registra strank, ministrstvu,
pristojnem za finance, brezplačno, enkrat letno zagotovi podatke iz teh
registrov, potrebne za namene priprave seznama upravičencev do donacij.
(7) Organ, ki je v skladu z zakonom, ki
ureja reprezentativnost sindikatov, pristojen za odločanje o reprezentativnosti
sindikatov, ministrstvu, pristojnem za finance, brezplačno, enkrat letno
zagotovi podatke, potrebne za namene priprave seznama upravičencev do donacij.
(8) Vlada določi podrobnejši način
izvajanja tega člena in določi seznam upravičencev do donacij po tem členu.
XI. POSEBNA DOLOČBA
143. člen
(podrobnejši predpisi)
Podrobnejše predpise o izvajanju tega
zakona lahko izda minister, pristojen za finance.

Zakon o dohodnini – ZDoh-2 (Uradni list RS, št. 117/06)
vsebuje naslednje prehodne in končne določbe:
»XII. PREHODNE IN KONČNE DOLOČBE
144. člen
(davčna osnova
od dohodka iz kmetijske dejavnosti)
(1) Zavezanec, ki je ugotavljal davčno
osnovo v skladu s petim in šestim odstavkom 35. člena Zakona o dohodnini
(Uradni list RS, št. 59/06 – uradno prečiščeno besedilo, v nadaljnjem besedilu:
ZDoh-1) se šteje za zavezanca iz drugega odstavka 47. člena tega zakona.
(2) Za zavezanca iz prvega odstavka
tega člena ni potrebna priglasitev v skladu z drugim odstavkom 47. člena tega
zakona.
145. člen
(ugotavljanje
davčne osnove z upoštevanjem normiranih odhodkov)
Zavezanec zahteva upoštevanje normiranih
odhodkov pri ugotavljanju davčne osnove v skladu s tretjim in šestim odstavkom
48. člena tega zakona za davčno leto 2007 v 30 dneh po uveljavitvi tega zakona.
Davčni organ izda potrdilo o ugotavljanju davčne osnove z upoštevanjem
normiranih odhodkov najpozneje v 15 dneh po prejetju zahtevka.
146. člen
(prenehanje
opravljanja dejavnosti)
(1) Ne glede na prvi stavek prvega
odstavka 51. člena tega zakona, se ob prenehanju opravljanja dejavnosti za
prihodek ne šteje prihodek, dosežen z odtujitvijo nepremičnine s prenosom iz
podjetja zavezanca v njegovo gospodinjstvo, pridobljene v podjetje pred
1. januarjem 2005, pod pogojem, da ne gre za nepremičnine iz drugega
stavka prvega odstavka 51. člena tega zakona ali za nepremičnine, ki se s
prenehanjem dejavnosti prenašajo na drug subjekt v skladu s četrtim odstavkom
51. člena tega zakona.
(2) Ne glede na peti odstavek 98.
člena tega zakona, se v primerih iz prvega odstavka tega člena za nabavno
vrednost kapitala ob pridobitvi šteje knjigovodska vrednost nepremičnine na dan
prenehanja opravljanja dejavnosti.
147. člen
(uporaba določb
zakona o dohodnini v zvezi z olajšavami)
(1) Določbe drugega in tretjega
odstavka 47. člena in drugega odstavka 48. člena Zakona o dohodnini (Uradni
list RS, št. 71/93, 2/94 – popr., 7/95, 14/96 – odločba US in 44/96 – v
nadaljnjem besedilu: ZDoh), se za davčne olajšave, uveljavljene po teh členih,
uporabljajo do poteka rokov po teh členih.
(2) Določbe tretjega do šestega
odstavka 47. člena ZDoh-1, se za davčne olajšave, uveljavljene po tem členu, uporabljajo
do poteka rokov po tem členu.
(3) Določbe prvega, drugega, tretjega
in četrtega odstavka 48. člena ZDoh-1 se za zavezanca, ki je začel uveljavljati
olajšavo po prvem in drugem odstavku 48. člena ZDoh-1 uporabljajo do poteka
obdobja 12 mesecev iz tretjega odstavka 48. člena ZDoh-1 oziroma do poteka
rokov po četrtem odstavku 48. člena ZDoh-1.
(4) Zavezancu, novemu zasebniku
oziroma pravni osebi, ki pri prenehanju opravljanja dejavnosti zavezanca
uveljavlja davčno obravnavo po četrtem odstavku 51. člena tega zakona, se
olajšave, uveljavljene po 47. in 48. členu ZDoh in po 47. in 48. členu ZDoh-1,
obravnavajo pod pogoji, kot bi veljali, če do prenehanja opravljanja dejavnosti
ne bi prišlo.
(5) Določbe drugega odstavka 25. člena
ter 26., 29., 30., 31. in 34. člena ZDoh in določbe 61., 62. in 63. člena
ZDoh-1, se za oprostitve, znižanja in olajšave, uveljavljene po teh členih,
upoštevajo do poteka roka iz teh členov, oziroma za posamezne oprostitve
smiselno upoštevajo do poteka rokov, določenih v 73. členu tega zakona.
148. člen
(pokrivanje
izgub)
Določbe 60. člena tega zakona se lahko
uporabljajo tudi za pokrivanje izgub iz davčnih obdobij 2000 do 2005.
149. člen
(uporaba 81.
člena tega zakona)
(1) Ne glede na 81. člen tega zakona,
se obresti, razen obresti na posojila, dana fizičnim in pravnim osebam,
obračunane do 1. januarja 2005, ne obdavčujejo.
(2) Ne glede na 81. člen tega zakona,
se dohodek, dosežen na podlagi življenjskega zavarovanja, sklenjenega pred
1. januarjem 2005, ne obdavčuje.
150. člen
(predpis o
sledljivosti prehodov med podskladi)
Minister, pristojen za finance, predpiše
način sledljivosti prehodov med podskladi iz 100. člena tega zakona v šestih
mesecih po uveljavitvi zakona o investicijskih skladih in družbah za
upravljanje, ki dopušča ustanovitev krovnih vzajemnih skladov.
151. člen
(obdavčitev
obresti v letu 2007)
Ne glede na prvi odstavek 132. člena tega
zakona, se obresti v letu 2007 obdavčujejo po stopnji 15%.
152. člen
(uporaba 98.
člena tega zakona)
(1) Ne glede na 98. člen tega zakona,
se za nabavno vrednost investicijskega kupona, ki je bil pridobljen pred
1. januarjem 2003, šteje vrednost na dan 1. januarja 2006.
(2) Ne glede na 98. člen tega zakona,
se v primeru, ko je imetnik investicijski kupon pridobil z zamenjavo delnic pooblaščene
investicijske družbe, ali delnic investicijske družbe, ki je nastala iz
pooblaščene investicijske družbe, v postopku obveznega preoblikovanja
pooblaščene investicijske družbe ali investicijske družbe, ki je nastala iz
pooblaščene investicijske družbe, v vzajemni sklad, ali v postopku obvezne
oddelitve dela sredstev pooblaščene investicijske družbe v vzajemni sklad, in
sicer v roku in po predpisih, ki urejajo to področje, šteje, da je nabavna
vrednost investicijskega kupona enaka vrednosti, ki se določi na podlagi
nabavne vrednosti delnic pooblaščene investicijske družbe ali investicijske
družbe pred preoblikovanjem oziroma pred oddelitvijo dela sredstev, upoštevaje
veljavno menjalno razmerje v času zamenjave delnic pooblaščene investicijske
družbe ali investicijske družbe za investicijske kupone vzajemnega sklada.
(3) Ne glede na drugi odstavek tega
člena, se v primeru, ko je bila delnica pooblaščene investicijske družbe ali
investicijske družbe, ki je nastala iz pooblaščene investicijske družbe, pridobljena
na sekundarnem trgu pred 1. januarjem 2003, za nabavno vrednost delnic
pred preoblikovanjem oziroma pred oddelitvijo dela sredstev šteje primerljiva
tržna cena delnic na dan 1. januarja 2006.
(4) Ne glede na 98. člen tega zakona,
se za nabavno vrednost vrednostnih papirjev in deležev iz 2. točke 93. člena
tega zakona, ki so bili pridobljeni pred 1. januarjem 2003, šteje tržna
vrednost na dan 1. januarja 2006, ki jo zavezanec dokazuje z ustreznimi
dokazili, če teh dokazil ni, pa se upošteva knjigovodska vrednost na dan
1. januarja 2006.
(5) Ne glede na četrti odstavek 98.
člena tega zakona, se v primeru, kadar zavezanec odsvoji delnico oziroma delež,
ki jo je pridobil ob povečanju osnovnega kapitala iz sredstev družbe v letih
2005 ali 2006 in je bilo tako povečanje obdavčeno kot dividenda, za nabavno
vrednost tako pridobljene delnice ali pridobljenega oziroma povečanega deleža
šteje nominalna vrednost delnice ali pridobljenega oziroma povečanega deleža ob
preoblikovanju.
153. člen
(uporaba 93.
člena tega zakona)
Ne glede na 1. točko 93. člena tega zakona,
se dobiček, dosežen z odsvojitvijo nepremičnine, pridobljene pred
1. januarjem 2002, ne obdavčuje.
154. člen
(prehodno
obdobje za določitev katastrskega dohodka in pavšalne davčne osnove za panj)
(poseg odločbe US
o načinu izvrševanja tega člena)
(1) Ne glede na prvi odstavek 71.
člena tega zakona, se do ureditve novega sistema ugotavljanja katastrskega
dohodka davčna osnova iz prvega odstavka 71. člena ugotovi kot katastrski
dohodek, ugotovljen na podlagi Zakona o ugotavljanju katastrskega dohodka
(Uradni list SRS, št. 23/76 in 24/88; Uradni list RS, št. 110/99 in 73/04),
povečan za povprečni znesek subvencij na hektar površine kmetijskih in gozdnih
zemljišč.
(2) Ne glede na prvi odstavek tega
člena, se do ureditve novega sistema ugotavljanja katastrskega dohodka
katastrski dohodek za plantažne sadovnjake pod oljčnimi nasadi ugotovi kot
katastrski dohodek plantažnega sadovnjaka, ugotovljen na podlagi Zakona o
ugotavljanju katastrskega dohodka (Uradni list SRS, št. 23/76 in 24/88; Uradni
list RS, št. 110/99 in 73/04), povečan za dvainpolkrat ter za povprečni znesek
subvencij na hektar površine kmetijskih zemljišč.
(3) Ne glede na tretji odstavek 71.
člena tega zakona, se do ureditve novega sistema ugotavljanja katastrskega
dohodka pavšalna davčna osnova na panj iz tretjega odstavka 71. člena določi v
višini 14 eurov na panj, ki se jim prišteje povprečni znesek subvencij na panj.
(4) Del pavšalne ocene dohodka, ki se
določa v znesku na panj, se v letih, ko se odkupna cena medu, ugotovljena na
podlagi podatkov Statističnega urada Republike Slovenije, za preteklo leto
spremeni za več kot 15%, valorizira z ugotovljenim indeksom spremembe odkupne
cene medu za preteklo leto. Nov znesek pavšalne davčne osnove ugotovi minister,
pristojen za finance, na dan 30. junija leta, za katero se dohodek
ugotavlja in ga objavi v Uradnem listu Republike Slovenije.
(5) Kot znesek subvencij se upošteva
seštevek plačil iz naslova ukrepov kmetijske politike in drugih državnih
pomoči, kot ga za leto pred letom, za katerega se odmerja dohodnina, za zasebni
sektor izkazujejo evidence ministrstva, pristojnega za kmetijstvo in
gozdarstvo, oziroma seštevek subvencij na proizvode in subvencij na
proizvodnjo, kot ga za leto pred letom, za katerega se odmerja dohodnina, za
zasebni sektor kmetijstva izkazuje Statistični urad Republike Slovenije.
(6) Minister, pristojen za finance,
ugotovi povprečni znesek subvencij na hektar površine kmetijskih in gozdnih
zemljišč in povprečni znesek subvencij na panj, na dan 30. junija leta, za
katero se odmerja dohodnina in ga objavi v Uradnem listu Republike Slovenije.
(7) Kot površina kmetijskih in gozdnih
zemljišč se upošteva površina kmetijskih in gozdnih zemljišč v lasti oziroma
uporabi fizičnih oseb, kot jih na dan 30. junija, za katero se katastrski
dohodek ugotavlja, izkazuje zemljiški kataster.
(8) Povprečni znesek subvencij na panj
se določi v višini 5% povprečnega zneska subvencij na površino kmetijskega
zemljišča.
155. člen
(uskladitev
zneskov)
Prva uskladitev zneskov v skladu s 118. in
122. členom tega zakona se opravi za leto 2008.
156. člen
(prenehanje
veljavnosti določb zakonov)
(1) Z dnem uveljavitve tega zakona
preneha veljati Zakon o dohodnini (Uradni list RS, št. 54/04, 56/04 – popr.,
62/04 – popr., 63/04 – popr., 80/04, 139/04, 53/05, 115/05 in 47/06), uporablja
pa se do 31. decembra 2006 in za odmero dohodnine za leto 2006.
(2) Z dnem začetka uporabe tega zakona
se prenehajo uporabljati naslednje določbe zakonov v delu, ki se nanaša na
oprostitev plačila dohodnine:
1.    
44. člen Zakona o zaščiti prič (Uradni list RS,
št. 113/05 in 61/06),
2.    
27. člen Zakona o varstvu pravice do sojenja
brez nepotrebnega odlašanja (Uradni list RS, št. 49/06).
157. člen
(prenehanje
veljavnosti in uporabe podzakonskih aktov)
(1) Z dnem uveljavitve tega zakona
prenehajo veljati, uporabljajo pa se do 31. decembra 2006, naslednji
podzakonski akti:
1.    
Uredba o višini povračil stroškov v zvezi z
delom in drugih dohodkov, ki se ne vštevajo v davčno osnovo (Uradni list RS,
št. 142/04, 7/05, 60/05 in 26/06),
2.    
Uredba o določitvi dohodkov verskih delavcev iz
naslova razmerja z versko skupnostjo (Uradni list RS, št. 20/05),
3.    
Pravilnik o pogojih za oprostitev plačila
dohodnine od prejemkov iz medsosedske pomoči med kmetijskimi gospodarstvi v
okviru strojnih krožkov (Uradni list RS, št. 130/04),
4.    
Pravilnik o priznavanju škode in znižanju
katastrskega dohodka zaradi naravnih nesreč na kmetijskih in gozdnih zemljiščih
(Uradni list RS, št. 130/04),
5.    
Pravilnik o načinu valorizacije vrednosti
kapitala pri obdavčevanju dobička iz kapitala po ZDoh-1 (Uradni list RS, št.
34/06 in 73/06),
6.    
Pravilnik o metodologiji za izračun razlike med
prihodki iz dohodnine, ki pripadajo občinam po ZDoh-1 in prihodki iz dohodnine,
ki pripadajo občinam po ZDoh (Uradni list RS, št. 89/04),
7.    
Odredba o določitvi olajšav in lestvice za
odmero dohodnine za leto 2006 (Uradni list RS, št. 117/05).
(2) Ne glede na prvi odstavek tega
člena, se podzakonski akti iz prvega odstavka tega člena uporabljajo za odmero
dohodnine za leto 2006.
158. člen
(posebna
olajšava za duševno in telesno prizadete otroke pri odmeri dohodnine za leti
2005 in 2006)
(1) Ne glede na 2. točko prvega
odstavka 108. člena ZDoh-1, se olajšava, določena po tej točki, pri odmeri
dohodnine za leti 2005 in 2006 prizna za otroka, ki je skladno s predpisi o
družbenem varstvu duševno in telesno prizadetih oseb za delo nezmožen, ne glede
na njegovo starost.
(2) Ne glede na pravna sredstva,
določena z zakonom, ki ureja davčni postopek in zakonom, ki ureja splošni
upravni postopek, organ prve stopnje v primeru, če je bila davčnemu zavezancu
že izdana odločba o odmeri dohodnine za leto 2005, to odločbo odpravi in izda
novo odločbo v skladu s prvim odstavkom tega člena.
159. člen
(začetek
veljavnosti in uporabe)
Ta zakon začne veljati naslednji dan po
objavi v Uradnem listu Republike Slovenije, uporablja pa se od 1. januarja
2007 dalje, razen:
1.    
45. člena in četrtega odstavka 97. člena, ki se
uporabljata že pri odmeri dohodnine za leto 2006;
2.    
100. člena tega zakona v delu, ki se nanaša na
odlog ugotavljanja davčne obveznosti v primeru zamenjave investicijskih kuponov
podsklada za investicijske kupone drugih podskladov v okviru prehajanja med
podskladi pri istem krovnem vzajemnem skladu, ki se pričnejo uporabljati eno
leto po uveljavitvi zakona o investicijskih skladih in družbah za upravljanje,
ki dopušča ustanovitev krovnih vzajemnih skladov;
3.    
prvega odstavka 61. člena tega zakona, v delu,
ki določa regijsko olajšavo, ki začne veljati in se uporabljati z dnem, ko
Evropska komisija odobri shemo te olajšave; minister, pristojen za finance, v
Uradnem listu Republike Slovenije objavi dan uveljavitve in začetka uporabe te
olajšave;
4.    
5. točke drugega odstavka 96. člena tega
zakona, ki začne veljati in se uporabljati z dnem, ko Evropska komisija odobri
shemo tveganega kapitala; minister, pristojen za finance, v Uradnem listu
Republike Slovenije objavi dan uveljavitve in začetka uporabe 5. točke drugega
odstavka 96. člena tega zakona;
5.     145. člena, ki se uporablja od dneva uveljavitve tega zakona.«.

Zakon o spremembah in dopolnitvah Zakona o dohodnini – ZDoh-2A (Uradni
list RS, št. 10/08)
spreminja 152. člen zakona tako, da se glasi:
»152. člen
(uporaba 98.
člena tega zakona)
(1) Ne glede na 98. člen tega zakona,
se za nabavno vrednost investicijskega kupona, ki je bil pridobljen pred
1. januarjem 2003, šteje vrednost na dan 1. januarja 2006.
(2) Ne glede na 98. člen tega zakona,
se v primeru, ko je imetnik investicijski kupon pridobil z zamenjavo delnic
pooblaščene investicijske družbe, ali delnic investicijske družbe, ki je
nastala iz pooblaščene investicijske družbe, v postopku obveznega preoblikovanja
pooblaščene investicijske družbe ali investicijske družbe, ki je nastala iz
pooblaščene investicijske družbe, v vzajemni sklad, ali v postopku obvezne
oddelitve dela sredstev pooblaščene investicijske družbe v vzajemni sklad, in
sicer v roku in po predpisih, ki urejajo to področje, šteje, da je nabavna
vrednost investicijskega kupona enaka vrednosti, ki se določi na podlagi
nabavne vrednosti delnic pooblaščene investicijske družbe ali investicijske
družbe pred preoblikovanjem oziroma pred oddelitvijo dela sredstev, upoštevaje
veljavno menjalno razmerje v času zamenjave delnic pooblaščene investicijske
družbe ali investicijske družbe za investicijske kupone vzajemnega sklada.
(3) Ne glede na drugi odstavek tega
člena, se v primeru, ko je bila delnica pooblaščene investicijske družbe ali
investicijske družbe, ki je nastala iz pooblaščene investicijske družbe,
pridobljena na sekundarnem trgu pred 1. januarjem 2003, za nabavno
vrednost delnic pred preoblikovanjem oziroma pred oddelitvijo dela sredstev
šteje primerljiva tržna cena delnic na dan 1. januarja 2006.
(4) Ne glede na 98. člen tega zakona,
se za nabavno vrednost vrednostnih papirjev in deležev iz 2. točke 93. člena
tega zakona, ki so bili pridobljeni pred 1. januarjem 2003, šteje tržna
vrednost na dan 1. januarja 2006, ki jo zavezanec dokazuje z ustreznimi
dokazili, če teh dokazil ni, pa se upošteva knjigovodska vrednost na dan
1. januarja 2006. Če je dejanska nabavna vrednost
takih vrednostnih papirjev in deležev, ki jo zavezanec dokazuje z ustreznimi
dokazili, višja od tržne vrednosti oziroma knjigovodske vrednosti na dan
1. januarja 2006, se upošteva dejanska nabavna vrednost.
(5) Ne glede na četrti odstavek 98.
člena tega zakona, se v primeru, kadar zavezanec odsvoji delnico oziroma delež,
ki jo je pridobil ob povečanju osnovnega kapitala iz sredstev družbe v letih
2005 ali 2006 in je bilo tako povečanje obdavčeno kot dividenda, za nabavno
vrednost tako pridobljene delnice ali pridobljenega oziroma povečanega deleža
šteje nominalna vrednost delnice ali pridobljenega oziroma povečanega deleža ob
preoblikovanju.«;
ter vsebuje naslednje prehodne in končno
določbo:
»PREHODNE IN KONČNA DOLOČBA
8. člen
(1) Ta zakon se uporabi že pri odmeri
dohodnine za leto 2008.
(2) Če je bila od dohodkov, oproščenih
dohodnine v skladu s 3. točko 31. člena zakona, v letu 2008 obračunana in
plačana akontacija dohodnine, se ta poračuna pri odmeri dohodnine za leto 2008.
(3) Obračun in plačilo akontacije dohodnine
po tretjem odstavku 127. člena zakona se opravita od dohodkov, ki so izplačani
prvi dan ali po prvem dnevu v mesecu, ki sledi mesecu uveljavitve tega zakona.
(4) Določba četrtega odstavka 152. člena
zakona se uporabi že pri odmeri dohodnine od dobička iz kapitala za leto 2007.
9. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o dohodnini – ZDoh-2B (Uradni
list RS, št. 78/08)
vsebuje naslednje prehodne in končno določbo:
»PREHODNE IN KONČNA DOLOČBA
9. člen
Za postopke v zvezi z uveljavljanjem
posebne osebne olajšave iz četrtega odstavka 113. člena zakona, se uporabljajo
določbe 311. člena Zakona o davčnem postopku (Uradni list RS, št. 117/06), ki
se nanašajo na uveljavljanje posebne osebne olajšave za samozaposlene v kulturi
in samostojne novinarje.
10. člen
(1) Ta zakon se uporabi že pri odmeri
dohodnine za leto 2008.
(2) Ne glede na drugi odstavek 66.a člena
zakona lahko zavezanec za leto 2008 uveljavlja znižanje davčne osnove za
investiranje v tovorna motorna vozila z motorjem, ki ustreza najmanj emisijskim
zahtevam EURO V, v skladu s 66.a členom.
11. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah Zakona o dohodnini – ZDoh-2C (Uradni list RS,
št. 125/08)
vsebuje naslednjo prehodno in končno določbo:
»PREHODNA IN KONČNA DOLOČBA
3. člen
Ta zakon se uporabi že pri odmeri dohodnine
za leto 2008.
4. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah Zakona o spremembah in dopolnitvah Zakona o dohodnini –
ZDoh-2D (Uradni list RS, št. 20/09)
spreminja 10. člen Zakona spremembah
in dopolnitvah Zakona o dohodnini – ZDoh-2B (Uradni list RS, št. 78/08)
tako, da se glasi:
»10. člen
(1) Ta zakon se uporabi že pri odmeri
dohodnine za leto 2008.
(2) Ne glede na drugi odstavek 66.a člena
Zakona o dohodnini (Uradni list RS, št. 117/06, 10/08, 78/08 in 125/08) lahko
zavezanec za leta 2008, 2009 in 2010 uveljavlja znižanje davčne osnove za
investicije v tovorna motorna vozila z motorjem, ki ustreza najmanj emisijskim
zahtevam EURO V, in v avtobuse z motorjem, ki ustreza najmanj emisijskim
zahtevam EURO IV, v skladu s 66.a členom zakona.
(3) Ne glede na prvi, drugi in peti
odstavek 54. člena Zakona o davčnem postopku (Uradni list RS, št. 117/06, 24/08
– ZDDKIS in 125/08 – v nadaljnjem besedilu: ZDavP-2) lahko zavezanec za leto
2008 uveljavlja znižanje davčne osnove po prejšnjem odstavku s predložitvijo
popravka obračuna po 54. členu ZDavP-2 najpozneje v 30 dneh po uveljavitvi tega
zakona.«;
ter vsebuje naslednjo končno določbo:
»2. člen
Ta zakon začne veljati naslednji dan po
objavi v Uradnem listu Republike Slovenije, uporablja pa se že pri odmeri
dohodnine za leto 2008.«.

Zakon o spremembah in dopolnitvah Zakona o dohodnini – ZDoh-2E (Uradni
list RS, št. 10/10)
vsebuje naslednjo prehodno in končne določbe:
»PREHODNA IN KONČNE DOLOČBE
19. člen
(uskladitev
zneska)
Prva uskladitev zneska zmanjšanja davčne
osnove iz petega odstavka 113. člena zakona v skladu s 118. členom zakona se
opravi za leto 2010.
20. člen
(1) Ta zakon začne veljati naslednji dan po
objavi v Uradnem listu Republike Slovenije.
(2) Ne glede na prejšnji odstavek se ta
zakon, razen določb 4. in 7. člena, uporablja od 1. januarja 2010 dalje.
(3) Ne glede na prvi in drugi odstavek tega
člena se določbe:
1.    
petega odstavka 113. člena zakona in
2.     prvega stavka tretjega odstavka 115. člena zakona, brez upoštevanja
četrte alineje, uporabijo že pri odmeri dohodnine za leto 2009.«.

Zakon o spremembi Zakona o dohodnini – ZDoh-2F (Uradni list RS,
št. 13/10)
vsebuje naslednjo končno določbo:
»KONČNA DOLOČBA
2. člen
Ta zakon začne veljati naslednji dan po
objavi v Uradnem listu Republike Slovenije, uporablja pa se že pri odmeri
dohodnine za leto 2010.«.

Zakon o spremembah in dopolnitvah Zakona o dohodnini – ZDoh-2G (Uradni
list RS, št. 43/10)
vsebuje naslednjo končno določbo:
»KONČNA DOLOČBA
6. člen
Ta zakon začne veljati naslednji dan po
objavi v Uradnem listu Republike Slovenije, določbe spremenjenega 61. člena
zakona, novega 61.a člena zakona in spremenjenega 62. člena zakona pa se
uporabljajo že pri odmeri dohodnine za leto 2010.«.

Zakon o spremembah in dopolnitvah Zakona o dohodnini – ZDoh-2H (Uradni list RS, št.
106/10)
spreminja 154. člen zakona tako, da se glasi:
»154. člen
(prehodno obdobje za določitev
katastrskega dohodka in pavšalne ocene dohodka na panj)
(1) Ne glede na 69. člen tega zakona se
do 30. junija 2012 kot osnovna kmetijska dejavnost šteje tudi:
-      
proizvodnja vina iz lastnega pridelka grozdja s
površin vinogradov, evidentiranih pri davčnem organu;
-      
proizvodnja oljčnega olja iz lastnega pridelka
oljk s površin oljčnikov, evidentiranih pri davčnem organu.
(2) Do datuma iz prvega odstavka tega
člena se:
-      
katastrski dohodek od proizvodnje vina iz
lastnega pridelka grozdja določi kot dvakratnik katastrskega dohodka vinograda,
katerega pridelek grozdja se porabi za proizvodnjo vina. Če zemljišče ni
evidentirano kot vinograd v zemljiškem katastru, se kot katastrski dohodek od
proizvodnje vina iz lastnega pridelka upošteva dvakratnik povprečnega
katastrskega dohodka vinograda v katastrski občini, v kateri se zemljišče
nahaja. Za določitev katastrskega dohodka od proizvodnje vina iz pridelka
grozdja vinogradov izven Slovenije, se upošteva povprečni katastrski dohodek
vinogradov v katastrski občini, ki je krajevno najbližje vinogradom izven
Slovenije, tako ugotovljen katastrski dohodek pa se pripiše članom kmečkega
gospodinjstva, ki ima pravico uporabljati vinograd;
-      
katastrski dohodek od proizvodnje oljčnega olja
iz lastnega pridelka oljk določi v višini katastrskega dohodka za plantažni
sadovnjak 5. katastrskega razreda v katastrskem okraju Gorica;
-      
pavšalna ocena dohodka na panj določi v višini
20 eurov.
(3) Pavšalna ocena dohodka na panj se
v letu, ko se odkupna cena medu, kot jo izkazujejo podatki Statističnega urada
Republike Slovenije, za preteklo leto spremeni za več kot 15%, valorizira z
ugotovljenim indeksom spremembe odkupne cene medu za preteklo leto. Nov znesek
pavšalne ocene dohodka na panj ugotovi minister, pristojen za finance, na dan
30. junija leta, za katero se dohodek ugotavlja in ga objavi v Uradnem
listu Republike Slovenije.«;
ter vsebuje naslednje prehodne in končno
določbo:
»PREHODNE IN KONČNA DOLOČBA
13. člen
(podaljšanje
vodenja podatkov v zemljiškem katastru)
Ne glede na prvi odstavek 160. člena Zakona
o evidentiranju nepremičnin (Uradni list RS, št. 47/06; v nadaljnjem besedilu:
ZEN) Geodetska uprava vodi v zemljiškem katastru podatke iz 1., 2. in 3. točke
prvega odstavka 160. člena ZEN do 30. junija 2012.
14. člen
(odmera
dohodnine od dohodkov iz osnovne kmetijske in osnovne gozdarske dejavnosti za
leto 2010)
(1) Ne glede na tretji odstavek 71.
člena zakona se za določitev davčne osnove od drugih dohodkov iz 70. člena
zakona za leto 2010 upošteva 50% teh dohodkov, razen če je tako ugotovljen drug
dohodek višji od pavšalno ocenjenega drugega dohodka zavezanca, ugotovljenega
na podlagi podatkov o kmetijskih in gozdnih zemljiščih ter čebeljih panjih v
uporabi zavezanca na dan 30. junija 2010 in podatkov o povprečnih zneskih
subvencij na hektar kmetijskih in gozdnih zemljišč za leto 2009, objavljenih v
Povprečnem znesku subvencij na hektar kmetijskih in gozdnih zemljišč na leto
2009 in znesku katastrskega dohodka za oljčne nasade za leto 2009 (Uradni list
RS, št. 15/10 in 25/10 – popr.). V tem primeru se za določitev davčne osnove
upošteva pavšalno ocenjen drug dohodek.
(2) Akontacija dohodnine od
katastrskega dohodka, pavšalne ocene dohodka na panj in drugega dohodka iz 70.
člena zakona se za leto 2010 izračuna in plača po stopnji:
1.    
10% od davčne osnove, če je skupni znesek
davčne osnove od katastrskega dohodka, pavšalne ocene dohodka na panj in davčne
osnove od drugega dohodka iz 70. člena zakona, ugotovljene v skladu s prejšnjim
odstavkom, enak ali večji od 10% povprečne plače v Sloveniji za preteklo leto,
2.    
0% od davčne osnove, če je skupni znesek davčne
osnove od katastrskega dohodka, pavšalne ocene dohodka na panj in davčne osnove
od drugega dohodka iz 70. člena zakona, ugotovljene v skladu s prejšnjim
odstavkom, manjši od 10% povprečne plače v Sloveniji za preteklo leto.
15. člen
(obdavčitev
drugih dohodkov iz osnovne kmetijske in osnovne gozdarske dejavnosti za leti
2011 in 2012)
Ne glede na tretji odstavek 71. člena
zakona se v davčno osnovo od drugih dohodkov iz 70. člena zakona za leti 2011
in 2012 všteva 50% teh dohodkov.
16. člen
(začetek
veljavnosti in uporaba)
(1) Ta zakon začne veljati naslednji
dan po objavi v Uradnem listu Republike Slovenije in se uporablja že za odmero
dohodnine za leto 2010, razen:
1.    
določb spremenjenih 42., 68. in 127. člena
zakona, ki se uporabljajo od 1. januarja 2011 in
2.    
določbe spremenjenega 47. člena, ki se prvič
uporabi za odmero dohodnine za leto 2013.
(2) Do začetka uporabe določb
spremenjenih 42., 47., 68. in 127. člena zakona, se uporabljajo določbe
42., 47., 68. in 127. člena Zakona o dohodnini (Uradni list RS, št. 51/10
– uradno prečiščeno besedilo).«.

Zakon o ugotavljanju katastrskega dohodka – ZUKD-1 (Uradni list
RS, št. 9/11)
spreminja 154. člen zakona tako, da se glasi:
»154. člen
(prenehal veljati)«;
v zvezi s prenehanjem veljavnosti 154. člena
zakona določa:
»Določbe predpisov iz prejšnjega odstavka se
uporabljajo do 30. junija 2011.«;
ter vsebuje naslednjo končno določbo:
»17. člen
(začetek
veljavnosti)
Ta zakon začne veljati petnajsti dan po objavi v Uradnem
listu Republike Slovenije, uporablja pa se od 1. julija 2011.«.

Odločba o
ugotovitvi, da so bili prvi do tretji odstavek 154. člena Zakona o dohodnini v
neskladju z Ustavo (Uradni list RS, št. 9/12),
določa:
»1. Prvi do tretji odstavek 154. člena
Zakona o dohodnini (Uradni list RS, št. 51/10 – uradno prečiščeno besedilo) so
bili v neskladju z Ustavo v delu, v katerem so določali, da se v davčne osnove
iz prvega oziroma iz tretjega odstavka 71. člena tega zakona všteje povprečen
znesek subvencij na hektar kmetijskih in gozdnih zemljišč oziroma na panj. 
2. Odločitev iz prejšnje točke izreka se
izvrši tako, da se v davčne osnove iz prvega oziroma iz tretjega odstavka 71.
člena Zakona o dohodnini (Uradni list RS, št. 51/10 – uradno prečiščeno
besedilo) v še nepravnomočno končanih postopkih všteje znesek dejansko prejetih
subvencij na hektar kmetijskih in gozdnih zemljišč oziroma na panj, če je ta
znesek nižji od povprečnega zneska subvencij na hektar kmetijskih in gozdnih
zemljišč oziroma na panj.«.

Zakon o spremembi Zakona o spremembah in
dopolnitvah Zakona o dohodnini –
ZDoh-2I (Uradni list RS, št. 24/12)
spreminja 10. člen Zakona spremembah
in dopolnitvah Zakona o dohodnini (Uradni list RS, št. 78/08
in 20/09)
tako, da se glasi:
»10. člen
(1) Ta zakon se uporabi že pri odmeri
dohodnine za leto 2008.
(2) Ne glede na drugi odstavek 66.a člena
Zakona o dohodnini (Uradni list RS, št. 13/11 – uradno prečiščeno besedilo)
lahko zavezanec za leta 2008, 2009, 2010, 2011, 2012 in 2013 uveljavlja
znižanje davčne osnove za investicije v tovorna motorna vozila z motorjem, ki
ustreza najmanj emisijskim zahtevam EURO V, in v avtobuse z motorjem, ki
ustreza najmanj emisijskim zahtevam EURO IV, v skladu s 66.a členom zakona.
(3) Ne glede na prvi, drugi in peti
odstavek 54. člena Zakona o davčnem postopku (Uradni list RS, št. 117/06, 24/08
– ZDDKIS in 125/08 – v nadaljnjem besedilu: ZDavP-2) lahko zavezanec za leto
2008 uveljavlja znižanje davčne osnove po prejšnjem odstavku s predložitvijo
popravka obračuna po 54. členu ZDavP-2 najpozneje v 30 dneh po uveljavitvi tega
zakona.«;
ter vsebuje naslednjo prehodno in končno
določbo:
»PREHODNA IN KONČNA DOLOČBA
2. člen
Ne glede na prvi, drugi in šesti odstavek
54. člena Zakona o davčnem postopku (Uradni list RS, št. 13/11 – uradno
prečiščeno besedilo; v nadaljnjem besedilu: ZDavP-2) lahko zavezanec za leto
2011 uveljavlja znižanje davčne osnove za investicije v tovorna motorna vozila
z motorjem, ki ustreza najmanj emisijskim zahtevam EURO V, in za investicije v
avtobuse z motorjem, ki ustreza najmanj emisijskim zahtevam EURO IV, s
predložitvijo popravka obračuna po 54. členu ZDavP-2 najpozneje v 30 dneh po uveljavitvi
tega zakona.
3. člen
Ta zakon začne veljati naslednji dan po
objavi v Uradnem listu Republike Slovenije, uporablja pa se že pri odmeri
dohodnine za leto 2011.«.

Zakon o spremembah in dopolnitvah Zakona o dohodnini – ZDoh-2J (Uradni
list RS, št. 30/12)
spreminja 154. člen zakona tako, da se glasi:
»154. člen
(prehodno obdobje za določitev
katastrskega dohodka in pavšalne ocene dohodka na panj)
(1) Ne glede na 69. člen tega zakona
se do 29. junija 2013 kot osnovna kmetijska dejavnost šteje tudi:
-      
proizvodnja vina iz lastnega pridelka grozdja s
površin vinogradov, evidentiranih pri davčnem organu;
-      
proizvodnja oljčnega olja iz lastnega pridelka
oljk s površin oljčnikov, evidentiranih pri davčnem organu.
(2) Do datuma iz prvega odstavka tega
člena se:
-      
katastrski dohodek od proizvodnje vina iz
lastnega pridelka grozdja določi kot dvakratnik katastrskega dohodka vinograda,
katerega pridelek grozdja se porabi za proizvodnjo vina. Če zemljišče ni
evidentirano kot vinograd v zemljiškem katastru, se kot katastrski dohodek od
proizvodnje vina iz lastnega pridelka upošteva dvakratnik povprečnega
katastrskega dohodka vinograda v katastrski občini, v kateri se zemljišče
nahaja. Za določitev katastrskega dohodka od proizvodnje vina iz pridelka
grozdja vinogradov izven Slovenije, se upošteva povprečni katastrski dohodek
vinogradov v katastrski občini, ki je krajevno najbližje vinogradom izven
Slovenije, tako ugotovljen katastrski dohodek pa se pripiše članom kmečkega
gospodinjstva, ki ima pravico uporabljati vinograd;
-      
katastrski dohodek od proizvodnje oljčnega olja
iz lastnega pridelka oljk določi v višini katastrskega dohodka za plantažni
sadovnjak 5. katastrskega razreda v katastrskem okraju Gorica;
-      
pavšalna ocena dohodka na panj določi v višini
20 eurov.
(3) Pavšalna ocena dohodka na panj se
v letu, ko se odkupna cena medu, kot jo izkazujejo podatki Statističnega urada
Republike Slovenije, za preteklo leto spremeni za več kot 15%, valorizira z
ugotovljenim indeksom spremembe odkupne cene medu za preteklo leto. Nov znesek
pavšalne ocene dohodka na panj ugotovi minister, pristojen za finance, na dan
30. junija leta, za katero se dohodek ugotavlja in ga objavi v Uradnem
listu Republike Slovenije.«;
ter vsebuje naslednje prehodne in končno
določbo:
»PREHODNE IN KONČNA DOLOČBA
5. člen
Določbe 61. in 67. člena Zakona o dohodnini
(Uradni list RS, št. 13/11 – uradno prečiščeno besedilo in 24/12; v nadaljnjem
besedilu: ZDoh-2) se v delu, ki se nanaša na regijsko olajšavo, za regijsko
olajšavo, uveljavljeno, vendar ne v celoti izkoriščeno pred uveljavitvijo tega
zakona, uporabljajo do poteka roka iz 61. člena ZDoh-2.
6. člen
Z dnem uveljavitve tega zakona preneha
veljati Uredba o davčni regijski olajšavi za raziskave in razvoj (Uradni list
RS, št. 110/07) v delu, ki se nanaša na izvajanje 61. člena ZDoh-2, uporablja
pa se za regijsko olajšavo, uveljavljeno pred uveljavitvijo tega zakona.
7. člen
(1) Ta zakon se uporabi že pri odmeri
dohodnine za leto 2012.
(2) Ta zakon se uporabi že pri izračunu
akontacije dohodnine od dohodka iz dejavnosti pri ugotavljanju davčne osnove od
dohodka iz dejavnosti na podlagi dejanskih prihodkov in odhodkov za leto 2012.
8. člen
Ta zakon začne veljati naslednji dan po objavi
v Uradnem listu Republike Slovenije.«.

Zakon za uravnoteženje javnih financ – ZUJF (Uradni list RS, št. 40/12)
določa:
»12. NA PODROČJU DOHODNINE
199. člen
(1) V lestvici za odmero dohodnine iz prvega odstavka
122. člena zakona,
ki ureja dohodnino, se za
leto 2013 in 2014 določi dodatna stopnja dohodnine v višini 50 %, če
znaša neto letna davčna osnova nad 69.313 eurov.
(2) Prva uskladitev zneska neto davčne
osnove iz prejšnjega odstavka se opravi v skladu z drugim in tretjim odstavkom
122. člena Zakona
o dohodnini za
leto 2013.«;
določa tudi:
»V. DEL
PREHODNE IN KONČNE DOLOČBE SPREMEMB IN DOPOLNITEV ZAKONOV, TRAJNIH
UKREPOV IN ZAČASNIH
UKREPOV
23. Zakon o dohodnini
237. člen
(1) Prva uskladitev zneskov neto davčnih
osnov iz prvega odstavka 122. člena zakona se opravi v skladu z drugim in
tretjim odstavkom 122. člena zakona
za leto
2013.
(2) 122. člen zakona se uporablja od 1. januarja 2013
dalje.
238. člen
Spremenjeni prvi odstavek 132. člena zakona se
uporablja za
dohodek iz kapitala, prejet ali dosežen od 1. januarja 2013 dalje.«;
ter vsebuje naslednjo končno določbo:
»VI. DEL
KONČNA DOLOČBA
251. člen
(začetek
veljavnosti)
Ta zakon začne veljati naslednji dan po objavi v
Uradnem listu Republike Slovenije.«.

Zakon o spremembi Zakona o spremembah in
dopolnitvah Zakona o dohodnini –
ZDoh-2K (Uradni list RS, št. 75/12)
spreminja 15. člen Zakona spremembah
in dopolnitvah Zakona o dohodnini (Uradni list RS, št. 106/10)
tako, da se glasi:
»15. člen
(obdavčitev
drugih dohodkov iz osnovne kmetijske in osnovne gozdarske dejavnosti za leta
2011, 2012 in 2013)
Ne glede na tretji odstavek 71. člena
zakona se v davčno osnovo od drugih dohodkov iz 70. člena zakona za leta 2011,
2012 in 2013 všteva 50% teh dohodkov.«;
ter vsebuje naslednjo končno določbo:
»2. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o dohodnini – ZDoh-2L (Uradni
list RS, št. 94/12)
vsebuje naslednje prehodne in končne določbe:
»PREHODNE IN KONČNE DOLOČBE
34. člen
V Zakonu o spremembah in dopolnitvah Zakona
o dohodnini (Uradni list RS, št. 106/10) se v 16. členu v 2. točki prvega
odstavka število »2013« nadomesti s številom »2014«.
35. člen
Z dnem uveljavitve tega zakona preneha
veljati 49. člen Zakona o spremembah in dopolnitvah Energetskega zakona (Uradni
list RS, št. 70/08), uporablja pa se še za davčno leto 2012.
36. člen
(1) Prihodki in odhodki se pri prehodu med
načinom upoštevanja prihodkov in odhodkov, določenim v drugem odstavku 49.
člena Zakona o dohodnini (Uradni list RS, št. 13/11 – uradno prečiščeno
besedilo, 9/11 – ZUKD-1, 24/12, 30/12, 40/12 – ZUJF in 75/12; v nadaljnjem
besedilu: ZDoh-2), in načinom, določenim v prvem odstavku spremenjenega 49.
člena zakona, upoštevajo na način, da ne pride do njihovega neupoštevanja ali
dvakratnega upoštevanja.
(2) Ne glede na spremenjeni tretji in šesti
ter novi deveti odstavek 48. člena zakona se za prihodke zavezanca in oseb iz
novega osmega odstavka 48. člena zakona, ki so v davčnem letu 2012 ugotavljali
svojo davčno osnovo na podlagi dejanskih prihodkov in normiranih odhodkov, za
ugotavljanje davčne osnove na podlagi dejanskih prihodkov in normiranih
odhodkov v letu 2013 upoštevajo prihodki iz dejavnosti, ugotovljeni v skladu z
drugim odstavkom 49. člena ZDoh-2.
(3) Ne glede na novi 135.c člen zakona se
akontacija dohodnine od dohodka iz dejavnosti, ki se ne všteva v letno davčno
osnovo, za davčno leto 2013 za zavezance, ki so v davčnem letu ugotavljali
davčno osnovo na podlagi dejanskih prihodkov in normiranih odhodkov, določi na
način ter plačuje v rokih in na način določen z zakonom, ki ureja davčni
postopek.
37. člen
(1) Ta zakon začne veljati naslednji dan po
objavi v Uradnem listu Republike Slovenije, uporablja pa se za davčna leta, ki
se začnejo od vključno 1. januarja 2013.
(2) Ne glede na določbo prvega odstavka
tega člena, se za davčno leto 2012 uporablja ZDoh-2.«.

Zakon o spremembah in dopolnitvah Zakona o dohodnini – ZDoh-2M (Uradni list
RS, št. 96/13)
vsebuje naslednjo prehodno in končne določbe:
»PREHODNA IN KONČNE DOLOČBE
13. člen
Ne glede na spremenjeni drugi odstavek 86.
člena zakona se določba drugega odstavka 86. člena Zakona o dohodnini (Uradni
list RS, št. 13/11 – uradno prečiščeno besedilo, 9/11 – ZUKD-1, 24/12, 30/12,
40/12 – ZUJF, 75/12 in 94/12) uporablja za izplačila po pogodbah o življenjskem
zavarovanju, sklenjenih pred dnem uveljavitve tega zakona, ki so se začela
izplačevati pred dnem uveljavitve tega zakona.
14. člen
(1) Ta zakon začne veljati naslednji dan po
objavi v Uradnem listu Republike Slovenije in se uporablja že za odmero
dohodnine za leto 2013, razen:
1.    
določb spremenjenega 41., 44., 112., 113. in
127. člena zakona, ki se uporabljajo od 1. januarja 2014,
2.    
določbe spremenjenega drugega odstavka 86.
člena zakona, ki se uporablja od uveljavitve tega zakona, in
3.    
določb spremenjenega 118. in 122. člena zakona,
ki se uporabljajo za odmero dohodnine za leta od 2014 dalje.
(2) Do začetka uporabe določb spremenjenega
41., 44., 112., 113. in 127. člena zakona se uporabljajo določbe 41., 44.,
112., 113. in 127. člena Zakona o dohodnini (Uradni list RS, št. 13/11 – uradno
prečiščeno besedilo, 9/11 – ZUKD-1, 24/12, 30/12, 40/12 – ZUJF, 75/12 in
94/12).«.

Odločba o razveljavitvi dela besedila tretjega
odstavka 90. člena, 9. točke 95. člena in šestega odstavka 98. člena Zakona o
dohodnini (Uradni list RS, št. 29/14) v
zvezi z razveljavitvijo dela besedila tretjega odstavka 90. člena, 9. točke 95.
člena in šestega odstavka 98. člena zakona določa:
»Točka 9 95. člena in šesti odstavek 98.
člena Zakona o dohodnini se uporabljata pri obdavčevanju dohodka iz kapitala,
če je bila davčna obveznost, temelječa na razveljavljenem delu tretjega
odstavka 90. člena Zakona o dohodnini, že izpolnjena.«.

Zakon o spremembah Zakona o dohodnini – ZDoh-2N (Uradni list RS, št. 50/14)
vsebuje naslednjo prehodno in končni določbi:
»PREHODNA IN KONČNI DOLOČBI
3. člen
(1) Ta zakon začne veljati naslednji dan po
objavi v Uradnem listu Republike Slovenije in se uporablja za davčna leta, ki se
začnejo od vključno 1. januarja 2015.
(2) Ne glede na določbo prvega odstavka
tega člena, se za davčno leto 2014 uporablja Zakon o dohodnini (Uradni list RS,
št. 13/11 – uradno prečiščeno besedilo, 9/11 – ZUKD-1, 24/12, 30/12, 40/12 –
ZUJF, 75/12, 94/12, 96/13 in 29/14 – odločba US).«.

Zakon o dopolnitvi Zakona o dohodnini – ZDoh-2O (Uradni list RS, št. 23/15)
vsebuje naslednjo prehodno in končno določbo:
»PREHODNA IN KONČNA DOLOČBA
2. člen
Ne glede na prvi, drugi in šesti odstavek 54. člena Zakona o
davčnem postopku (Uradni list RS, št. 13/11 – uradno prečiščeno besedilo,
32/12, 94/12, 101/13 – ZDavNepr, 111/13, 22/14 – odl. US, 25/14 – ZFU, 40/14 –
ZIN-B in 90/14; v nadaljnjem besedilu: ZDavP-2) lahko zavezanec za leto 2014
uveljavlja znižanje davčne osnove po spremenjenem 66.a členu zakona s
predložitvijo popravka obračuna po 54. členu ZDavP-2 najpozneje v 30 dneh po
uveljavitvi tega zakona.
3. člen
Ta zakon začne veljati naslednji dan po
objavi v Uradnem listu Republike Slovenije, uporablja pa se že pri
odmeri dohodnine za leto 2014.«.

Zakon o spremembah in dopolnitvah Zakona o dohodnini – ZDoh-2P (Uradni
list RS, št. 55/15)
vsebuje naslednje prehodne in končne določbe:
»PREHODNE IN KONČNE DOLOČBE
6. člen
(1) Ne glede na spremenjeni 26. člen
zakona se za oprostitev dohodnine za dohodke, izplačane za ukrepe kmetijske
politike, kot jih določa Uredba Sveta št. 1698/2005 z dne
20. septembra 2005 o podpori za razvoj podeželja iz Evropskega kmetijskega
sklada za razvoj podeželja (EKSRP) (UL L št. 277 z dne 21. 10. 2005,
str. 1) upošteva 2. točka 26. člena Zakona o dohodnini (Uradni list
RS, 13/11 – uradno prečiščeno besedilo, 24/12, 30/12, 40/12 – ZUJF, 75/12,
94/12, 96/13, 29/14 – odl. US, 50/14 in 23/15; v nadaljnjem besedilu: ZDoh-2).
(2) Ne glede na spremenjeno 3. točko
26. člena zakona in spremenjeni 47. člen zakona se za leto 2015
uporablja 3. točka 26. člena ZDoh-2 in 47. člen ZDoh-2.
7. člen
Ne glede na 3. točko drugega odstavka
spremenjenega 47. člena zakona se lahko zavezanci, ki se v skladu z drugim
odstavkom 47. člena ZDoh-2 za davčni leti 2014 in 2015 niso prostovoljno
odločili za ugotavljanje davčne osnove na podlagi dejanskih prihodkov in
odhodkov ali na podlagi dejanskih prihodkov in normiranih odhodkov, za davčno
leto 2016 odločijo za obdavčitev v skladu s III.4 poglavjem zakona.
8. člen
Ta zakon začne veljati naslednji dan po
objavi v Uradnem listu Republike Slovenije, določbe spremenjenega 26. in
116. člena zakona pa se uporabljajo že pri odmeri dohodnine za leto 2015,
razen za dohodke iz 6. člena tega zakona.«.

Zakon o spremembah in dopolnitvah Zakona o dohodnini – ZDoh-2R (Uradni
list RS, št. 63/16)
vsebuje naslednje prehodne in končne določbe:
»PREHODNE IN KONČNE DOLOČBE
20. člen
Z davčnim letom začetka uporabe
spremenjenega 69. člena zakona se dohodek od pridelave posebnih kultur iz
četrtega odstavka 69. člena zakona obravnava kot dohodek iz dejavnosti, če se
za to davčno leto priglasi ugotavljanje davčne osnove v skladu z drugim
odstavkom 47. člena zakona.
21. člen
(1) Ne glede na prvi in drugi odstavek 71.
člena zakona se za leta 2017, 2018 in 2019 davčna osnova posameznega zavezanca
od katastrskega dohodka in pavšalne ocene dohodka na panj zmanjša za delež
davčne osnove, ki za več kot dvakrat presega skupno davčno osnovo od
katastrskega dohodka in pavšalne ocene dohodka na panj vseh članov kmečkega
gospodinjstva v preteklem letu, v skupni davčni osnovi od katastrskega dohodka
in pavšalne ocene dohodka na panj vseh članov kmečkega gospodinjstva.
(2) Delež davčne osnove v skupni davčni
osnovi od katastrskega dohodka in pavšalne ocene dohodka na panj vseh članov
kmečkega gospodinjstva iz prvega odstavka tega člena se določi iz razmerja med
razliko skupne davčne osnove od katastrskega dohodka in pavšalne ocene dohodka
na panj vseh članov kmečkega gospodinjstva leta in dvakratnika skupne davčne
osnove preteklega leta ter skupne davčne osnove od katastrskega dohodka in
pavšalne ocene dohodka na panj vseh članov kmečkega gospodinjstva leta.
(3) Za namene določitve davčne osnove od
dohodka iz osnove kmetijske in osnovne gozdarske dejavnosti za leta 2017, 2018
in 2019 se kot davčna osnova od katastrskega dohodka šteje davčna osnova iz
prvega odstavka 71. člena zakona, zmanjšana za katastrski dohodek od posebnih
kultur.
22. člen
V tretjem odstavku 199. člena Zakona za
uravnoteženje javnih financ (Uradni list RS, št. 40/12, 96/12 – ZPIZ-2, 104/12
– ZIPRS1314, 105/12, 25/13 – odl. US, 46/13 – ZIPRS1314-A, 56/13 – ZŠtip-1,
63/13 – ZOsn-I, 63/13 – ZJAKRS-A, 99/13 – ZUPJS-C, 99/13 – ZSVarPre-C, 101/13 –
ZIPRS1415, 101/13 – ZDavNepr, 107/13 – odl. US, 85/14, 95/14, 24/15 – odl. US,
90/15 in 102/15) se besedilo »davčni leti 2016 in 2017« nadomesti z besedilom
»davčno leto 2016«.
23. člen
(1) Ta zakon začne veljati naslednji dan po
objavi v Uradnem listu Republike Slovenije in se uporablja za davčna leta, ki
se začnejo od vključno 1. januarja 2017, razen določb spremenjenega 26.,
69., 71. in 72. člena zakona ter določb 20. in 21. člena tega zakona, ki se
začnejo uporabljati za davčno leto, za katero se začne uporabljati nova metoda
ugotavljanja katastrskega dohodka.
(2) Do začetka uporabe spremenjenega 7.,
26., 27., 33., 39., 41., 44., 45., 47., 69., 71., 72. in 111. člena se
uporabljajo določbe 7., 26., 27., 33., 39., 41., 44., 45., 47., 69., 71.,
72. in 111. člena Zakona o dohodnini (Uradni list RS, št. 13/11 – uradno
prečiščeno besedilo, 9/12 – odl. US, 24/12, 30/12, 40/12 – ZUJF, 75/12, 94/12,
52/13 – odl. US, 96/13, 29/14 – odl. US, 50/14, 23/15 in 55/15; v nadaljnjem
besedilu: ZDoh-2).
(3) Do začetka uporabe 19. člena tega
zakona se uporabljajo določbe 141. člena ZDoh-2.«.

Zakon o spremembah in dopolnitvah Zakona o dohodnini – ZDoh-2S (Uradni
list RS, št. 69/17)
vsebuje naslednjo prehodno in končno določbo:
»PREHODNA IN KONČNA DOLOČBA
12. člen
(1) Ta zakon začne veljati naslednji dan po
objavi v Uradnem listu Republike Slovenije in se uporablja za davčna leta, ki
se začnejo od vključno 1. januarja 2018.
(2) Do začetka uporabe spremenjenega 30.,
44., 48., 59., 68., 111., 113., 118., 127. in 131. člena zakona se
uporabljajo določbe 30., 44., 48., 59., 68., 111., 113., 118., 127. in
131. člena Zakona o dohodnini (Uradni list RS, št. 13/11 – uradno
prečiščeno besedilo, 9/11 – ZUKD-1, 9/12 – odl. US, 24/12, 30/12, 40/12 – ZUJF,
75/12, 94/12, 52/13 – odl. US, 96/13, 29/14 – odl. US, 50/14, 23/15, 55/15 in
63/16).«.

Zakon o spremembah in dopolnitvah Zakona o dohodnini – ZDoh-2T (Uradni
list RS, št. 21/19)
vsebuje naslednjo končno določbo:
»4. člen
Ta zakon začne veljati petnajsti dan po
objavi v Uradnem listu Republike Slovenije, uporablja pa se že pri odmeri
dohodnine za davčno leto 2019.«.

Zakon o spremembah in dopolnitvah Zakona o dohodnini – ZDoh-2U (Uradni
list RS, št. 28/19)
vsebuje naslednje prehodne in končni določbi:
»PREHODNE IN KONČNI DOLOČBI
5. člen
(1) Regres za letni dopust, prejet v
davčnem letu 2019 do uveljavitve tega zakona, se ne všteva v davčno osnovo do
višine 100 % povprečne mesečne plače zaposlenih v Sloveniji po zadnjem
podatku Statističnega urada Republike Slovenije glede na dan izplačila regresa.
(2) Akontacija dohodnine od regresa za
letni dopust, izračunana in odtegnjena oziroma odmerjena pred uveljavitvijo
tega zakona, se ne glede na zakon, ki ureja davčni postopek, vrne zavezancu po
uradni dolžnosti na podlagi posebne odločbe davčnega organa, s katero se
ugotovi davčna obveznost v skladu s spremenjenim 41. in 44. členom zakona
in prvim odstavkom tega člena ter znesek preveč izračunane in odtegnjene
oziroma odmerjene akontacije dohodnine. Zavezancu v tem primeru obresti ne
pripadajo.
(3) Odločba davčnega organa iz drugega
odstavka tega člena ne posega v obveznost plačnika davka, vzpostavljeno z
obračunom davčnega odtegljaja, s katerim je bila izračunana in odtegnjena
akontacija dohodnine.
(4) Odločbo iz drugega odstavka tega člena
davčni organ izda najpozneje do 30. junija 2019.
6. člen
Ta zakon začne veljati naslednji dan po
objavi v Uradnem listu Republike Slovenije in se uporablja že za regres za
letni dopust, prejet od 1. januarja 2019 dalje.«.

Zakon o spremembah in dopolnitvah Zakona o dohodnini – ZDoh-2V (Uradni
list RS, št. 66/19)
vsebuje naslednje prehodne in končne določbe:
»PREHODNE IN KONČNE DOLOČBE
29. člen
Naknadna vplačila, ki jih je družbenik
vplačal po ustanovitvi družbe v skladu z določili družbene pogodbe in mu pred
odsvojitvijo niso bila vrnjena oziroma ni nastala obveznost njihovega vračila,
se ne vštevajo med stroške iz spremenjene 4. točka sedmega odstavka
98. člena zakona, če:
1.    
je bil delež pridobljen pred 1. januarjem
2003 in se za nabavno vrednost deleža v skladu s četrtim odstavkom
152. člena zakona šteje tržna ali knjigovodska vrednost na dan
1. januarja 2006, ter
2.    
je bilo naknadno vplačilo vplačano pred
1. januarjem 2006.
30. člen
(1) Ta zakon začne veljati naslednji dan po
objavi v Uradnem listu Republike Slovenije in se uporablja za davčna leta, ki
se začnejo od vključno 1. januarja 2020.
(2) Do začetka uporabe tega zakona se
uporablja Zakon o dohodnini (Uradni list RS, št. 13/11 – uradno prečiščeno
besedilo, 9/12 – odl. US, 24/12, 30/12, 40/12 – ZUJF, 75/12, 94/12, 52/13 –
odl. US, 96/13, 29/14 – odl. US, 50/14, 23/15, 55/15, 63/16, 69/17, 21/19 in
28/19).«.

Zakon o spremembah in dopolnitvah Zakona o dohodnini – ZDoh-2Z (Uradni
list RS, št. 39/22)
vsebuje naslednje prehodne in končno določbo:
»PREHODNE IN KONČNA DOLOČBA
27. člen
(uporaba
spremenjenega 56. člena zakona)
Spremenjeni 56. člen zakona se uporablja že
za obračun akontacije dohodnine in dohodnine od dohodka iz dejavnosti za davčno
leto 2021.
28. člen
(postopno
dvigovanje splošne olajšave)
Ne glede na prvi odstavek spremenjenega
111. člena zakona znaša za davčno leto 2022 splošna olajšava 4.500 eurov,
za davčno leto 2023 5.500 eurov in za davčno leto 2024 6.500 eurov.
29. člen
(prva uskladitev
olajšav in lestvice za odmero dohodnine)
(1) Prva uskladitev v skladu s spremenjenim
118. členom zakona ter drugim in tretjim odstavkom spremenjenega 122. člena
zakona se opravi za leto 2022.
(2) Ne glede na prejšnji odstavek se prva
uskladitev zneska splošne olajšave iz spremenjenega 111. člena zakona v skladu
s spremenjenim 118. členom zakona opravi za davčno leto, ki sledi davčnemu
letu, v katerem se v skladu z 28. členom tega zakona začne uporabljati splošna
olajšava, določena v prvem odstavku spremenjenega 111. člena zakona.
30. člen
(začetek
veljavnosti in uporabe)
(1) Ta zakon začne veljati naslednji dan po
objavi v Uradnem listu Republike Slovenije in se uporablja za davčna leta, ki
se začnejo od vključno 1. januarja 2022.
(2) Do začetka uporabe tega zakona se
uporablja Zakon o dohodnini (Uradni list RS, št. 13/11 – uradno prečiščeno
besedilo, 9/11 – ZUKD-1, 9/12 – odl. US, 24/12, 30/12, 40/12 – ZUJF, 75/12,
94/12, 96/13, 29/14 – odl. US, 50/14, 23/15, 55/15, 63/16, 69/17, 21/19, 28/19
in 66/19).«.