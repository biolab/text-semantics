I. DEL
SPLOŠNE DOLOČBE
1. člen
(vsebina)
(1) S tem zakonom se zaradi omilitve
posledic epidemije COVID-19 (v nadaljnjem besedilu: epidemija) za državljanke
in državljane (v nadaljnjem besedilu: državljani) Republike Slovenije ter
gospodarstvo spreminjajo in dopolnjujejo določbe:
1.     
Zakona o interventnem ukrepu odloga plačila obveznosti kreditojemalcev
(Uradni list RS, št. 36/20; v nadaljnjem besedilu: Zakon o interventnem ukrepu
odloga plačila obveznosti kreditojemalcev),
2.     
Zakona o interventnih ukrepih na področju plač in prispevkov (Uradni
list RS, št. 36/20; v nadaljnjem besedilu: Zakon o interventnih ukrepih na
področju plač in prispevkov) in
3.     
Zakona o nalezljivih boleznih (Uradni list RS, št. 33/06 – uradno
prečiščeno besedilo; v nadaljnjem besedilu: Zakon o nalezljivih boleznih).
(2) S tem zakonom se določajo tudi začasni
ukrepi za omilitev posledic epidemije na področju dela in plačevanja prispevkov
za socialno varnost, zdravstvenega varstva in zdravstvenega zavarovanja,
socialnega varstva, pravic iz javnih sredstev in uveljavljanja pravic iz
naslova starševskega varstva, davkov, javnih financ, plač v javnem sektorju in
gospodarskih družbah v neposredni in posredni večinski državni lasti,
kmetijstva, gozdarstva in prehrane, upravljanja z vodami, varstva okolja,
kulture, znanosti in raziskovanja, preprečevanja pranja denarja in financiranja
terorizma, zavarovalništva in trga finančnih instrumentov, javnega naročanja,
pogodbenih kazni, izvršbe in osebnega stečaja, izvajanja javnih storitev,
finančnega poslovanja podjetij, postopkov zaradi insolventnosti in prisilnega
prenehanja, oprostitev plačila storitev RTV signala in dodatnih pooblastil
policije.
(3) Izraz »višja sila«, uporabljen v 1.1.
podpoglavju 1. poglavja III. dela tega zakona, v tem zakonu pomeni epidemijo.
II. DEL
SPREMEMBE IN DOPOLNITVE ZAKONOV
1. ZAKON O INTERVENTNEM UKREPU ODLOGA PLAČILA OBVEZNOSTI
KREDITOJEMALCEV
2. člen
V Zakonu o interventnem ukrepu odloga
plačila obveznosti kreditojemalcev se v 5. členu prvi odstavek spremeni tako,
da se glasi:
»(1) Odlog plačila po tem zakonu pomeni
prekinitev zapadlosti vseh obveznosti po kreditni pogodbi do izteka obdobja
odloga. Končni datum zapadlosti kreditne pogodbe se podaljša za čas trajanja
odloga plačila, enako se podaljša zapadlost pogodbe, ki služi kot zavarovanje
kreditne pogodbe. Po izteku obdobja odloga plačila naslednji obrok zapade v
plačilo v skladu z določbami kreditne pogodbe. V obdobju odloga se na odloženi del
glavnice obračunavajo obresti po redni obrestni meri, ki je bila dogovorjena ob
sklenitvi kreditne pogodbe.«.
2. ZAKON O INTERVENTNIH UKREPIH NA PODROČJU PLAČ IN
PRISPEVKOV
3. člen
V Zakonu o interventnih ukrepih na področju
plač in prispevkov se za 12. členom doda nov 12.a člen, ki se glasi:
»12.a člen
(odlog plačila prispevkov za kmete)
(1) Do odloga plačila prispevkov je
upravičen kmet, ki je v obvezno pokojninsko in invalidsko zavarovanje vključen
na podlagi 17. člena ali petega odstavka 25. člena Zakona o pokojninskem in
invalidskem zavarovanju (Uradni list RS, št. 96/12, 39/13, 99/13 – ZSVarPre-C,
101/13 – ZIPRS1415, 44/14 – ORZPIZ206, 85/14 – ZUJF-B, 95/14 – ZUJF-C, 90/15 –
ZIUPTD, 102/15, 23/17, 40/17, 65/17, 28/19 in 75/19) in ne izpolnjuje pogojev
za obvezno vključitev v obvezno zavarovanje tudi na kakšni drugi zavarovalni
podlagi.
(2) Do odloga plačila prispevkov iz
prejšnjega odstavka ni upravičena oseba:
-       
ki do dneva uveljavitve tega zakona ni zavarovana na podlagi 17. člena
ali petega odstavka 25. člena Zakona o pokojninskem in invalidskem zavarovanju
(Uradni list RS, št. 96/12, 39/13, 99/13 – ZSVarPre-C, 101/13 – ZIPRS1415,
44/14 – ORZPIZ206, 85/14 – ZUJF-B, 95/14 – ZUJF-C, 90/15 – ZIUPTD, 102/15,
23/17, 40/17, 65/17, 28/19 in 75/19),
-       
ki ne izpolnjuje obveznih dajatev in drugih denarnih nedavčnih
obveznosti v skladu z zakonom, ki ureja finančno upravo, ki jih pobira davčni
organ, če neplačane zapadle obveznosti na dan, ko posameznik vloži vlogo, niso
poravnane.«.
4. člen
V 13. členu se v prvem odstavku za besedo
»upravičencu« doda besedilo »iz 12. in 12.a člena tega zakona«.
3. ZAKON O NALEZLJIVIH BOLEZNIH
5. člen
V Zakonu o nalezljivih boleznih se v 7.
členu četrti odstavek spremeni tako, da se glasi:
»Epidemijo nalezljive bolezni ter okuženo
ali ogroženo območje razglasi oziroma določi minister, pristojen za zdravje.
Kadar je okuženo ali ogroženo območje celotno območje Republike Slovenije,
epidemijo razglasi Vlada Republike Slovenije.«.
6. člen
V 19. členu se prvi odstavek spremeni tako,
da se glasi:
»Karantena je ukrep, s katerim se omeji
svobodno gibanje in določijo obvezni zdravstveni pregledi zdravim osebam, ki so
bile ali za katere se sumi, da so bile v stiku z nekom, ki je zbolel za kugo,
virusno hemoragično mrzlico (Ebola, Lassa, Marburg) ali nalezljivo boleznijo,
za katero je minister, pristojen za zdravje, ali Vlada Republike Slovenije na
podlagi četrtega odstavka 7. člena tega zakona razglasila epidemijo, v času
njegove kužnosti.«.
7. člen
V 39. členu se v napovednem stavku prvega
odstavka besedilo »minister, pristojen za zdravje,« nadomesti z besedilom
»Vlada Republike Slovenije«.
Drugi odstavek se spremeni tako, da se
glasi:
»O ukrepih iz prejšnjega odstavka mora
Vlada Republike Slovenije nemudoma obvestiti Državni zbor Republike Slovenije
in javnost.«.
8. člen
V 46. členu se v prvem odstavku za besedo
»varstvo« črtata vejica in besedilo »zdravstveno nadzorstvo pa zdravstvena
inšpekcija«.
9. člen
Za 46. členom se doda nov 46.a člen, ki se
glasi:
»46.a člen
Inšpekcijski nadzor nad izvajanjem določb
tega zakona opravlja zdravstvena inšpekcija, v zvezi z izvajanjem ukrepov iz
prvega odstavka 39. člena tega zakona, ki spadajo na delovno področje drugih
ministrstev, pa tudi inšpektorji, ki delujejo na tem delovnem področju, razen
če zakon določa drugače.
Pri izvajanju nadzora nad ukrepi iz prvega
odstavka 39. člena tega zakona, ki spadajo na delovno področje drugih
ministrstev, ima pristojni inšpektor pravico in dolžnost:
-       
prepovedati gibanje osebam, za katere se ugotovi ali sumi, da so zbolele
za določeno nalezljivo boleznijo;
-       
prepovedati zbiranje ljudi na javnih mestih, dokler ne preneha nevarnost
širjenja nalezljive bolezni;
-       
omejiti ali prepovedati promet posameznih vrst blaga in izdelkov;
-       
odrediti druge ukrepe in opraviti dejanja, za katere je pooblaščen z
zakonom ali drugim predpisom.«.
10. člen
V 49. členu se besedilo »sanitarni
inšpektor« nadomesti z besedilom »zdravstvena inšpekcija«.
11. člen
V 51. členu se prvi odstavek spremeni tako,
da se glasi:
»Policija v okviru svojih pravic in dolžnosti
sodeluje pri izvajanju ukrepov, ki so določeni v 37., 39., drugem odstavku
46.a, 47. in 48. členu tega zakona.«.
12. člen
V 52. členu se besedilo »pristojni organ za
notranje zadeve« nadomesti z besedo »Policijo«.
13. člen
V 53.b členu se:
-       
v prvem odstavku znesek »15 milijonov tolarjev« nadomesti z zneskom
»60.000 eurov«,
-       
v drugem odstavku znesek »3 milijonov tolarjev« nadomesti z zneskom
»10.000 eurov«,
-       
v tretjem odstavku znesek »5 milijonov tolarjev« nadomesti z zneskom
»20.000 eurov«.
14. člen
Za naslovom »VII. Kazenske določbe« se doda
nov 53.g člen, ki se glasi:
»53.g člen
Za vodenje prekrškovnega postopka in
izrekanje glob po tem zakonu je pristojna tista inšpekcija, za katero je
določena pristojnost za nadzor nad izvajanjem določb tega zakona v skladu s
46.a členom tega zakona.«.
15. člen
V 54. členu se prvem odstavku napovedni
stavek spremeni tako, da se glasi: »Z globo od 4.000 do 100.000 eurov se
kaznuje za prekršek pravna oseba«.
Za 12. točko se doda nova 12.a točka, ki se
glasi:
»12.a če se ne ravna v skladu z ukrepi
pristojne inšpekcije iz drugega odstavka 46.a člena tega zakona ali če se jih
onemogoča;«.
Za prvim odstavkom se doda nov drugi
odstavek, ki se glasi:
»Z globo od 2.000 do 50.000 eurov se za
prekršek iz prejšnjega odstavka kaznuje samostojni podjetnik posameznik ali
posameznik, ki samostojno opravlja dejavnost.«. 
Dosedanji drugi odstavek, ki postane tretji
odstavek, se spremeni tako, da se glasi: 
»Z globo od 400 do 4.000 eurov se za
prekršek iz prvega odstavka tega člena kaznuje posameznik, odgovorna oseba
pravne osebe in odgovorna oseba samostojnega podjetnika posameznika ali
posameznika, ki samostojno opravlja dejavnost.«.
16. člen
V 55. členu se napovedni stavek spremeni
tako, da se glasi: »Z globo od 400 do 4.000 eurov se kaznuje za prekršek
zdravstveni delavec ali zdravstveni sodelavec:«.
17. člen
V 56. členu se napovedni stavek spremeni
tako, da se glasi: »Z globo od 400 do 4.000 eurov se kaznuje za prekršek
zdravnik:«.
18. člen
V 57. členu se v prvem odstavku napovedni
stavek spremeni tako, da se glasi: »Z globo od 400 do 4.000 eurov se kaznuje za
prekršek posameznik:«.
Drugi odstavek se spremeni tako, da se
glasi:
»Za dejanje iz 1. do 6. točke prejšnjega
odstavka se kaznuje za prekršek z globo od 400 do 4.000 eurov starš ali skrbnik
otroka, ki je storil prekršek, če je to neposredna posledica opustitve
starševske skrbi ali obveznosti skrbnika.«.
19. člen
Za 57. členom se doda nov 57.a člen, ki se
glasi:
»57.a člen
Za prekrške iz tega zakona se lahko v
hitrem postopku izreče globa tudi v znesku, ki je višji od najnižje predpisane
globe, določene s tem zakonom.«.
III. DEL
ZAČASNI UKREPI
20. člen
(trajanje ukrepov)
(1) Ukrepi iz tega dela zakona ter iz
aktov, sprejetih na njegovi podlagi, veljajo od 13. marca 2020 do 31. maja 2020,
če ta zakon ne določa drugače.
(2) Če do 15. maja 2020 epidemija ni
preklicana, se roki izteka ukrepov, ki so določeni do
31. maja 2020, podaljšajo za 30 dni.
20.a člen
(pogoji dodelitve državne pomoči)
(1) Ukrepi iz 1., 11. in 13. poglavja tega
zakona ter iz 63., 72., 73. in 74. člena tega zakona se izvajajo v skladu
s točko 3.1 Sporočila Komisije Začasni okvir za ukrepe državne pomoči v podporo
gospodarstvu ob izbruhu COVID-19 (UL C št. 91 I z dne 20. 3. 2020,
str. 1 in sprememba UL C št. 112 I z dne 4. 4. 2020, str. 1; v
nadaljnjem besedilu: Začasni okvir), ob upoštevanju naslednjih pogojev:
-       
do javnih sredstev niso upravičeni subjekti, ki so bili na dan
31. decembra 2019 že podjetja v težavah, kot so opredeljena v 18. točki
2. člena Uredbe Komisije (EU) št. 651/2014 z dne 17. junija 2014
o razglasitvi nekaterih vrst pomoči za združljive z notranjim trgom pri uporabi
členov 107 in 108 Pogodbe (UL L 187, 26. 6. 2014, str. 1), zadnjič
spremenjene z Uredbo Komisije (EU) 2017/1084 z dne 14. junija 2017 o spremembi
Uredbe (EU) št. 651/2014, kar zadeva pomoč za pristaniško in letališko
infrastrukturo, pragove za priglasitev za pomoč za kulturo in ohranjanje
kulturne dediščine in pomoč za športno in večnamensko rekreacijsko
infrastrukturo ter sheme regionalne pomoči za tekoče poslovanje za najbolj
oddaljene regije, in o spremembi Uredbe (EU) št. 702/2014/EU, kar zadeva
izračun upravičenih stroškov (UL L št. 156 z dne 20. 6. 2017, str.
1), (v nadaljnjem besedilu: Uredba 651/2014/EU);
-       
skupni znesek javnih sredstev ne sme preseči 800.000 eurov na posamezno
podjetje, ali 120.000 eurov na posamezno podjetje, dejavno v sektorju ribištva
in akvakulture, ali 100.000 eurov na posamezno podjetje, dejavno na področju
primarne proizvodnje kmetijskih proizvodov. Vsi navedeni zneski morajo biti
izraženi kot bruto zneski pred odbitkom davkov ali drugih dajatev;
-       
javna sredstva, ki so namenjena podjetjem, dejavnim v ribištvu in
akvakulturi, se ne nanašajo na nobeno vrsto pomoči točke (a) do (k) prvega
odstavka 1. člena Uredbe Komisije (EU) št. 717/2014 z dne
27. junija 2014 o uporabi členov 107 in 108 Pogodbe o delovanju Evropske
unije pri pomoči de minimis v sektorju ribištva in akvakulture (UL L št. 190
z dne 28. 6. 2014, str. 45);
-       
ukrepi na podlagi tega zakona ne izključujejo dodelitve pomoči de
minimis oziroma pomoči, dodeljene v skladu s Splošno uredbo o skupinskih
izjemah, če so spoštovane določbe relevantnih aktov Evropske komisije;
-       
skupni znesek sofinanciranja istih upravičenih stroškov, ki se
financirajo tudi iz drugih javnih virov, ne sme preseči omejitev, določenih s
tem zakonom.
(2) Če skupni znesek javnih sredstev, ki ga
prejme veliko podjetje, preseže maksimalno vrednost, določeno v drugi alineji
prejšnjega odstavka, se dodeljevanje javnih sredstev iz podpoglavja 1.1 (Povračilo
nadomestila plače delavcem na začasnem čakanju na delo in zaradi odsotnosti iz
razloga višje sile ter oprostitev plačila prispevkov) in podpoglavja 1.2
(Oprostitev plačila prispevkov za pokojninsko in invalidsko zavarovanje za
zaposlene, ki delajo) tega zakona, lahko izvaja v skladu s točko a) ali b):
a)    
Javna sredstva za nadomestilo plače in
oprostitev prispevkov se dodelijo v skladu s točko 3.10 Začasnega okvira ob
upoštevanju vseh naslednjih pogojev:
- 
skupni znesek javnih sredstev za nadomestilo plače in oprostitev
prispevkov ne presega 80 % mesečne bruto plače posameznega zaposlenega,
- 
pomoč je namenjena le za zaposlene, ki bi bili sicer odpuščeni zaradi
prekinitve ali zmanjšanja poslovanja, ki je posledica izbruha COVID-19, in
- 
delovna razmerja zaposlenih, za katere je dodeljena pomoč, se morajo
ohraniti v veljavi v celotnem obdobju prejemanja javnih sredstev.
b)    
Javna sredstva za nadomestilo plače in oprostitev
prispevkov se dodelijo v skladu s točko (b) drugega odstavka 107. člena
Pogodbe o delovanju Evropske unije, po predhodni odobritvi ukrepa s strani
Evropske komisije. Do pomoči so upravičena podjetja, ki dokažejo, da je
dejansko nastala škoda zaradi izbruha COVID-19 presegla skupni znesek
nadomestil plače in oprostitve prispevkov iz podpoglavja 1.1 in podpoglavja 1.2
tega zakona. Vlada Republike Slovenije z uredbo podrobneje predpiše
metodologijo ocenjevanja škode, pogoje in postopek dodelitve javnih sredstev.
1. DELO IN PLAČEVANJE PRISPEVKOV ZA SOCIALNO VARNOST
1.1 Povračilo nadomestila plače delavcem na
začasnem čakanju na delo in zaradi odsotnosti iz razloga višje sile ter
oprostitev plačila prispevkov
21. člen
(namen)
(1) S podpoglavjem 1.1 tega zakona se z
namenom ohranitve delovnih mest zaradi posledic epidemije ureja povračilo
izplačanih nadomestil plače delavkam oziroma delavcem (v nadaljnjem besedilu:
delavec) pri delodajalcih, ki jim začasno ne morejo zagotavljati dela zaradi
posledic epidemije (v nadaljnjem besedilu: začasno čakanje na delo).
(2) S podpoglavjem 1.1 tega zakona se ne
glede na določbo šestega odstavka 137. člena Zakona o delovnih razmerjih
(Uradni list RS, št. 21/13, 78/13 – popr., 47/15 – ZZSDT, 33/16 – PZ-F, 52/16,
15/17 – odl. US, 22/19 – ZPosS in 81/19; v nadaljnjem besedilu: ZDR-1) določa
tudi višina nadomestila plače delavcem, ki ne morejo opravljati dela zaradi
višje sile, in se ureja delno povračilo izplačanih nadomestil plače tem
delavcem.
22. člen
(upravičeni delodajalec)
(1) Pravico do ukrepa iz prejšnjega člena
lahko uveljavlja vsak delodajalec v Republiki Sloveniji, razen:
-       
neposredni ali posredni uporabnik proračuna Republike Slovenije oziroma
proračuna občine, katerega delež prihodkov iz javnih virov je bil v letu 2019
višji od 70 %,
-       
delodajalec, ki opravlja finančno ali zavarovalniško dejavnost, ki spada
v skupino K po standardni klasifikaciji dejavnosti, in ima več kot deset
zaposlenih na dan 13. marca 2020,
-       
tuja diplomatska predstavništva in konzulati, mednarodne organizacije,
predstavništva mednarodnih organizacij ter institucije, organi in agencije
Evropske unije v Republiki Sloveniji.
(2) Do ukrepa so
upravičeni tisti delodajalci, ki jim bodo po njihovi oceni prihodki v letu 2020
zaradi epidemije upadli za več kot 10 % glede na leto 2019. Če niso
poslovali v celotnem letu 2019 oziroma 2020, so do ukrepa upravičeni tudi tisti
delodajalci, ki se jim bodo povprečni mesečni prihodki leta 2020 zaradi
epidemije znižali za več kot 10 % glede na povprečne mesečne prihodke v
letu 2019. Če v letu 2019 niso poslovali, so do ukrepa upravičeni tudi tisti
delodajalci, ki se jim bodo povprečni mesečni prihodki v letu 2020 zaradi
epidemije znižali za več kot 10 % glede na povprečne mesečne prihodke v
letu 2020 do 12. marca 2020. Če pogoji iz tega odstavka ob predložitvi
letnih poročil za leto 2020 ne bodo doseženi, upravičenec naknadno vrne prejeta
sredstva na podlagi ukrepa.
(3) Prihodki iz prejšnjega odstavka so
čisti prihodki od prodaje, ugotovljeni po pravilih o računovodenju, ter
nadomestila iz zavarovanja za starševsko varstvo.
(4) Do ukrepa iz prejšnjega člena so
upravičeni tudi tisti delodajalci, ki ne izpolnjujejo in ne dosežejo pogoja iz
drugega odstavka tega člena in imajo status humanitarne organizacije po Zakonu
o humanitarnih organizacijah (Uradni list RS, št. 98/03 in 61/06 – ZDru-1)
ali status invalidske organizacije po Zakonu o invalidskih organizacijah
(Uradni list RS, št. 108/02 in 61/06 – ZDru-1).
23. člen
(časovna omejitev)
Delodajalec v skladu s prejšnjim členom
lahko napoti posameznega delavca na začasno čakanje na delo najdlje do 31. maja
2020.
24. člen
(pravice in obveznosti delavcev)
(1) Delavec, ki je napoten na začasno
čakanje na delo in delodajalec zanj prejema povračilo izplačanega nadomestila
plače, ohrani vse pravice in obveznosti iz delovnega razmerja, razen tistih, ki
so drugače urejene s tem zakonom.
(2) Delavec ima v
času začasnega čakanja na delo po tem zakonu pravico, da se na zahtevo
delodajalca vrne na delo do sedem dni v tekočem mesecu. Delodajalec mora o tem predhodno obvestiti Zavod Republike
Slovenije za zaposlovanje.
(3) Če je bila plača delavca znižana zaradi
določitve krajšega polnega delovnega časa pri delodajalcu, se za določitev
osnove za nadomestilo plače za čas začasnega čakanja na delo upošteva plača ali
osnova za nadomestilo plače zadnjih treh mesecev pred določitvijo krajšega polnega
delovnega časa.
(4) Če delavec v dogovoru z delodajalcem v
času začasnega čakanja na delo izrabi pravico do letnega dopusta, ima za čas
izrabe letnega dopusta pravico do nadomestila plače v skladu z zakonom, ki
ureja delovna razmerja.
(5) Delodajalec delavca pisno napoti na
začasno čakanje na delo v skladu z odločitvijo iz prvega odstavka 21. člena
tega zakona. V pisnem napotilu določi čas začasnega čakanja na delo, možnosti
in način poziva delavcu, da se predčasno vrne na delo, ter višino nadomestila plače.
25. člen
(upravičeni delodajalec)
Pravico do povračila izplačanih nadomestil
plače delavcem, ki zaradi višje sile ne morejo opravljati dela, lahko
uveljavlja vsak delodajalec v Republiki Sloveniji, ki izpolnjuje pogoje iz 22.
člena tega zakona in ki izjavi, da delavci dela ne opravljajo zaradi višje
sile, ki je posledica obveznosti varstva otrok zaradi zaprtja vrtcev in šol in
drugih objektivnih razlogov ali nemožnosti prihoda na delo zaradi ustavitve
javnega prevoza ali zaprtja mej s sosednjimi državami in zaradi tega prejemajo
nadomestilo plače.
26. člen
(višina nadomestila plače)
(1) Delavec ima v času začasnega čakanja na
delo in v času, ko zaradi višje sile ne opravlja dela, pravico do nadomestila
plače v višini, kot je določena z zakonom, ki ureja delovna razmerja, za primer
začasne nezmožnosti zagotavljanja dela iz poslovnega razloga.
(2) Nadomestilo plače, določeno v skladu s
prejšnjim odstavkom, ne sme biti nižje od minimalne plače v Republiki
Sloveniji.
(3) Ne glede na zakon, ki ureja delovna
razmerja, za čas trajanja začasnih ukrepov iz tega zakona velja za vse delavce
višina nadomestila plače, določena s prvim in drugim odstavkom tega člena,
razen če ta zakon določa drugače.
27. člen
(delavci s pravicami iz socialnih
zavarovanj)
(1) Če je delavec ob napotitvi na začasno
čakanje na delo upravičen do odsotnosti z dela ali med trajanjem začasnega
čakanja na delo ali višje sile pridobi pravico do odsotnosti z dela na podlagi
predpisov o zdravstvenem zavarovanju ali starševskem varstvu ter do ustreznega
nadomestila plače ali plačila prispevkov, se nadomestilo plače iz prejšnjega
člena v tem času ne izplačuje.
(2) Če je delavec ob napotitvi na začasno
čakanje na delo ali med trajanjem začasnega čakanja na delo ali višje sile
uveljavil oziroma je upravičen do dela s krajšim delovnim časom in prejema
delno nadomestilo na podlagi predpisov o pokojninskem in invalidskem
zavarovanju ali je upravičen do dela s krajšim delovnim časom na podlagi
predpisov o zdravstvenem zavarovanju ali starševskem varstvu, se nadomestilo
plače iz prejšnjega člena v tem času izplačuje v sorazmernem delu, delavec pa
zadrži pravico do prejemkov oziroma plačila prispevkov iz socialnih zavarovanj
po teh predpisih, kot da bi delal.
28. člen
(višina povračila izplačanega nadomestila
plače)
(1) Izplačano nadomestilo plače iz 26.
člena tega zakona se s strani Republike Slovenije povrne v višini izplačanega
nadomestila, ki ne presega višine povprečne plače za leto 2019 v Republiki
Sloveniji, preračunane na mesec, zmanjšanega za prispevke zavarovanca.
(2) Delodajalec je
za delavce, ki so upravičeno začasno odsotni od dela ter je za njih upravičen
do povračila izplačanih nadomestil plače po prvem in drugem odstavku
26. člena tega zakona, oproščen plačila prispevkov za vsa socialna
zavarovanja od nadomestila plače za obdobje veljavnosti ukrepov iz tega zakona,
vendar največ od nadomestila plače do višine povprečne plače za leto 2019 v
Republiki Sloveniji, preračunane na mesec. Prispevke za vsa socialna
zavarovanja, ki so bili oproščeni po prejšnjem stavku, v celoti plačuje
Republika Slovenija.
(3) Delodajalec, ki je neposredni ali
posredni uporabnik proračuna Republike Slovenije oziroma proračuna občine,
katerega delež prihodkov iz javnih virov je bil v letu 2019 nižji od 70 %,
lahko uveljavlja povračilo nadomestila plače le v višini deleža, ki je enak
deležu njegovih prihodkov iz nejavnih virov.
29. člen
(postopek in način uveljavljanja povračila
nadomestila plače)
(1) Delodajalec uveljavi pravico do
povračila izplačanih nadomestil plače po tem zakonu z vlogo, ki jo vloži v
elektronski obliki pri Zavodu Republike Slovenije za zaposlovanje v osmih dneh
od napotitve delavca na začasno čakanje na delo, vendar najpozneje do 31. maja
2020.
(2) Pravice do povračila izplačanih
nadomestil plače iz prejšnjega odstavka ne more uveljavljati delodajalec:
-       
ki ne izpolnjuje obveznih dajatev in drugih denarnih nedavčnih
obveznosti v skladu z zakonom, ki ureja finančno upravo, ki jih pobira davčni
organ, če ima neplačane zapadle obveznosti na dan vložitve vloge. Šteje se, da
delodajalec ne izpolnjuje obveznosti iz te alineje tudi, če na dan oddaje vloge
ni imel predloženih vseh obračunov davčnih odtegljajev za dohodke iz delovnega
razmerja za obdobje zadnjih petih let do dne oddaje vloge;
-       
če je nad njim uveden postopek stečaja.
(3) Vlogi iz prvega odstavka tega člena za
delavca na začasnem čakanju na delo delodajalec priloži izjavo iz 21. člena
tega zakona, za katere pravilnost kazensko in materialno odgovarja, ter
dokazila o napotitvi delavcev na začasno čakanje na delo zaradi začasne
nezmožnosti zagotavljanja dela iz poslovnega razloga.
(4) Vlogi iz prvega odstavka tega člena za
delavca, ki zaradi višje sile ne more opravljati dela, delodajalec priloži
izjavo iz 25. člena tega zakona, za katere pravilnost kazensko in materialno
odgovarja, ter dokazila delavcev o upravičeni odsotnosti zaradi višje sile, ki
je posledica varstva otrok zaradi zaprtja vrtcev in šol ali nemožnosti prihoda
na delo zaradi ustavitve javnega prevoza ali zaprtja mej s sosednjimi državami.
(5) Delodajalec, katerega zaposlitve so
neposredno ali posredno sofinancirane iz proračuna Republike Slovenije preko
posebnih programov in lahko uveljavlja povračilo nadomestila plače le v višini
razlike med polnim sofinanciranjem in siceršnjo subvencijo, v vlogi navede
delež financiranja iz proračuna Republike Slovenije v letu 2019.
(6) Ne glede na prvi odstavek tega člena
lahko pravico do povračila nadomestila plače uveljavi delodajalec, ki je
napotil delavce na začasno čakanje na delo oziroma pri katerem delavec zaradi
višje sile ni mogel opravljati dela že pred uveljavitvijo tega zakona, za
obdobje od 13. marca 2020, če vloži vlogo iz prvega odstavka tega člena v osmih
dneh od uveljavitve tega zakona in izpolnjuje vse pogoje za uveljavitev
pravice.
(7) Zavod Republike Slovenije za
zaposlovanje odloči o vlogi v osmih dneh s sklepom.
(8) Sklep o povračilu izplačanih nadomestil
plače mora zlasti vsebovati predmet, osnovo za izračun nadomestil plače, način
izračuna povračila nadomestil plače, višino povračila nadomestil plače, vsebino
zahtevkov za povračilo nadomestil plače in njihovih prilog, razloge za
zavrnitev zahtevka za povračilo, rok za izplačilo, obdobje vračanja sredstev,
spremljanje in poročanje, sankcije za kršitev pogodbe ter nadzor nad njenim izvajanjem.
(9) Povračilo nadomestila plače, razen za
delavce, za katere plačilo nadomestila plače ne bremeni delodajalca, se
delodajalcu izplačuje mesečno, v sorazmernem deležu ali v celoti, in sicer
deseti dan meseca, ki sledi mesecu izplačila nadomestila plače po tem zakonu.
(10) Delodajalcu pripada povračilo
nadomestila plače za dejansko mesečno oziroma tedensko obveznost, za prazničen
in drug dela prost dan, določen z zakonom, če bi delavec na ta dan dejansko
delal.
(11) Določbe glede povračila nadomestila plače
iz tega člena se smiselno uporabljajo tudi za delno povračilo nadomestila plače
v primerih, ko delavec zaradi višje sile ne opravlja dela.
30. člen
(izvajanje nadzora nad dodelitvijo in
izplačevanjem nadomestil plače ter izvajanjem pogodbe)
(1) Delodajalec, ki uveljavi povračilo
nadomestil plač, mora Zavodu Republike Slovenije za zaposlovanje omogočiti
administrativni in finančni nadzor nad izpolnjevanjem pogodbenih obveznosti. V
primeru nadzora na kraju samem mora Zavodu Republike Slovenije za zaposlovanje
omogočiti vpogled v računalniške programe, listine in postopke v zvezi z
izvajanjem tega zakona.
(2) Za potrebe izplačevanja povračil
nadomestil plače in izvajanja nadzora ima Zavod Republike Slovenije za
zaposlovanje pravico brezplačno pridobivati podatke o delavcih na začasnem
čakanju na delo iz zbirk podatkov od Zavoda za zdravstveno zavarovanje
Slovenije, Zavoda za pokojninsko in invalidsko zavarovanje Slovenije ter
Finančne uprave Republike Slovenije, in sicer:
-       
osebno ime,
-       
EMŠO,
-       
zavarovalno podlago ter
-       
podatke o izplačanih plačah in plačanih prispevkih za socialno varnost.
(3) Za namen izvajanja nadzora nad
izpolnjevanjem pogodbenih obveznosti delodajalca ima Zavod Republike Slovenije
za zaposlovanje pravico tudi neposredno od delodajalca pridobivati dokazila in
listine, iz katerih je razviden način uveljavljanja pravic po tem zakonu, na
katerih mora delodajalec prekriti oziroma iz katerih mora izločiti tiste dele
listin, ki niso nujni za ugotovitev razloga prenehanja zaposlitve in za
vročitev takšne listine. 
(4) Podatki, ki jih pridobi Zavod Republike
Slovenije za zaposlovanje na podlagi tega zakona, se ne smejo pošiljati tretjim
osebam, hranijo pa se deset let po njihovi pridobitvi, razen v anonimizirani
obliki za raziskovalne namene.
(5) Po preteku roka hrambe iz prejšnjega
odstavka se podatki blokirajo in obravnavajo v skladu s predpisi, ki urejajo
poslovanje organov javne uprave s stalno zbirko dokumentarnega gradiva oziroma
ravnanje z javnim arhivskim gradivom.
(6) Po blokiranju v skladu s prejšnjim
odstavkom se podatki iz četrtega odstavka tega člena hranijo 30 let.
31. člen
(obveznosti delodajalca)
(1) V obdobju prejemanja povračila
izplačanih nadomestil plače v skladu z 29. členom tega zakona mora delodajalec
delavcem izplačevati neto nadomestila plače.
(2) V obdobju iz prejšnjega odstavka
delodajalec ne sme odrejati nadurnega dela, če to delo lahko opravi z delavci
na začasnem čakanju na delo.
(3) Če delodajalec delavca pozove, da se
vrne na delo, o tem predhodno obvesti Zavod Republike Slovenije za
zaposlovanje. Če delavcu preneha odsotnost z razlogov višje sile, o tem obvesti
Zavod Republike Slovenije za zaposlovanje z dnem prenehanja odsotnosti.
(4) Če delodajalec ravna v nasprotju s
prvim, drugim ali tretjim odstavkom tega člena, mora prejeta sredstva v celoti
vrniti v trikratni višini.
(5) Delodajalec, ki prejema ali je prejemal
sredstva v skladu s tem zakonom, mora prejeta sredstva vrniti v celoti, če
začne postopke likvidacije po zakonu, ki ureja gospodarske družbe, v obdobju:
-       
prejemanja sredstev in
-       
po prenehanju prejemanja sredstev, ki je enako obdobju prejemanja
sredstev.
32. člen
(inšpekcijski nadzor)
Inšpekcijski nadzor nad izvajanjem 21. do
31. člena in drugega odstavka 33. člena tega zakona opravlja Inšpektorat
Republike Slovenije za delo v skladu s predpisi, ki urejajo inšpekcijski
nadzor.
1.2 Oprostitev plačila prispevkov za
pokojninsko in invalidsko zavarovanje za zaposlene, ki delajo
33. člen
(delna oprostitev prispevkov za zaposlene
v zasebnem sektorju, ki delajo, in krizni dodatek)
(1) Za delavce iz
prvega do četrtega in šestega odstavka 14. člena Zakona o pokojninskem in
invalidskem zavarovanju (Uradni list RS, št. 96/12, 39/13, 99/13 –
ZSVarPre-C, 101/13 – ZIPRS1415, 44/14 – ORZPIZ206, 85/14 – ZUJF-B, 95/14 –
ZUJF-C, 90/15 – ZIUPTD, 102/15, 23/17, 40/17, 65/17, 28/19 in 75/19; v
nadaljnjem besedilu: ZPIZ-2), razen za delavce, ki so na začasnem čakanju na
delo oziroma odsotni z dela zaradi višje sile, so delodajalci oproščeni plačila
prispevkov za pokojninsko in invalidsko zavarovanje, tako delodajalca kot
zavarovanca, od plač oziroma tistih nadomestil plač, ki bremenijo delodajalca,
za obdobje veljavnosti ukrepov iz tega zakona. Prispevek za pokojninsko in
invalidsko zavarovanje v tem času v celoti plačuje Republika Slovenija.
(2) Delodajalci iz prejšnjega odstavka
vsakemu zaposlenemu, ki dela in čigar zadnja izplačana mesečna plača ni
presegla trikratnika minimalne plače, izplačajo ob
plači za posamezni mesec krizni dodatek v višini 200
eurov, ki je oproščen plačila vseh davkov in prispevkov.
(3) Če delavec ne dela cel mesec ali ukrepi
ne trajajo cel mesec, je upravičen do sorazmernega dela dodatka iz prejšnjega
odstavka. Delavcu pripada dodatek za prazničen in drug dela prost dan, določen
z zakonom, če bi na ta dan dejansko delal, dodatek pa mu ne pripada za druge
oblike odsotnosti z dela.
(4) Če ima delavec sklenjeno pogodbo o
zaposlitvi s krajšim delovnim časom, ima pravico do dodatka iz drugega odstavka
tega člena sorazmerno delovnemu času, za katerega je sklenil pogodbo o zaposlitvi,
razen v primerih, ko delavec dela krajši delovni čas v posebnih primerih v
skladu z zakonom, ki ureja delovna razmerja.
(5) Neposredni in posredni uporabniki
proračuna Republike Slovenije in občinskih proračunov ter delodajalci, ki
opravljajo finančno ali zavarovalniško dejavnost, ki spada v skupino K po
standardni klasifikaciji dejavnosti, in ima več kot deset zaposlenih na dan
13. marca 2020, ter tuja diplomatska predstavništva in konzulati,
mednarodne organizacije, predstavništva mednarodnih organizacij ter
institucije, organi in agencije Evropske unije v Republiki Sloveniji, niso
upravičeni do ukrepov iz tega člena.
33.a člen
(plačilo prispevkov za poklicno
zavarovanje)
(1) Delodajalci iz 22., 25. in
33. člena tega zakona, ki so zavezanci za plačilo prispevkov za poklicno
zavarovanje, so za delavce iz drugega odstavka 28. člena in prvega
odstavka 33. člena tega zakona, vključene v poklicno zavarovanje,
oproščeni plačila prispevkov za poklicno zavarovanje od plače, prejete za delo,
oziroma od nadomestila plače za obdobje veljavnosti ukrepov iz tega zakona.
(2) Prispevke za poklicno zavarovanje, ki
so bili oproščeni po prejšnjem odstavku, za to obdobje v celoti plačuje
Republika Slovenija.
(3) Zavezanci za plačilo prispevka za
poklicno zavarovanje morajo upravljavcu Sklada obveznega dodatnega
pokojninskega zavarovanja (v nadaljnjem besedilu: upravljavec sklada) za
obdobje, za katero so upravičeni do oprostitve iz prvega odstavka tega člena,
predložiti obračun prispevkov za poklicno zavarovanje v skladu z določbami
200. člena ZPIZ-2 in hkrati z obračunom tudi vlogo za uveljavljanje
oprostitve. Ne glede na prejšnji stavek je treba vlogo za obdobje od 13. do
31. marca 2020 predložiti najpozneje z obračunom prispevkov za poklicno
zavarovanje za mesec april. V vlogi mora biti naveden znesek oproščenih
prispevkov, katerih plačilo zavezanec uveljavlja iz proračuna Republike
Slovenije, in navedba, da zavezanec ni neposredni ali posredni uporabnik
proračuna Republike Slovenije ter da ne opravlja finančne ali zavarovalniške
dejavnosti, ki spada v skupino K po standardni klasifikaciji dejavnosti,
oziroma da jo opravlja in je imel deset ali manj zaposlenih na dan
13. marca 2020. Zavezanec iz 22. in 25. člena tega zakona mora vlogi
priložiti sklep Zavoda Republike Slovenije za zaposlovanje iz sedmega odstavka
29. člena tega zakona. Upravljavec sklada določi obliko in način oddaje
vloge iz tega odstavka.
(4) Upravljavec sklada na podlagi obračunov
prispevkov in vlog za oprostitev plačila prispevkov v imenu zavezancev in za
račun zavarovancev članov poklicnega zavarovanja uveljavlja plačilo oproščenih
prispevkov iz proračuna Republike Slovenije.
(5) Republika Slovenija izvrši plačilo
prispevkov za poklicno zavarovanje na račun Sklada obveznega dodatnega
pokojninskega zavarovanja mesečno, in sicer deseti dan po prejemu zahtevka za
plačilo obveznosti.
33.b člen
(mesečni krizni dodatek v invalidskih
podjetjih in zaposlitvenih centrih)
(1) Invalidska podjetja in zaposlitveni
centri (v nadaljnjem besedilu: upravičenci) pri Javnem štipendijskem,
razvojnem, invalidskem in preživninskem skladu Republike Slovenije (v
nadaljnjem besedilu: sklad) uveljavljajo pravico do povračila mesečnega
kriznega dodatka iz 33. člena tega zakona za vsakega zaposlenega invalida,
ki dela.
(2) Ne glede na četrti odstavek
33. člena tega zakona je zaposleni invalid upravičen do mesečnega kriznega
dodatka v nezmanjšani višini.
(3) Vloga se odda na obrazcu, ki ga na
spletnih straneh objavi sklad, vloži pa se jo v pisni obliki po pošti ali
elektronsko na elektronski naslov sklada.
(4) V vlogi se navede poimenski seznam
invalidov za posamezni mesec in število dni v mesecu, ko invalid dela, in za
katere upravičenec uveljavlja pravico, elektronski naslov, na katerega se
opravi vročanje, in številko računa, na katerega se znesek nakaže. Vloga se
lahko odda do vključno 20. v mesecu za pretekli mesec.
(5) O priznani pravici sklad izda odločbo,
ki se vroči na elektronski naslov upravičenca, ki je naveden na vlogi, in se
šteje za vročeno z dnem odpreme. Pritožba ne zadrži izvršitve.
(6) Sklad pri odločanju upošteva skupno
število invalidov, navedeno v vlogi, vendar največ do števila invalidov, kot
izhaja iz uradne evidence Zavoda za zdravstveno zavarovanje Slovenije,
posredovane skladu, po stanju na zadnji dan v mesecu, za katerega se pravica
uveljavlja.
(7) Če se podatki o številu invalidov iz
vloge razlikujejo od števila invalidov po podatkih Zavoda za zdravstveno
zavarovanje Slovenije, se lahko pravica prizna največ za število invalidov iz
vloge, ki ne presega števila invalidov po podatkih Zavoda za zdravstveno
zavarovanje Slovenije. Naknadno usklajevanje podatkov iz uradnih evidenc
upravičenca z uradnimi podatki Zavoda za zdravstveno zavarovanje Slovenije ne
more vplivati na podatke iz že oddane vloge.
(8) Izplačilo se izvede v roku 30 dni od
odpreme.
(9) Invalidska podjetja in zaposlitveni
centri morajo izplačati krizni dodatek tudi zaposlenim delavcem, ki niso
invalidi, za čas, ko delajo. Sredstva za izplačilo kriznega dodatka zagotovijo
iz naslova oprostitev in olajšav, ki jih imajo na podlagi 74. člena Zakona
o zaposlitveni rehabilitaciji in zaposlovanju invalidov (Uradni list RS,
št. 16/07 – uradno prečiščeno besedilo, 87/11, 96/12 – ZPIZ-2 in 98/14).
1.3 Izredna pomoč v obliki mesečnega
temeljnega dohodka
34. člen
(upravičenec)
(1) Upravičenec do
izredne pomoči v obliki mesečnega temeljnega dohodka je upravičenec, ki zaradi
epidemije ne more opravljati dejavnosti ali jo opravlja v bistveno zmanjšanem
obsegu, in sicer:
-       
samozaposleni, ki na dan uveljavitve tega zakona opravlja dejavnost in
je v obvezno pokojninsko in invalidsko zavarovanje vključen na podlagi
15. člena ZPIZ-2,
-       
verski uslužbenec registrirane cerkve ali druge verske skupnosti, ki je
na dan uveljavitve tega zakona vključen v obvezno pokojninsko in invalidsko
zavarovanje na podlagi šestega odstavka 19. člena ZPIZ-2 in ima na podlagi
27. člena Zakona o verski svobodi (Uradni list RS, št. 14/07, 46/10 –
odl. US, 40/12 – ZUJF in 100/13) pravico do namenske državne finančne pomoči iz
državnega proračuna za pokritje prispevkov za socialno varnost, in
-       
kmet, ki je na dan uveljavitve tega zakona v obvezno pokojninsko in
invalidsko zavarovanje vključen na podlagi 17. člena ali petega odstavka
25. člena ZPIZ-2.
(2) Za samozaposlenega iz prve alineje
prejšnjega odstavka se šteje tudi družbenik, ki je poslovodna oseba, in je zavarovan na podlagi 16. člena ZPIZ-2.
(3) Upravičenec iz prvega in drugega
odstavka tega člena je upravičen do izredne pomoči v obliki mesečnega
temeljnega dohodka v višini 350 eurov za mesec marec in po 700 eurov za meseca
april in maj 2020, če je opravljal dejavnost najmanj od 13. marca 2020 do
uveljavitve tega zakona.
(4) Če upravičenec iz prvega in drugega
odstavka tega člena v zavarovanje na podlagah 15., 16., 17. člena in
petega odstavka 25. člena ter šestega odstavka 19. člena ZPIZ-2 za
posamezni mesec ni vključen za celotni mesec ali za polni zavarovalni čas, je
upravičen do sorazmernega dela izredne pomoči v obliki mesečnega temeljnega
dohodka po prejšnjem odstavku glede na delež vključitve v zavarovanje za
posamezni mesec oziroma do polnega zavarovalnega časa po teh podlagah. Delež
vključitve v zavarovanje za posamezni mesec oziroma do polnega zavarovalnega
časa po teh podlagah se za posamezni mesec določi upoštevaje povprečno dnevno število
ur vključitve v zavarovanje v posameznem mesecu.
(5) Do izplačila
mesečnega temeljnega dohodka iz prejšnjega odstavka ni upravičena oseba iz
prvega in drugega odstavka tega člena, ki ne plačuje obveznih dajatev in ne
izpolnjuje drugih denarnih nedavčnih obveznosti v skladu z zakonom, ki ureja
finančno upravo, ki jih pobira davčni organ, če ima na
dan vložitve vloge neplačane zapadle davčne
obveznosti.
(6) Mesečni temeljni dohodek je oproščen
plačila vseh davkov in prispevkov.
35. člen
(izplačilo)
(1) Za izplačilo mesečnega temeljnega
dohodka upravičenec iz prejšnjega člena preko informacijskega sistema Finančne
uprave Republike Slovenije predloži izjavo, s katero izjavlja, da je oseba, kot
jo opredeljuje prejšnji člen, in da zaradi epidemije ne more opravljati
dejavnosti ali jo opravlja v bistveno zmanjšanem obsegu.
(2) Upravičenec
poda izjavo iz prejšnjega odstavka na podlagi lastne ocene poslovanja,
upoštevaje 37. člen tega zakona.
(3) Upravičencu, ki vloži izjavo do 18.
aprila 2020 za mesec marec, nakaže Finančna uprava Republike Slovenije mesečni
temeljni dohodek 25. aprila 2020. Upravičencu, ki vloži izjavo od 19. aprila do
30. aprila 2020, za mesec marec ali april ali meseca marec in april skupaj,
nakaže Finančna uprava Republike Slovenije do 10. maja 2020. Upravičencu, ki
vloži izjavo od 1. maja do 31. maja 2020 za mesec marec ali april ali maj ali
dva ali tri od navedenih mesecev skupaj, nakaže Finančna uprava Republike
Slovenije 10. junija 2020.
(4) Upravičenec iz prvega in drugega
odstavka prejšnjega člena prejme mesečni temeljni dohodek v višini 350 eurov za
mesec marec 2020, 700 eurov za april 2020 in 700 eurov za maj 2020. Če poda
izjavo za več mesecev skupaj, se mu nakaže seštevek mesečnih temeljnih dohodkov
za posamezne mesece.
(5) Upravičenec iz prejšnjega člena
predloži izjavo preko informacijskega sistema Finančne uprave Republike
Slovenije v elektronski obliki do 31. maja 2020. Predloga obrazca izjave je
objavljena na portalu eDavki.
(6) Mesečni temeljni dohodek za mesece
marec, april in maj 2020 iz tretjega odstavka prejšnjega člena po izpolnitvi
pogojev iz prvega in drugega odstavka prejšnjega člena izplača Finančna uprava
Republike Slovenije.
(7) V primeru podaljšanja ukrepov v skladu
z drugim odstavkom 20. člena tega zakona se izplača mesečni temeljni
dohodek tudi za mesec junij. Za pridobitev pravice do izplačila mesečnega
temeljnega dohodka za mesec junij 2020 se smiselno uporabljajo določbe tega
člena. Izjavo za mesec junij 2020 upravičenec vloži do 30. junija 2020,
Finančna uprava Republike Slovenije pa mesečni temeljni dohodek nakaže do
10. julija 2020.
36. člen
(zagotavljanje sredstev za izplačila
mesečnega temeljnega dohodka) 
Sredstva za izplačilo mesečnega temeljnega
dohodka se zagotavljajo v proračunu Republike Slovenije.
37. člen
(vračilo mesečnega temeljnega dohodka)
(1) Izjava upravičenca, da zaradi epidemije
ne more opravljati dejavnosti ali jo opravlja v bistveno zmanjšanem obsegu, je
informacija javnega značaja in se objavi na spletni strani Finančne uprave
Republike Slovenije.
(2) Do pomoči so upravičeni tisti
samozaposleni, ki jim bodo prihodki v letu 2020 zaradi epidemije upadli za več
kot 10 % glede na leto 2019. Če niso poslovali v celotnem letu 2019
oziroma 2020, so do pomoči upravičeni tudi tisti samozaposleni, ki se jim bodo
povprečni mesečni prihodki leta 2020 zaradi epidemije znižali za več kot
10 % glede na povprečne mesečne prihodke v letu 2019. Če v letu 2019 niso
poslovali, so do pomoči upravičeni tudi tisti samozaposleni, ki se jim bodo
povprečni mesečni prihodki v letu 2020 zaradi epidemije znižali za več kot
10 % glede na povprečne mesečne prihodke v letu 2020 do 12. marca
2020. Če pogoj iz tega odstavka ni dosežen, mora upravičenec vrniti celotno
pomoč.
(3) Za upravičenca, ki ugotavlja prihodke
po pravilih o računovodenju, so prihodki iz prejšnjega odstavka čisti prihodki
od prodaje, ugotovljeni po pravilih o računovodenju, ter nadomestila iz zavarovanja
za starševsko varstvo.
(4) Do pomoči so upravičeni tisti verski
uslužbenci registriranih cerkva ali drugih verskih skupnosti, ki zaradi
epidemije ne morejo opravljati dejavnosti, kar izkažejo z izjavo registrirane
cerkve ali druge verske skupnosti, katere član so.
1.4 Oprostitev plačila prispevkov za
samozaposlene, verske uslužbence, družbenike in kmete
38. člen
(oprostitev plačila prispevkov za
samozaposlene, verske uslužbence, družbenike in kmete)
(1) Samozaposleni
in družbeniki, ki so na dan uveljavitve tega zakona v obvezno pokojninsko in
invalidsko zavarovanje vključeni na podlagi 15. in 16. člena ZPIZ-2, kmetje,
ki so na dan uveljavitve tega zakona v obvezno pokojninsko in invalidsko
zavarovanje vključeni na podlagi 17. člena ali petega odstavka
25. člena ZPIZ-2, ter verski uslužbenci registriranih cerkva in drugih
verskih skupnosti, ki so na dan uveljavitve tega zakona vključeni v obvezno
zavarovanje na podlagi šestega odstavka 19. člena ZPIZ-2, ki zaradi
epidemije ne morejo opravljati dejavnosti ali jo opravljajo v bistveno
zmanjšanem obsegu, so oproščeni plačila prispevkov za obdobje veljavnosti ukrepov
iz tega zakona za vsa obvezna socialna zavarovanja v celoti.
(2) Do oprostitve plačila prispevkov iz
prejšnjega odstavka ni upravičena oseba:
-       
ki do dneva uveljavitve tega zakona ni zavarovana na podlagi 15. člena
in 16. člena ZPIZ-2 ali na podlagi 17. člena ali petega odstavka 25. člena
ZPIZ-2,
-       
ki ne izpolnjuje obveznih dajatev in drugih denarnih nedavčnih
obveznosti v skladu z zakonom, ki ureja finančno upravo, ki jih pobira davčni
organ, če ima na dan vloge neporavnane zapadle davčne obveznosti.
(3) Osebe iz prvega odstavka tega člena za
uveljavitev upravičenja po tem členu predložijo izjavo v skladu s 35. členom tega zakona. Za posamezni mesec iz prvega odstavka tega
člena so upravičeni, če izjavo predložijo najpozneje do konca meseca, za
katerega uveljavljajo oprostitev plačila prispevkov, razen za mesec marec, za
katerega lahko vložijo do konca aprila. Za uveljavljanje oprostitve plačila
prispevkov po tem členu in za uveljavljanje mesečnega temeljnega dohodka, se
uporabi ista izjava.
(4) Oproščene prispevke za socialno varnost
po prvem odstavku tega člena na podlagi podatkov Finančne uprave Republike
Slovenije v celoti zagotavlja Republika Slovenija.
(5) Zavezanec, ki izpolnjuje pogoje za
oprostitev plačila prispevkov za socialno varnost po tem členu, prispevke v
obračunu prispevkov samo obračuna.
(6) Za mesece, za katere zavarovanec iz
prvega odstavka tega člena uveljavlja oprostitev plačila prispevkov po tem
členu, zavarovanec ne sme predložiti obračuna prispevkov za socialno varnost z
višjo zavarovalno osnovo v skladu s šestnajstim odstavkom 145. člena ZPIZ-2.
(7) Če pogoj iz
37. člena tega zakona ni dosežen, mora upravičenec vrniti oproščene
prispevke za socialno varnost po tem členu.
39. člen
(poravnava obveznosti Republike Slovenije)
(1) Plačilo obveznosti Republike Slovenije
iz 28., 33. in 38. člena tega zakona se Zavodu za pokojninsko in invalidsko
zavarovanje Slovenije in Zavodu za zdravstveno zavarovanje Slovenije iz
proračuna Republike Slovenije izvrši deseti dan po prejemu zahtevka za plačilo
obveznosti.
(2) Finančna uprava Republike Slovenije za
pripravo zahtevka iz prejšnjega odstavka Zavodu za pokojninsko in invalidsko
zavarovanje Slovenije in Zavodu za zdravstveno zavarovanje Slovenije posreduje
podatke iz obračunov davčnih odtegljajev in obračunov prispevkov za socialno
varnost, potrebne za določitev višine obveznosti Republike Slovenije iz 28.,
33. in 38. člena tega zakona.
40. člen
(ukrep na področju uveljavljanja pravic iz
javnih sredstev)
(1) Za potrebe ugotavljanja materialnega
položaja vlagatelja in oseb, ki se upoštevajo poleg vlagatelja, v skladu z
Zakonom o uveljavljanju pravic iz javnih sredstev (Uradni list RS, št. 62/10,
40/11, 40/12 – ZUJF, 57/12 – ZPCP-2D, 14/13, 56/13 – ZŠtip-1, 99/13, 14/15 –
ZUUJFO, 57/15, 90/15, 38/16 – odl. US, 51/16 – odl. US, 88/16, 61/17 – ZUPŠ,
75/17, 77/18 in 47/19; v nadaljnjem besedilu: ZUPJS) in Zakonom o socialno
varstvenih prejemkih (Uradni list RS, št. 61/10, 40/11, 14/13, 99/13, 90/15,
88/16, 31/18 in 73/18; v nadaljnjem besedilu: ZSVarPre) se za omilitev posledic
epidemije kot vrednost nepremičnega premoženja upošteva posplošena tržna
vrednost, izračunana po metodologiji množičnega vrednotenja nepremičnin, kot je
nepremičninam v registru nepremičnin določena na dan 26. marca 2020, in kot
podatki o nepremičninah se upoštevajo podatki, ki so za nepremičnine
evidentirani v registru nepremičnin na dan 26. marca 2020.
(2) Vrednost nepremičnega premoženja,
določena v skladu s prejšnjim odstavkom, se pri uveljavljanju pravic iz javnih
sredstev upošteva do vključno 30. junija 2021.
(3) V obdobju od 26. marca 2020 do 30.
junija 2021 se v registru nepremičnin pri posamezni nepremičnini informativno
izkazuje podatek o njeni posplošeni tržni vrednosti, določeni na dan 26. marca
2020.
2. MNOŽIČNO VREDNOTENJE NEPREMIČNIN
41. člen
(zamiki rokov na področju množičnega
vrednotenja nepremičnin)
(1) Podatki evidence vrednotenja se začnejo
javno izkazovati na dan 1. januar 2021.
(2) Ne glede na drugi stavek prvega
odstavka 24. člena Zakona o množičnem vrednotenju nepremičnin (Uradni list RS,
št. 77/17, 33/19 in 66/19; v nadaljnjem besedilu: ZMVN-1) se po uveljaviti
Uredbe o določitvi modelov vrednotenja nepremičnin (Uradni list RS, št. 22/20)
zbirno potrdilo pošlje lastnikom nepremičnin najkasneje v osmih dneh po dnevu začetka
javnega izkazovanja podatkov v evidenci vrednotenja iz prejšnjega odstavka.
(3) Vloge za ugotavljanje posebnih
okoliščin v skladu s IV. poglavjem ZMVN-1 lahko lastniki nepremičnin vložijo po
začetku javnega izkazovanja v evidenci vrednotenja iz prvega odstavka tega
člena.
3. UKREPI S PODROČJA VZGOJE, IZOBRAŽEVANJA IN ZNANOSTI
3.1 Predšolska vzgoja
42. člen
(financiranje zasebnih vrtcev)
Ne glede na določbo 34. in 36. člena Zakona
o vrtcih (Uradni list RS, št. 100/05 – uradno prečiščeno besedilo, 25/08, 98/09
– ZIUZGK, 36/10, 62/10 – ZUPJS, 94/10 – ZIU, 40/12 – ZUJF, 14/15 – ZUUJFO in
55/17) zasebnim vrtcem v času epidemije pripadajo sredstva iz proračuna
Republike Slovenije v višini 85 % za posameznega otroka, pri čemer je osnova za
izračun obveznosti cena istovrstnega programa javnega vrtca na območju občine,
s katero ima zasebni vrtec sklenjeno pogodbo o financiranju.
3.2 Osnovnošolsko in osnovno glasbeno
izobraževanje
43. člen
(vzgojno-izobraževalno delo na daljavo)
(1) Vzgojno-izobraževalno delo in druge
oblike organiziranega dela z učenci v osnovnih šolah, osnovnih šolah s
prilagojenim programom, zavodih za vzgojo in izobraževanje otrok in
mladostnikov s posebnimi potrebami ter glasbenih šolah poteka v skladu s
šolskim koledarjem v obliki izobraževanja na daljavo.
(2) Izobraževanje na daljavo in druge
oblike organiziranega dela z učenci na daljavo štejejo v realizacijo ur pri
izvedbi posameznega predmeta.
44. člen
(sklepi ministra, pristojnega za
izobraževanje)
(1) Ne glede na določbe drugih predpisov,
ki urejajo osnovnošolsko izobraževanje in osnovno glasbeno izobraževanje, lahko
minister, pristojen za izobraževanje, zaradi zaključka šolskega leta 2019/2020,
s sklepom drugače določi:
1.     
izvedbo šolskega koledarja,
2.     
zaključek pouka v tem šolskem letu,
3.     
načine ocenjevanja znanja ter pridobivanja in zaključevanja ocen,
4.     
odločanje o napredovanju učencev,
5.     
načine in roke za opravljanje izpitov in drugih obveznosti,
6.     
roke za izdajo ter razdelitev spričeval in drugih listin,
7.     
način in roke za opravljanje nacionalnega preverjanja znanja.
(2) Minister, pristojen za izobraževanje,
lahko za nemoteno opravljanje vzgojno-izobraževalnega dela v šolskem letu
2019/2020 s sklepom določi tudi druge ukrepe, ki so nujni za nemoteno delovanje
vzgojno-izobraževalnih zavodov ter varovanje pravic in pravnih koristi
udeležencev izobraževanja.
3.3 Srednješolsko in višješolsko
izobraževanje ter osnovnošolsko izobraževanje odraslih
45. člen
(prilagoditev srednješolskega,
višješolskega izobraževanja in osnovnošolskega izobraževanja odraslih)
(1) Ne glede na določbe drugih predpisov se
trajanje šolskega in študijskega leta ter zaključevanje izobraževanja in vsi
roki za uveljavljanje pravic ter izvrševanje dolžnosti vseh subjektov na
področju osnovnošolskega, srednješolskega in višješolskega izobraževanja s
sklepom ministra lahko spremenijo oziroma določijo drugače.
(2) Ne glede na določbe drugih predpisov se
za področje izvajanja osnovne šole za odrasle uporablja prejšnji odstavek.
(3) Z izvajanjem vzgojno-izobraževalnih in
višješolskih študijskih programov in drugih oblik vzgojno-izobraževalnega dela
v skladu s programi ter letnimi delovnimi načrti šol na daljavo se dosega
realizacijo ur in cilje, določene z vzgojno-izobraževalnimi ali študijskimi
programi, vključno s preverjanjem in ocenjevanjem znanja.
(4) Ne glede na določbe drugih predpisov
določi merila za izbiro kandidatov v primeru omejitve vpisa v srednje in višje
šole minister s sklepom.
(5) Ne glede na določbe drugih predpisov
imajo pravico do podaljšanja statusa študenta za največ eno leto tudi študenti
višjih strokovnih šol, ki zaradi nastanka izjemnih okoliščin v letu 2020, ki
neposredno vplivajo na izvajanje študijske dejavnosti v študijskem letu
2019/2020, niso mogli redno in v roku opraviti svojih študijskih obveznosti.
46. člen
(praktično
usposabljanje z delom, obvezne izbirne vsebine, interesne dejavnosti)
(1) Če zaradi
epidemije dijakom in vajencem v zaključnih letnikih ni bilo omogočeno praktično
usposabljanje z delom pri delodajalcih, se jim to prizna kot opravljeno, če
imajo zaključene pozitivne ocene pri vseh strokovnih modulih v zaključnem
letniku.
(2) Če zaradi epidemije dijakom in vajencem
ni bilo omogočeno opravljanje obveznih izbirnih vsebin in interesnih
dejavnosti, se jim te priznajo kot opravljene.
47. člen
(druge dejavnosti srednjih in višjih
strokovnih šol, dijaških domov ter javnih organizacij za izobraževanje
odraslih)
(1) V času epidemije se javni srednji in
javni višji strokovni šoli, dijaškemu domu ter javni organizaciji za
izobraževanje odraslih kot utemeljen strošek, ki se ga v obsegu, določenem s
strani ministra, pristojnega za izobraževanje, zagotovi iz proračuna Republike
Slovenije, priznajo sredstva za kritje stroškov dela v zvezi z izvajanjem
drugih dejavnosti javnega zavoda na trgu v skladu z njenim ustanovitvenim aktom
v okviru javne službe.
(2) V času epidemije se javnim zavodom, za
katere se ne uporablja prejšnji odstavek, iz proračuna Republike Slovenije
zagotovijo sredstva za kritje stroškov dela za izvajanje javno veljavnih
izobraževalnih programov za odrasle, po katerih se ne pridobi javnoveljavna
izobrazba, v obsegu, določenem s strani ministra, pristojnega za izobraževanje.
(3) V času epidemije se za tiste javne
organizacije za izobraževanje odraslih, ki se jim v deležu zagotavljajo
sredstva iz občinskega proračuna, zagotovijo sredstva za nadomestilo plač za
čas čakanja na delo v višini, kot je določena z zakonom, ki ureja delovna
razmerja, za primer začasne nezmožnosti zagotavljanja dela iz poslovnega
razloga, pri čemer delež sredstev iz proračuna Republike Slovenije ne sme
preseči 20 % potrebnih sredstev.
3.4 Visoko šolstvo
48. člen
(spremembe obveznih sestavin študijskih
programov)
Ne glede na določbe sedmega odstavka 32.
člena Zakona o visokem šolstvu (Uradni list RS, št. 32/12 – uradno prečiščeno
besedilo, 40/12 – ZUJF, 57/12 – ZPCP-2D, 109/12, 85/14, 75/16, 61/17 – ZUPŠ in
65/17; v nadaljnjem besedilu: ZViS) lahko visokošolski zavodi za študijsko leto
2019/2020 sprejmejo spremembe obveznih sestavin študijskih programov iz pete,
šeste, devete, desete in enajste alineje tretjega odstavka 35. člena ZViS, ki
začnejo veljati že v tem študijskem letu za vse vpisane študente ne glede na
določbo prve alineje prvega odstavka 66. člena ZViS.
49. člen
(podaljšanje statusa študenta)
Ne glede na določbe 70. člena ZViS imajo
pravico do podaljšanja statusa študenta v študijskem letu 2020/2021 tudi študenti,
ki zaradi nastanka izjemnih okoliščin v letu 2020, ki neposredno vplivajo na
izvajanje študijske dejavnosti v študijskem letu 2019/2020, niso mogli redno in
v roku opraviti svojih študijskih obveznosti.
3.5 Vrednotenje in priznavanje izobraževanja
50. člen
(vročanje dokumentov v postopku
vrednotenja in priznavanja izobraževanja)
Ne glede na določbo sedmega odstavka 7.
člena Zakona o vrednotenju in priznavanju izobraževanja (Uradni list RS, št.
87/11, 97/11 – popr. in 109/12) se v času epidemije dokumenti v postopku
vrednotenja izobraževanja, vključno z izdanim mnenjem, lahko vročajo prosilcu
po elektronski poti brez varnega elektronskega podpisa, če je identiteto
prosilca mogoče ugotoviti na drug zanesljiv način.
3.6 Raziskovalna dejavnost
51. člen
(podaljšanje izvajanja raziskovalnih in
infrastrukturnih programov)
(1) Ne glede na sklepe oziroma odločbe o
izbiri raziskovalnih in infrastrukturnih programov, izdane na podlagi Zakona o
raziskovalni in razvojni dejavnosti (Uradni list RS, št. 22/06 – uradno
prečiščeno besedilo, 61/06 – ZDru-1, 112/07, 9/11, 57/12 – ZPOP-1A, 21/18 –
ZNOrg in 9/19; v nadaljnjem besedilu: ZRRD) se zaradi ukrepov za preprečevanje
širjenja epidemije izvajanje raziskovalnih in infrastrukturnih programov, ki se
iztečejo 31. decembra 2020, podaljša za eno leto, pri čemer ostane letni obseg
financiranja nespremenjen.
(2) Pri infrastrukturnih programih se
nespremenjeni letni obseg financiranja nanaša na ekvivalente polne zaposlitve
(FTE). Obseg sofinanciranja neposrednih stroškov materiala in stroškov storitev
ter amortizacije za infrastrukturne programe se na letni ravni določi v skladu
z veljavnimi predpisi.
52. člen
(nakup raziskovalne opreme)
Ne glede na sklepe o sofinanciranju nakupa
raziskovalne opreme, izdane na podlagi ZRRD, ki določajo, da se rok za nakup
izteče 31. decembra 2020, se rok za nakup te raziskovalne opreme zaradi ukrepov
za preprečevanje širjenja epidemije podaljša do 31. decembra 2021.
53. člen
(podaljšanje izvajanja bilateralnih
projektov)
Ne glede na sklepe o izbiri bilateralnih
projektov po Javnem razpisu za sofinanciranje znanstvenoraziskovalnega
sodelovanja med Republiko Slovenijo in Združenimi državami Amerike in Javnem
razpisu za sofinanciranje znanstvenoraziskovalnega sodelovanja med Republiko
Slovenijo in Rusko federacijo, izdane na podlagi ZRRD, ki se iztečejo do 31.
decembra 2020, se njihovo trajanje zaradi ukrepov za preprečevanje širjenja
epidemije podaljša za eno leto, pri čemer ostane obseg financiranja
nespremenjen.
54. člen
(izvajanje dopolnilnih ukrepov, pri
katerih je postopek za dodelitev sredstev izveden na evropski oziroma
transnacionalni ravni)
Zaradi izvajanja ukrepov za obvladovanje
epidemije in posledic, ki jih bodo ti ukrepi imeli na izvajanje dopolnilnih
ukrepov, na podlagi 36.a člena Uredbe o normativih in standardih za določanje
sredstev za izvajanje raziskovalne dejavnosti, financirane iz Proračuna
Republike Slovenije (Uradni list RS, št. 103/11, 56/12, 15/14, 103/15, 27/17,
9/18 in 62/19), pri katerih je postopek za dodelitev sredstev izveden na
evropski oziroma transnacionalni ravni, se v primeru, da se mora za uspešno
realizacijo ukrepov aktivnosti v zvezi z njimi podaljšati, omogoči sprememba dinamike
za ustrezna proračunska leta.
55. člen
(zagotavljanje financiranja izvajanja
nalog javnih raziskovalnih zavodov na področjih področno pristojnih
ministrstev)
V času epidemije in po izteku epidemije se
javnim raziskovalnim zavodom zagotavlja financiranje izvajanja nalog javne
službe ter strokovnih, razvojno tehničnih in drugih nalog na področjih
pristojnih ministrstev, ki jih javni raziskovalni zavodi že izvajajo skladno s
predpisi, ki urejajo posamezne naloge, ter pogodbami, sklenjenimi med javnimi
raziskovalnimi zavodi in posameznimi pristojnimi ministrstvi.
4. ZDRAVSTVENO VARSTVO IN ZDRAVSTVENO ZAVAROVANJE
56. člen
(nadomestilo v breme obveznega
zdravstvenega zavarovanja)
(1) Ne glede na drugo alinejo prvega
odstavka 29. člena Zakona o zdravstvenem varstvu in zdravstvenem zavarovanju
(Uradni list RS, št. 72/06 – uradno prečiščeno besedilo, 114/06 – ZUTPG, 91/07,
76/08, 62/10 – ZUPJS, 87/11, 40/12 – ZUJF, 21/13 – ZUTD-A, 91/13, 99/13 –
ZUPJS-C, 99/13 – ZSVarPre-C, 111/13 – ZMEPIZ-1, 95/14 – ZUJF-C, 47/15 – ZZSDT,
61/17 – ZUPŠ, 64/17 – ZZDej-K in 36/19; v nadaljnjem besedilu: ZZVZZ) in četrti
odstavek 137. člena ZDR-1 se zavarovancem iz 28. člena ZZVZZ, ki imajo na dan
uveljavitve tega zakona pravico do nadomestila med začasno zadržanostjo od dela
zaradi bolezni ali poškodbe v svoje breme ali v breme delodajalca (v nadaljnjem
besedilu: nadomestilo OZZ), ali pravico do nadomestila OZZ pridobijo po
uveljavitvi tega zakona, nadomestilo OZZ krije iz sredstev obveznega
zdravstvenega zavarovanja.
(2) Nadomestilo OZZ se krije iz sredstev
obveznega zdravstvenega zavarovanja od uveljavitve tega zakona do prenehanja
razlogov za začasno zadržanost od dela s pravico do nadomestila OZZ, oziroma,
če razlogi za to začasno zadržanost trajajo v času veljavnosti tega zakona, do
prenehanja razlogov za ukrepe iz tega zakona, kar ugotovi Vlada Republike
Slovenije (v nadaljnjem besedilu: vlada) s sklepom, ki ga objavi v Uradnem
listu Republike Slovenije, vendar najdlje do 31. maja 2020.
(3) Višina nadomestila OZZ znaša:
-       
za delavca – v višini nadomestila, ki ga delodajalec obračuna in plača
delavcu v skladu s 137. členom ZDR-1;
-       
za drugega zavarovanca iz 28. člena ZZVZZ (v nadaljnjem besedilu:
samostojni zavezanec) – v višini nadomestila, ki je za prvih 90 dni začasne
zadržanosti od dela v breme obveznega zdravstvenega zavarovanja določeno v 31.
členu ZZVZZ.
(4) Zavod za zdravstveno zavarovanje
Slovenije:
-       
 povrne delodajalcu izplačano nadomestilo OZZ v 60 dneh po predložitvi
njegove zahteve za povračilo nadomestila OZZ;
-       
izplača samostojnemu zavezancu nadomestilo OZZ v 30 dneh po predložitvi
njegove zahteve za izplačilo nadomestila OZZ.
(5) Delodajalec in samostojni zavezanec
vložita zahtevo iz prejšnjega odstavka v elektronski obliki pri Zavodu za
zdravstveno zavarovanje Slovenije najpozneje do 30. septembra 2020.
(6) Poslovodni organ Zavoda za zdravstveno
zavarovanje Slovenije lahko določi natančnejši način vlaganja zahteve iz
četrtega odstavka tega člena.
(7) Če ni s tem členom drugače določeno, se
glede obračuna, izplačila in povračila nadomestila OZZ smiselno uporabljajo
določbe ZZVZZ in na njegovi podlagi izdanih aktov, ki urejajo nadomestilo plače
med začasno zadržanostjo od dela, ki je pravica iz obveznega zdravstvenega
zavarovanja.
(8) Rok za povračilo oziroma izplačilo nadomestila
OZZ iz četrtega odstavka tega člena se uporablja tudi za zahteve za povračilo
oziroma izplačilo nadomestila plače med začasno zadržanostjo od dela, ki je
pravica iz obveznega zdravstvenega zavarovanja v skladu z ZZVZZ, ki so
predložene Zavodu za zdravstveno zavarovanje Slovenije do 30. septembra 2020.
(9) Določbe tega člena se ne uporabljajo za
neposredne in posredne uporabnike proračuna Republike Slovenije.
(10) Nadomestila OZZ se Zavodu za
zdravstveno zavarovanje Slovenije povrnejo iz proračuna Republike Slovenije.
5. SOCIALNO VARSTVO, PRAVICE IZ JAVNIH SREDSTEV IN
UVELJAVLJANJE PRAVIC IZ NASLOVA STARŠEVSKEGA VARSTVA
57. člen
(enkratni solidarnostni dodatek za
upokojence)
(1) Zaradi izboljšanja socialne varnosti
uživalcev nizkih pokojnin se določi izplačilo enkratnega solidarnostnega
dodatka za upokojence.
(2) Upravičenke oziroma upravičenci (v
nadaljnjem besedilu: upravičenci) do enkratnega solidarnostnega dodatka za
upokojence so osebe s stalnim prebivališčem v Republiki Sloveniji, ki so
uživalke oziroma uživalci (v nadaljnjem besedilu: uživalci) pokojnin, katerih
pokojnina znaša 700,00 eurov ali manj.
(3) Upravičencem iz prejšnjega odstavka se
enkratni solidarnostni dodatek za upokojence izplača v naslednjih zneskih:
-       
uživalcem pokojnin, ki prejemajo pokojnino v znesku do 500,00 eurov, se
enkratni solidarnostni dodatek za upokojence izplača v višini 300,00 eurov,
-       
uživalcem pokojnin, ki prejemajo pokojnino v znesku od 500,01 do 600,00
eurov, se enkratni solidarnostni dodatek za upokojence izplača v višini 230,00
eurov in
-       
uživalcem pokojnin, ki prejemajo pokojnino v znesku od 600,01 do 700,00
eurov, se enkratni solidarnostni dodatek za upokojence izplača v višini 130,00
eurov.
(4) Ob upoštevanju zneskov iz prejšnjega
odstavka se enkratni solidarnostni dodatek za upokojence izplača tudi
prejemnikom nadomestil iz invalidskega zavarovanja, ki so brezposelne osebe in
imajo stalno prebivališče v Republiki Sloveniji.
(5) V znesku pokojnine iz tretjega odstavka
tega člena se upoštevajo tudi znesek dela vdovske pokojnine oziroma družinske
pokojnine po drugem roditelju, dodatki in razlike pokojnin k pokojnini po
drugih predpisih ter znesek pokojnine, prejete od tujega nosilca pokojninskega
oziroma invalidskega zavarovanja.
(6) Pri določitvi višine enkratnega solidarnostnega
dodatka za upokojence iz tretjega odstavka tega člena se upošteva višina
pokojnine oziroma nadomestila, ki ga uživalec prejme v mesecu izplačila tega
dodatka. Znesek pokojnine, prejete od tujega nosilca pokojninskega oziroma
invalidskega zavarovanja, ki se po prejšnjem odstavku šteje v znesek pokojnine,
se upošteva v višini izplačane pokojnine v januarju 2019.
(7) Uživalcem pokojnine, ki se jim je na
dan 1. januarja 2019 pokojnina po določbah mednarodnih pogodb izplačevala v
sorazmernem delu ali so po podatkih Finančne uprave Republike Slovenije poleg
pokojnine prejemali še pokojnino od tujega nosilca pokojninskega oziroma
invalidskega zavarovanja in stalno prebivajo v Republiki Sloveniji, se znesek
tuje pokojnine upošteva v višini, kot ga je Zavod za pokojninsko in invalidsko
zavarovanje Slovenije pridobil za izplačilo letnega dodatka v letu 2019 za
mesec januar 2019.
(8) Uživalcem pokojnin v sorazmernem delu
se izplača enkratni solidarnostni dodatek za upokojence v sorazmernem delu,
določenem za odmero pokojnine.
(9) Enkratni solidarnostni dodatek za
upokojence se izplača ob izplačilu pokojnine za mesec april.
(10) Sredstva za izplačilo enkratnega
solidarnostnega dodatka za upokojence zagotavlja Republika Slovenija iz
proračuna Republike Slovenije.
(11) Enkratni
solidarnostni dodatek za upokojence se ne šteje v dohodek pri uveljavljanju
pravic po predpisih, ki urejajo pravice iz javnih sredstev, razen pri izredni
denarni socialni pomoči.
(12) Ne glede na zakon, ki ureja dohodnino,
se od enkratnega solidarnostnega dodatka za upokojence ne plača dohodnina.
(13) Od enkratnega solidarnostnega dodatka
za upokojence se ne plačuje prispevkov za obvezno zdravstveno zavarovanje.
(14) Uživalcu pokojnine iz sedmega odstavka
tega člena, ki dokazila o višini pokojnine, prejete od tujega nosilca
pokojninskega oziroma invalidskega zavarovanja v letu 2019 ni posredoval, se
enkratni solidarnostni dodatek za upokojence ne izplača.
(15) Do enkratnega solidarnostnega dodatka
so, ob upoštevanju zneskov iz tretjega odstavka tega člena, upravičeni tudi
uživalci poklicnih pokojnin, ki imajo stalno prebivališče v Republiki
Sloveniji. Enkratni solidarnostni dodatek za uživalce poklicnih pokojnin, ob
upoštevanju desetega odstavka tega člena, izplačuje Kapitalska družba pokojninskega
in invalidskega zavarovanja, d.d.
58. člen
(enkratni solidarnostni dodatek za druge
ranljive skupine oseb)
(1) S tem členom se za izboljšanje
socialnega položaja drugih ranljivih skupin oseb, ki imajo nizke dohodke in so
glede na ogroženo starostno skupino najbolj izpostavljeni nevarnostim
epidemije, ureja izplačilo enkratnega solidarnostnega dodatka.
(2) Upravičenci do
enkratnega solidarnostnega dodatka po tem členu so tisti, ki so prejemniki
denarne socialne pomoči oziroma varstvenega dodatka po zakonu, ki ureja
socialno varstvene prejemke, za mesec april 2020, in niso sami ali osebe, ki se
poleg njih upoštevajo pri ugotavljanju materialnega položaja po zakonu, ki
ureja uveljavljanje pravic iz javnih sredstev, upravičeni do enkratnega
solidarnostnega dodatka za upokojence v skladu s prejšnjim členom.
(3) Enkratni
solidarnostni dodatek iz prejšnjega odstavka se izplača prejemniku denarne
socialne pomoči oziroma varstvenega dodatka za mesec april 2020 v višini
150 eurov.
(4) Upravičenci do enkratnega solidarnostnega
dodatka po tem členu so tudi osebe s stalnim prebivališčem v Republiki
Sloveniji, ki niso upravičene do enkratnega solidarnostnega dodatka za
upokojence iz prejšnjega člena in katerih lastni dohodki ne presegajo
premoženjskega cenzusa za pridobitev pravice do varstvenega dodatka po posebnem
zakonu, če:
-       
so dopolnile 65 let starosti in
-       
so člani kmetije, skladno z zakonom, ki ureja kmetijstvo.
(5) Enkratni solidarnostni dodatek iz
prejšnjega odstavka znaša 150 eurov in se izplača na podlagi vloge, ki se do
15. maja 2020 vloži na ministrstvo, pristojno za kmetijstvo.
(6) Enkratni solidarnostni dodatek v višini 150 eurov se do
1. junija 2020 izplača študentom s stalnim prebivališčem v Republiki
Sloveniji, ki se v študijskem letu 2019/2020 izobražujejo po javnoveljavnih
študijskih programih v Republiki Sloveniji in na dan 13. marca 2020 niso
bili vključeni v obvezno pokojninsko in invalidsko zavarovanje na podlagi 14.,
15., 16., 17. in 25. člena ZPIZ-2.
(7) Sredstva za
izplačilo enkratnega solidarnostnega dodatka zagotavlja Republika Slovenija iz
proračuna Republike Slovenije.
(8) Enkratni solidarnostni dodatek iz tega člena se ne šteje v dohodek
pri uveljavljanju pravic po predpisih, ki urejajo pravice iz javnih sredstev,
razen pri izredni denarni socialni pomoči.
(9) Ne glede na
zakon, ki ureja dohodnino, se od enkratnega solidarnostnega dodatka za druge
ranljive skupine ne plača dohodnina.
(10) Do enkratnega solidarnostnega dodatka
za upokojence iz prejšnjega člena so upravičeni tudi prejemniki nadomestil iz
invalidskega zavarovanja, ki delajo krajši delovni čas in so na začasnem
čakanju na delo oziroma odsotni z dela zaradi višje sile ter imajo stalno
prebivališče v Republiki Sloveniji. Nadomestilo iz invalidskega zavarovanja se
v teh primerih preračuna na polni delovni čas, enkratni solidarnostni dodatek
pa se jim prizna ob upoštevanju preračunanega nadomestila in zneskov iz
tretjega odstavka prejšnjega člena v sorazmernem delu, ki je odvisen od obsega
krajšega delovnega časa, za katerega prejemajo nadomestilo iz invalidskega
zavarovanja. Pri določitvi višine enkratnega solidarnostnega dodatka se
upošteva višina nadomestil, ki ga je uživalec prejel v mesecu aprilu.
58.a člen
(enkratni solidarnostni dodatek za dodatne
druge ranljive skupine oseb)
(1) Upravičenci do enkratnega
solidarnostnega dodatka tudi za druge ranljive skupine oseb po tem členu so:
1.     
družinski pomočniki po zakonu, ki ureja socialno varstvo;
2.     
upravičenci do starševskega dodatka po zakonu, ki ureja starševsko
varstvo in družinske prejemke, za mesec april;
3.     
upravičenci do dodatka za nego otroka po zakonu, ki ureja starševsko
varstvo in družinske prejemke, za otroka za mesec april;
4.     
upravičenci do materinskega oziroma starševskega nadomestila po zakonu,
ki ureja starševsko varstvo in družinske prejemke, v višini minimalne plače ali
v višini pod minimalno plačo za mesec april;
5.     
upravičenci do delnega plačila za izgubljeni dohodek po zakonu, ki ureja
starševsko varstvo in družinske prejemke, za mesec april;
6.     
upravičenci do nadomestila po 5. in 8. členu Zakona o socialnem
vključevanju invalidov (Uradni list RS, št. 30/18);
7.     
upravičenci po zakonu, ki ureja vojne veterane, ki prejemajo veteranski
dodatek kot edini prejemek;
8.     
upravičenci po zakonu, ki ureja vojne invalide, ki prejemajo družinski
dodatek kot edini prejemek.
(2) Enkratni solidarnostni dodatek iz
prejšnjega odstavka se izplača v višini 150 eurov.
(3) Do enkratnega solidarnostnega dodatka
po prvem odstavku tega člena so upravičenci upravičeni le, če niso hkrati
upravičeni do enkratnega solidarnostnega dodatka v skladu s prejšnjim členom.
Upravičenec iz prvega odstavka tega člena je upravičen do enkratnega
solidarnostnega dodatka samo na eni podlagi.
(4) Upravičenec do enkratnega
solidarnostnega dodatka v višini 30 eurov za otroka je tudi eden od staršev ali
druga oseba za vsakega otroka, za katerega je upravičen do otroškega dodatka v
prvem do šestem dohodkovnem razredu, pri čemer do tega dodatka ni upravičen
eden od staršev ali druga oseba, ki je upravičen do povečanega zneska dodatka
za veliko družino v skladu s tretjim odstavkom 61. člena tega zakona.
(5) Upravičenec do enkratnega
solidarnostnega dodatka v višini 150 eurov je tudi rejnik za otroka do
dopolnjenega 18. leta, za katerega ima sklenjeno veljavno rejniško pogodbo
v skladu z določbami zakona, ki ureja izvajanje rejniške dejavnosti in za
polnoletno osebo za katero ima sklenjeno veljavno rejniško pogodbo, v skladu z
določbami zakona, ki ureja izvajanje rejniške dejavnosti, in ta oseba ni iz
naslova študija že upravičena do enkratnega solidarnostnega dodatka v skladu s
prejšnjim členom.
(6) Enkratni solidarnostni dodatek za
upravičence iz prvega, četrtega in petega odstavka tega člena se izplača do
30. junija 2020.
(7) Sredstva za izplačilo enkratnega
solidarnostnega dodatka iz tega člena zagotavlja Republika Slovenija iz
proračuna Republike Slovenije.
(8) Enkratni solidarnostni dodatek iz tega
člena se ne šteje v dohodek pri uveljavljanju pravic po predpisih, ki urejajo
pravice iz javnih sredstev, razen pri izredni denarni socialni pomoči.
(9) Ne glede na zakon, ki ureja dohodnino,
se od enkratnega solidarnostnega dodatka iz tega člena ne plača dohodnina.
(10) Ministrstvo, pristojno za socialne
zadeve, Zavodu za pokojninsko in invalidsko zavarovanje Slovenije, za potrebe
ugotovitve upravičenosti do enkratnega solidarnostnega dodatka iz drugega
odstavka prejšnjega člena v elektronski obliki posreduje podatke o upravičencih
do denarne socialne pomoči oziroma varstvenega dodatka po zakonu, ki ureja
socialno varstvene prejemke za mesec april 2020, in sicer osebno ime, EMŠO in
davčno številko te osebe. Zavod za pokojninsko in invalidsko zavarovanje
Slovenije posredovane podatke upari s podatki o upravičencih do enkratnega
solidarnostnega dodatka za upokojence po tem zakonu in ministrstvu, pristojnem
za socialne zadeve, v elektronski obliki posreduje podatke o upravičencih do
enkratnega solidarnostnega dodatka za upokojence po tem zakonu.
(11) Ministrstvo, pristojno za družino,
ministrstvu, pristojnemu za visoko šolstvo, za potrebe ugotovitve upravičenosti
do enkratnega solidarnostnega dodatka iz prvega odstavka tega člena, v
elektronski obliki posreduje podatke o upravičencih iz prvega odstavka tega
člena, in sicer osebno ime in EMŠO te osebe. Ministrstvo, pristojno za visoko
šolstvo, posredovane podatke upari s podatki o upravičencih do enkratnega
solidarnostnega dodatka za študente po tem zakonu in ministrstvu, pristojnemu
za družino, v elektronski obliki posreduje podatke o upravičencih do enkratnega
solidarnostnega dodatka za študente po tem zakonu.
59. člen
(izjeme na področju uveljavljanja pravic
iz javnih sredstev)
(1) Ne glede na 33. člen ZUPJS se pravice
iz javnih sredstev, ki se iztečejo v mesecu marcu 2020 oziroma v času izvajanja
ukrepov v skladu z 20. členom tega zakona, s tem zakonom mesečno podaljšujejo
za čas enega meseca, dokler trajajo ukrepi v skladu z 20. členom tega zakona.
(2) Ne glede na 30.a člen ZUPJS center za
socialno delo v letu 2020 po uradni dolžnosti na dan 1. aprila 2020 ne preveri
višine pravice do prispevka k plačilu družinskega pomočnika in oprostitve
plačila socialno varstvenih storitev.
(3) Šteje se, da je vloga za uveljavljanje
pravic iz javnih sredstev in za sporočanje sprememb okoliščin, ki vplivajo na
pravico, ki se nanaša na obdobje od 1. aprila 2020 do prvega dne v mesecu, v
katerem prenehajo ukrepi v skladu z 20. členom tega zakona, vložena pravočasno,
če je vložena v mesecu, ki sledi mesecu, v katerem prenehajo ukrepi v skladu z
20. členom tega zakona.
(4) Šteje se, da je vloga za podaljšanje
pravic iz javnih sredstev iz prvega odstavka tega člena vložena pravočasno, če
je vložena v mesecu, ki sledi mesecu, v katerem prenehajo ukrepi v skladu z 20.
členom tega zakona.
60. člen
(izjeme na področju socialno varstvenih
prejemkov)
(1) Ne glede na 34. člen ZSVarPre roki za
izpolnitev obveznosti upravičencev do izredne denarne socialne pomoči, določeni
v tem členu, začnejo teči znova od dneva, v katerem prenehajo ukrepi v skladu z
20. členom tega zakona.
(2) Ne glede na šesti odstavek 36. člena
ZSVarPre center za socialno delo v letu 2020 po uradni dolžnosti ne preveri,
ali upravičenci do trajne denarne socialne pomoči oziroma varstvenega dodatka
na dan 1. aprila 2020 še izpolnjujejo pogoje za upravičenost do omenjenih
pravic po ZSVarPre.
(3) Za potrebe ugotavljanja materialnega
položaja vlagatelja vloge za denarno socialno pomoč in oseb, ki se upoštevajo
poleg vlagatelja, v skladu z ZUPJS in ZSVarPre, se v času trajanja ukrepov v
skladu z 20. členom tega zakona premoženje, razen prihranki in vrednostni
papirji, ne upoštevajo.
61. člen
(izjeme na področju uveljavljanja pravic
po zakonu o starševskem varstvu in družinskih prejemkih)
(1) Ne glede na 60. člen in 92. do 97. člen
Zakona o starševskem varstvu in družinskih prejemkih (Uradni list RS, št.
26/14, 90/15, 75/17 – ZUPJS-G, 14/18 in 81/19; v nadaljnjem besedilu: ZSDP-1)
se rok za vlaganje vlog za priznanje pravic podaljša, in sicer se šteje, da je
vloga vložena pravočasno, če je vložena v juniju 2020. Prav tako se šteje, da
je vloga za podaljšanje pravic, ki iztečejo v juniju 2020, vložena pravočasno,
če je vložena v mesecu, ki sledi juniju 2020.
(2) Ne glede na 26. člen ZSDP-1 oče nima
pravice do očetovskega dopusta tudi, če se mora zaradi epidemije vrniti na
delo. Če oče izrabi del očetovskega dopusta v trajanju najmanj 15 dni pred
nastankom tega razloga, lahko neizrabljeni del očetovskega dopusta izrabi po
prenehanju razloga, vendar najpozneje do enega meseca po poteku starševskega
dopusta v strnjenem nizu ali po poteku pravice do starševskega dodatka za tega
otroka. Če oče izrabi del očetovskega dopusta v trajanju največ 15 dni pred
nastankom tega razloga, lahko neizrabljeni del očetovskega dopusta izrabi po
prenehanju razloga, vendar najpozneje do končanega prvega razreda osnovne šole
otroka, v skladu s predpisi, ki urejajo osnovno šolo. Ukrep iz tega člena velja
do zadnjega dne v mesecu, v katerem vlada ugotovi se prekinejo izredne razmere.
(3) Ne glede na 77. člen ZSDP-1 se do konca
epidemije poveča znesek dodatka za velike družine, ki izpolnjujejo pogoje za
pridobitev te pravice, in sicer za 100 eurov za družino s tremi otroki in za
200 eurov za družino s štirimi ali več otroki.
61.a člen
(začasno denarno nadomestilo)
(1) Začasno denarno nadomestilo plače
zaradi izgube zaposlitve se prizna od prvega dne nastanka brezposelnosti za čas
trajanja začasnih ukrepov iz tega zakona osebi, ki ji je od 13. marca 2020
dalje prenehala pogodba o zaposlitvi iz poslovnega razloga ali s potekom časa,
za katerega je bila sklenjena, in je bila pred 13. marcem 2020 na podlagi
delovnega razmerja vključena v obvezna socialna zavarovanja v Republiki
Sloveniji, pri čemer ne izpolnjuje pogojev za pridobitev nadomestila za
brezposelnost po določbah Zakona o urejanju trga dela (Uradni list RS,
št. 80/10, 40/12 – ZUJF, 21/13, 63/13, 100/13, 32/14 – ZPDZC-1, 47/15 –
ZZSDT, 55/17, 75/19 in 11/20 – odl. US; v nadaljnjem besedilu: ZUTD).
(2) Nadomestilo iz prejšnjega odstavka se
uveljavlja pri Zavodu Republike Slovenije za zaposlovanje z vlogo, oddano v
času trajanja začasnih ukrepov iz tega zakona, ki se ji priloži odpoved pogodbe
o zaposlitvi iz poslovnega razloga ali pogodba o zaposlitvi, sklenjena za
določen čas. O nadomestilu Zavod Republike Slovenije za zaposlovanje odloča z
izdajo odločbe.
(3) Nadomestilo iz prvega odstavka tega
člena se prizna v višini mesečnega zneska 513,64 eura. V času priznanja
nadomestila iz prvega odstavka tega člena je oseba vključena v obvezna socialna
zavarovanja kot brezposelna oseba, ki je prejemnik denarnega nadomestila za
primer brezposelnosti.
(4) Tujcu z državljanstvom države, ki ni
članica Evropske unije, Evropskega gospodarskega prostora ali Švicarske
konfederacije, se nadomestilo iz prvega odstavka tega člena prizna, če se po
zakonu, ki ureja trg dela, šteje za brezposelno osebo in ne izpolnjuje pogojev
za pridobitev pravice do denarnega nadomestila za primer brezposelnosti.
(5) Odločba o nadomestilu iz prvega
odstavka tega člena se osebi vroča z dostavo v hišni predalčnik v skladu z
zakonom, ki ureja poštne storitve. Vročitev je opravljena petnajsti dan od dneva
odpreme, ki se označi na odločbi. Če oseba po odpremi odločbe Zavoda Republike
Slovenije za zaposlovanje v enem mesecu sporoči, da odločbe v hišni predalčnik
ni prejela, je domneva vročitve odpravljena in se vročitev opravi po določbah
zakona, ki ureja splošni upravni postopek.
6. DAVKI
62. člen
(obroki predhodne akontacije dohodnine od
dohodka, doseženega z opravljanjem dejavnosti in akontacije davka od dohodkov
pravnih oseb)
(1) Ne glede na četrti odstavek 298. člena,
prvi odstavek 307.a člena in tretji odstavek 371. člena Zakona o davčnem
postopku (Uradni list RS, št. 13/11 – uradno prečiščeno besedilo, 32/12, 94/12,
101/13 – ZDavNepr, 111/13, 22/14 – odl. US, 25/14 – ZFU, 40/14 – ZIN-B, 90/14,
91/15, 63/16, 69/17, 13/18 – ZJF-H, 36/19 in 66/19; v nadaljnjem besedilu:
ZDavP-2) se obroka predhodne akontacije dohodnine od dohodka, doseženega z
opravljanjem dejavnosti in obrokov akontacije davka od dohodkov pravnih oseb za
leto 2020, ki dospejo v plačilo v obdobju po uveljavitvi tega zakona do 31. maja
2020, ne plača.
(2) Ne glede na 300. člen in 307.b člen
ZDavP-2 se neplačani obroki predhodne akontacije dohodnine oziroma akontacije
dohodnine po prejšnjem odstavku ne štejejo za obračunane.
62.a člen
(dodatna olajšava za donacije)
(1) Zavezanec po Zakonu o davku od dohodkov
pravnih oseb (Uradni list RS, št. 117/06, 56/08, 76/08, 5/09, 96/09,
110/09 – ZDavP-2B, 43/10, 59/11, 24/12, 30/12, 94/12, 81/13, 50/14, 23/15,
82/15, 68/16, 69/17, 79/18 in 66/19; v nadaljnjem besedilu: ZDDPO-2) ter
zavezanec po Zakonu o dohodnini (Uradni list RS, št. 13/11 – uradno
prečiščeno besedilo, 9/12 – odl. US, 24/12, 30/12, 40/12 – ZUJF, 75/12, 94/12,
52/13 – odl. US, 96/13, 29/14 – odl. US, 50/14, 23/15, 55/15, 63/16, 69/17,
21/19, 28/19 in 66/19; v nadaljnjem besedilu: ZDoh-2), ki dosega dohodke iz
dejavnosti, ki se vštevajo v letno davčno osnovo, lahko poleg zmanjšanja davčne
osnove po prvem in drugem odstavku 59. člena ZDDPO-2 oziroma po prvem in
drugem odstavku 66. člena ZDoh-2, uveljavlja dodatno zmanjšanje davčne
osnove davčnega obdobja za celoten znesek izplačil v denarju za namen odprave
posledic epidemije, izplačan na za ta namen posebej oblikovan transakcijski
račun Republike Slovenije ali druge države članice Evropske unije, ki ni
Slovenija, vendar največ do višine davčne osnove davčnega obdobja.
(2) Za znesek iz prejšnjega odstavka se
šteje znesek vseh izplačil od 13. marca 2020 do obvestila o zaprtju
posebej oblikovanega transakcijskega računa Republike Slovenije iz prejšnjega
odstavka, ki ga v Uradnem listu Republike Slovenije objavi minister, pristojen
za finance.
(3) Za uveljavljanje olajšave po tem členu
se smiselno uporabljata peti in šesti odstavek 59. člena ZDDPO-2 oziroma
peti in šesti odstavek 66. člena ZDoh-2.
62.b člen
(oprostitev plačila DDV od dobav in
pridobitev zaščitne in medicinske opreme znotraj Evropske unije)
(1) Ne glede na 41. člen Zakona o
davku na dodano vrednost (Uradni list RS, št. 13/11 – uradno prečiščeno
besedilo, 18/11, 78/11, 38/12, 83/12, 46/13 – ZIPRS1314-A, 101/13 – ZIPRS1415,
86/14, 90/15, 77/18, 59/19 in 72/19; v nadaljnjem besedilu: ZDDV-1) so, od
13. marca 2020 do 31. julija 2020, dobave zaščitne in medicinske
opreme (v nadaljnjem besedilu: blago), vključno s pridobitvami tega blaga
znotraj Evropske unije, iz seznama blaga, ki ga določi vlada in za katerega
velja oprostitev uvoznih dajatev in davka na dodano vrednost (v nadaljnjem
besedilu: DDV) ob uvozu na podlagi Sklepa Komisije (EU) 2020/491 z dne
3. aprila 2020 o oprostitvi uvoznih dajatev in oprostitvi plačila DDV za
uvoz za blago, potrebno za spopadanje s posledicami izbruha COVID-19 v letu
2020 (UL L št. 103I z dne 3. 4. 2020, str. 1), oproščene plačila
DDV, s pravico do odbitka DDV, če so kumulativno izpolnjeni naslednji pogoji:
a)    
blago je namenjeno za:
- 
brezplačno razdeljevanje osebam, ki jih je prizadela epidemija, so temu
izbruhu izpostavljene ali se z njim spopadajo, s strani organov in organizacij
iz točke b) tega odstavka, ali
- 
brezplačno uporabo subjektom, ki opravljajo zdravstveno dejavnost, v
zvezi z zdravstveno oskrbo oseb, ki jih je prizadela epidemija, pod pogojem, da
blago ostane v lasti organov in organizacij iz točke b) tega odstavka,
b)    
blago je dobavljeno državnemu organu ali
organizaciji, organu lokalne skupnosti, drugi osebi javnega prava ali drugi
organizaciji, ki se po predpisih šteje za dobrodelno organizacijo ali je blago
dobavljeno za račun teh organov in organizacij ali blago iz druge države
članice Evropske unije pridobi druga oseba za račun teh organov in organizacij.
(2) Blaga, za katerega je oprostitev DDV
določena v drugi alineji točke a) prejšnjega odstavka, ni dovoljeno odtujiti,
dati v uporabo drugemu ali ga kako drugače uporabiti za druge namene, razen za
namene opravljanja zdravstvene dejavnosti, preden DDV ni plačan. DDV v tem
primeru obračuna in plača subjekt iz druge alineje točke a) prejšnjega odstavka
po stopnji, ki za to blago velja po ZDDV-1 na dan, ko se blago tako uporabi.
(3) Organi in organizacije iz točke b)
prvega odstavka tega člena, ki blaga z oprostitvijo plačila DDV po tem členu ne
uporabljajo za namene, za katere velja oprostitev plačila DDV na podlagi točke
a) prvega odstavka tega člena, so dolžni obračunati in plačati DDV po stopnji,
ki za to blago velja po ZDDV-1 na dan, ko se blago tako uporabi in tudi nastane
obveznost obračuna DDV po ZDDV-1.
(4) Če blago ostane v lasti organizacij, ki
ne izpolnjujejo več pogojev, zaradi katerih so bile upravičene do oprostitve
plačila DDV in se blago brezplačno prenese na organizacijo, ki je sama
upravičena do ugodnosti oprostitve plačila DDV po tem členu, je oprostitev
plačila DDV odobrena še naprej, pod pogojem, da organizacija, na katero je bilo
blago preneseno, uporablja blago za namene iz točke a) prvega odstavka tega
člena.
(5) Davčni zavezanec, ki uveljavlja
oprostitev plačila DDV po tem členu, se mora na računu sklicevati na člen tega
zakona, ki določa oprostitev plačila DDV in razpolagati z izjavo kupca, da je
blago namenjeno uporabi iz točke a) prvega odstavka tega člena.
(6) Davčni zavezanec, ki uveljavlja
oprostitev plačila DDV po tem členu, mora davčnemu organu predložiti poročilo o
opravljenih dobavah blaga iz prvega odstavka tega člena, ki vsebuje naslednje
podatke: identifikacijsko številko za namene DDV, naziv ter naslov davčnega
zavezanca, ki uveljavlja oprostitev plačila DDV po tem členu, zaporedno
številko, davčno številko ali identifikacijsko številko, če je identificirana
za namene DDV, osebe iz točke b) prvega odstavka tega člena, ki je upravičena
do oprostitve plačila DDV, tarifno oznako kombinirane nomenklature carinske
tarife blaga, ter vrednost, vrsto in količino blaga.
(7) Davčni zavezanec poročilo iz prejšnjega
odstavka sestavi za koledarski mesec in ga predloži davčnemu organu v
elektronski obliki prek sistema eDavki najkasneje do zadnjega delovnega dne za
pretekli koledarski mesec.
(8) Davčni zavezanec, ki je pred uveljavitvijo
tega zakona od dobav blaga ali pridobitev blaga znotraj Evropske unije,
obračunal DDV za blago, ki je oproščeno plačila DDV v skladu s prvim odstavkom
tega člena, lahko znižanje obračunanega DDV po izdanem računu iz preteklih
davčnih obdobij za dobave blaga, opravljene od 13. marca 2020 dalje,
vključi v obračun DDV za davčno obdobje, v katerem je popravil tak račun.
(9) Davčni zavezanec iz prejšnjega odstavka
podatke o dobavah, za katere je uveljavljal znižanje obračunanega DDV, vključi
v poročilo iz šestega odstavka tega člena.
(10) Davčni zavezanec, ki uveljavlja
oprostitev plačila DDV po tem členu, mora voditi evidence o transakcijah v
okviru te ureditve tako, da je davčnemu organu omogočen nadzor nad
obračunavanjem in plačevanjem DDV.
62.c člen
(splošno pravilo o neobdavčitvi dohodkov)
Določbe tega zakona, ki se nanašajo na
oprostitev plačila dohodnine, se smiselno uporabljajo tudi za primerljive
dohodke, ki imajo vir izven Republike Slovenije.
63. člen
(katastrski dohodek)
Ne glede na prvi odstavek 71. člena Zakona
o dohodnini (Uradni list RS, št. 13/11 – uradno prečiščeno besedilo, 9/12 –
odl. US, 24/12, 30/12, 40/12 – ZUJF, 75/12, 94/12, 52/13 – odl. US, 96/13,
29/14 – odl. US, 50/14, 23/15, 55/15, 63/16, 69/17, 21/19, 28/19 in 66/19) se za
leto 2020 davčna osnova od potencialnih tržnih dohodkov za pridelavo na
zemljiščih določi v višini 50 % katastrskega dohodka, kot je ugotovljen po
predpisih o ugotavljanju katastrskega dohodka na dan 30. junija 2020, in davčna
osnova od potencialnih tržnih dohodkov za pridelavo v panjih v višini 35 %
pavšalne ocene dohodka na panj, kot je ugotovljena po predpisih o ugotavljanju
katastrskega dohodka na dan 30. junija 2020.
7. JAVNE FINANCE
64. člen
(plačilni roki)
Ne glede na prvi odstavek 32. člena Zakona o
izvrševanju proračunov Republike Slovenije za leti 2020 in 2021 (Uradni list
RS, št. 75/19) je plačilni rok za neposredne in posredne uporabnike proračuna
za plačila zasebnim subjektom osem dni.
8. ODLOG PLAČILA OBVEZNOSTI KREDITOJEMALCEV
65. člen
(poroštvo)
(1) Republika Slovenija kot porok odgovarja
banki ali hranilnici (v nadaljnjem besedilu: banka) iz prvega odstavka
2. člena Zakona o interventnem ukrepu odloga plačila obveznosti
kreditojemalcev (v nadaljnjem besedilu: ZIUOPOK) za izpolnitev obveznosti
kreditojemalcev iz drugega odstavka 2. člena ZIUOPOK, ki na dan
31. decembra 2019 niso šteli za podjetja v težavah po pogojih, kot so
opredeljeni v 18. točki 2. člena Uredbe Komisije 651/2014/EU, v višini:
-       
25 % zneska odloženih obrokov obveznosti iz kreditnih pogodb, ki
zapadejo v obdobju največ dvanajstih mesecev, za katerega je bil dogovorjen
odlog, ali
-       
50 % zneska odloženih obrokov obveznosti iz kreditnih pogodb, ki
zapadejo v obdobju največ dvanajstih mesecev, za katerega je bil dogovorjen
odlog v primeru kreditojemalcev, ki opravljajo dejavnost, za katero je bilo z
vladnim ali občinskim odlokom določeno, da se opravljanje storitve oziroma
prodaja blaga zaradi epidemije začasno prepove, in v primeru kreditojemalcev,
ki so fizične osebe.
(2) Banka lahko zahteva izpolnitev
poroštvene obveznosti Republike Slovenije iz prejšnjega odstavka tudi v primeru
kreditnih pogodb, ki so bile v obdobju veljavnosti tega zakona sklenjene
skladno s sedmim odstavkom 2. člena ZIUOPOK za namen zagotavljanja likvidnosti
zaradi posledic epidemije. Kreditne pogodbe iz tega odstavka morajo poleg
običajnih določb vsebovati še naslednje določbe:
-       
da je terjatev banke iz kreditne pogodbe, zavarovana s poroštvom po tem
členu, najmanj v enakem položaju kot terjatve ostalih upnikov do istega
kreditojemalca, nastale po izdaji jamstva;
-       
zavezo kreditojemalca, da po sklenitvi kreditne pogodbe, zavarovane s
poroštvom po tem členu, ne bo zastavljal svojega premoženja drugim ali ga kako
drugače obremenjeval, če bi se lahko taka zastava ali druga bremena odrazila v
zmanjšanju zavarovanja ali premoženja za poplačilo kreditodajalca.
Kreditne pogodbe iz tega odstavka ne smejo
vsebovati določb, po katerih bi obveznosti zapadle v takojšnje plačilo zaradi
navzkrižne kršitve drugih pogodb, razen če tudi druge kreditne pogodbe istega
kreditojemalca vsebujejo tovrstne določbe.
(3) Skupni znesek izdanih poroštev
Republike Slovenije po tem členu ne presega 200 milijonov eurov. Poroštva,
izdana po tem členu, se ne vštevajo v kvoto poroštev na podlagi zakona, ki
ureja izvrševanje proračuna.
(4) Poroštvo iz tega člena je nepreklicno,
brezpogojno in se unovči na prvi pisni poziv banke. Za poroštvo iz tega člena veljajo omejitve iz točke 3.2 Začasnega
okvira, ki se podrobneje določijo z uredbo iz dvanajstega odstavka tega člena.
(5) Republika Slovenija s tem zakonom
pooblašča družbo SID – Slovenska izvozna in razvojna banka, d. d., Ljubljana (v
nadaljnjem besedilu: SID banka), da v njenem imenu in za njen račun opravlja
vse posle v zvezi z unovčevanjem poroštev, spremljanjem in izvedbo vseh
potrebnih ukrepov za uveljavljanje regresnih terjatev, ter da po plačilu
poroštva preveri izpolnjevanje pogojev po ZIUOPOK, na podlagi katerih je banka
odobrila odlog plačila obveznosti iz kreditne pogodbe.
(6) Banka mora SID banki na njeno zahtevo
posredovati vso dokumentacijo, ki je potrebna za izvedbo nadzora nad
izpolnjevanjem pogojev po ZIUOPOK glede odloga in tega člena. Banka mora
prednosti in koristi, ki jih pridobi s poroštvom po tem členu, sorazmerno
prenesti na kreditojemalce in SID banki na njeno zahtevo izkazati, da ima
vzpostavljen mehanizem, ki zagotavlja prenos prednosti in koristi poroštva po
tem členu na kreditojemalce.
(7) Banka SID
banki posreduje pisno ali elektronsko zahtevo za izpolnitev poroštvene
obveznosti Republike Slovenije najkasneje v dvanajstih mesecih po izteku
obdobja odloga plačila obveznosti iz prvega odstavka 2. člena ZIUOPOK,
opredeljenega v aneksu ali kreditni pogodbi. Republika
Slovenija poroštveno obveznost izpolni najkasneje v 15 delovnih dneh od prejema
popolne zahteve za njeno izpolnitev, iz katere je razvidno, da je na strani
kreditojemalca nastopil dogodek neplačila po 178. členu Uredbe (EU) št.
575/2013 Evropskega parlamenta in Sveta z dne 26. junija 2013 o bonitetnih
zahtevah za kreditne institucije in investicijska podjetja ter o spremembi
Uredbe (EU) št. 648/2012 (UL L št. 176 z dne 27. 6. 2013, str. 1) in da
kreditojemalec ni poravnal dospele odložene obveznosti iz kreditne pogodbe, ki
je zavarovana s poroštvom Republike Slovenije. Banka mora kreditojemalca obvestiti o vloženi zahtevi za poroštvo v
treh dneh po vložitvi.
(8) Za izterjavo posameznih terjatev iz
naslova unovčenih poroštev v imenu Republike Slovenije je odgovorna SID banka,
izterjava pa se izvaja preko banke, ki je prejela poroštvo za unovčeno
terjatev. Banka mora pri izterjavi terjatev iz naslova unovčenih poroštev
ravnati kot dober strokovnjak, SID banka pa spremlja in nadzoruje postopke
izterjave teh terjatev in z bankami v imenu in za račun Republike Slovenije
sodeluje pri pomembnejših odločitvah v postopku izterjave. SID banka lahko
izvede izterjavo unovčenega poroštva neposredno od dolžnika v primeru, da je
taka izterjava po oceni SID banke hitrejša ali bolj ekonomična od tiste, ki bi
jo sicer vodila banka.
(9) Če je nad kreditojemalcem uveden
postopek zaradi insolventnosti ali postopek likvidacije, mora banka obvestiti
SID banko o vsaki terjatvi, ki jo prijavi v postopku, oziroma o začetku
postopka najpozneje 14 dni pred iztekom roka za
prijavo terjatev. SID banka pošlje Državnemu
odvetništvu, najpozneje deset dni pred iztekom roka za prijavo terjatev oziroma
potencialnih terjatev, popolno dokumentacijo, ki izkazuje obstoj in višino
terjatve oziroma potencialne terjatve Republike Slovenije.
(10) Za
kreditojemalca, ki je gospodarska družba, in mu je banka odobrila odlog plačila
obveznosti iz kreditne pogodbe v skladu z ZIUOPOK, velja za čas od vložitve
vloge za odlog plačila obveznosti do prenehanja pravice banke do uveljavljanja
pravice do poroštva prepoved izplačila dobička, nagrad za poslovno uspešnost
članom poslovodstva in zaposlenim ter izplačevanja drugih finančnih obveznosti
do nadrejenih oziroma povezanih družb ali lastnikov. Banka opozorilo o
prepovedi izplačil v skladu s prejšnjim stavkom vključi v kreditno pogodbo ali
v aneks k njej. Kršitev te prepovedi je razlog za prekinitev odloga plačila.
(11) Poroštvo preneha, če:
-       
je bil odlog plačila odobren v nasprotju s pogoji ZIUOPOK in so kršitve
nastale na strani banke ali
-       
banka ne obvesti SID banke o začetku postopka insolventnosti
kreditojemalca najpozneje 14 dni pred iztekom roka za prijavo terjatev.
V primeru že unovčenega poroštva mora banka
vrniti vse zneske, ki so ji bili izplačani, z zakonitimi zamudnimi obrestmi od
dneva prejema plačila poroštva do dneva vračila.
(12) Ukrepi iz
tega člena se uporabljajo do prenehanja razmerij, ki nastanejo na njegovi
podlagi. Podrobnejša pravila v zvezi z izvrševanjem določb tega člena, zlasti v
zvezi z omejitvami poroštva iz četrtega odstavka tega člena, unovčevanjem in
izterjavo poroštva, roki, dokumentacijo, poročanjem, obsegom in načinom
izvajanja pooblastila SID banki ter nadomestilom za njegovo izvajanje, se
določijo z uredbo, ki jo izda vlada.
9. PLAČE IN NADOMESTILA PLAČ TER PREMESTITVE V JAVNEM
SEKTORJU
66. člen
(začasna premestitev zaradi nujnih
delovnih potreb v času epidemije)
(1) Javnega uslužbenca ali uslužbenko (v
nadaljnjem besedilu: javni uslužbenec) je v času epidemije dopustno brez
njegovega soglasja začasno premestiti na drugo delovno mesto v okviru istega delodajalca
(v nadaljnjem besedilu: začasna premestitev v okviru istega delodajalca) ali na
enako ali drugo delovno mesto k drugemu delodajalcu (v nadaljnjem besedilu:
začasna premestitev k drugemu delodajalcu). Javni uslužbenec, ki začasno
opravlja drugo delo, ima pravico do plače za delo, ki ga opravlja, in druge
pravice iz delovnega razmerja, razen če so plača, ki bi jo prejemal, in druge
pravice, do katerih bi bil upravičen, če bi opravljal svoje delo brez
premestitve, zanj ugodnejše; v tem primeru mu pripadajo pravice, ki so zanj
ugodnejše.
(2) Pogoje in vsebino sklepa o začasni
premestitvi, javne uslužbence, ki jih ni dopustno začasno premestiti, ter način
izplačevanja plače, povračil stroškov in drugih prejemkov določi vlada z
uredbo.
67. člen
(delo preko polnega delovnega časa v času
epidemije)
(1) Ne glede na določbe zakona, ki ureja
delovna razmerja, in drugih zakonov glede časovnih omejitev dnevne delovne
obveznosti, dnevnega in tedenskega počitka ter opravljenih ur dela preko
polnega delovnega časa, lahko v času trajanja epidemije, ko ni mogoče na
drugačen način opraviti nujnih nalog, nadrejeni javnemu uslužbencu brez
njegovega soglasja odredi, da po poteku delovnega časa, brez prekinitve dela,
ki bi javnemu uslužbencu omogočila počitek, kot ga določa zakon, ki ureja
delovna razmerja, dokonča začeto nalogo ali opravi nujno delo.
(2) Odreditev dela preko polnega delovnega
časa iz prejšnjega odstavka je dopustna le za najkrajši možni čas, s tem da je
treba javnemu uslužbencu takoj po prenehanju razlogov zagotoviti sorazmerno
daljši počitek skladno s predpisi in kolektivnimi pogodbami.
(3) Delo preko
polnega delovnega časa, odrejeno na podlagi prvega
odstavka tega člena, lahko traja največ 20 ur na teden
oziroma 80 ur na mesec.
(4) Delo preko
polnega delovnega časa lahko s soglasjem javnega uslužbenca traja tudi dalj
časa od omejitev iz prejšnjega odstavka.
(5) Skupno število ur dela preko polnega delovnega časa iz tega člena
na letni ravni ne sme preseči 480 ur.
68. člen
(zaposlitev zaradi nujnih delovnih potreb
v času epidemije)
Delodajalec lahko zaradi nujnih delovnih
potreb sklene pogodbo o zaposlitvi za določen čas brez javne objave prostega
delovnega mesta. V tem primeru se lahko pogodba o zaposlitvi sklene za določen
čas, vendar najdalj za obdobje do 30. septembra 2020.
68.a člen
(zasebni izvajalci v javni mreži)
Določbe 66., 67. in 68. člena tega
zakona se uporabljajo tudi za zasebne izvajalce, ki dejavnost opravljajo v
okviru mreže javne službe.
69. člen
(znižanje plač in nadomestil plač
funkcionarjev)
(1) Funkcionarjem, ki so v Prilogi 3 Zakona
o sistemu plač v javnem sektorju (Uradni list RS, št. 108/09 – uradno
prečiščeno besedilo, 13/10, 59/10, 85/10, 107/10, 35/11 – ORZSPJS49a, 27/12 –
odl. US, 40/12 – ZUJF, 46/13, 25/14 – ZFU, 50/14, 95/14 – ZUPPJS15, 82/15,
23/17 – ZDOdv, 67/17 in 84/18) uvrščeni v plačnih podskupinah A1, A2 in A4,
razen funkcionarjem Ustavnega sodišča Republike Slovenije, se zaradi epidemije
določi znižanje plač za znesek v višini 30 % osnovne plače posameznega
funkcionarja od dneva
uveljavitve tega zakona do 31. maja 2020.
(2) Ne glede na določbe predpisov, ki
določajo višino nadomestila plače funkcionarju po prenehanju funkcije, se plača
funkcionarja, določena v skladu s prejšnjim odstavkom, upošteva kot osnova za
določitev višine nadomestila plače funkcionarju po prenehanju funkcije.
(3) Na način iz prvega odstavka tega člena
se določijo tudi plače osebam, ki status funkcionarja pridobijo po uveljavitvi
tega zakona.
70. člen
(nadomestilo plače zaradi epidemije)
(1) Javni uslužbenec in funkcionar, ki
zaradi odrejene karantene ne moreta opravljati dela v skladu s sklenjeno
pogodbo o zaposlitvi ali izvrševati funkcije, delodajalec pa jima ne more
organizirati dela na domu, imata pravico do nadomestila plače v višini, kot je
določena z zakonom, ki ureja delovna razmerja, za primer začasne nezmožnosti
zagotavljanja dela iz poslovnega razloga.
(2) Javni uslužbenec in funkcionar imata v
času, ko zaradi višje sile ne opravljata dela oziroma izvršujeta funkcije,
pravico do nadomestila plače v višini, kot je določena z zakonom, ki ureja
delovna razmerja, za primer začasne nezmožnosti zagotavljanja dela iz
poslovnega razloga.
(3) Javni uslužbenec je lahko zaradi
epidemije, ko ni možno opravljati dela, najdlje do 31. maja 2020, pisno napoten
na čakanje na delo s pravico do nadomestila plače v višini, kot je določena z
zakonom, ki ureja delovna razmerja, za primer začasne nezmožnosti zagotavljanja
dela iz poslovnega razloga. Predstojnik v pisni napotitvi določi čas čakanja na
delo, možnosti in način poziva javnemu uslužbencu, da se predčasno vrne na
delo, ter višino nadomestila plače. Zoper pisno napotitev na čakanje na delo ni
pritožbe.
(4) Če je javnemu uslužbencu odrejena
karantena zaradi rizičnega stika v času opravljanja dela in v primeru
preventivne izolacije, ki ju pisno odredi delodajalec oziroma predstojnik,
pripada javnemu uslužbencu plača, ki bi jo prejel, če bi delal, v primeru
začasne zadržanosti od dela zaradi okužbe pri opravljanju dela pa znaša
nadomestilo plače za čas odsotnosti z dela 100 % osnove, ki je določena za
obračun nadomestila za čas odsotnosti zaradi bolezni. Preventivna izolacija iz
tega odstavka pomeni, da zaradi zagotavljanja nemotenega delovnega procesa
delodajalec oziroma predstojnik pisno napoti zdravega javnega uslužbenca v
izolacijo.
(5) Nadomestilo plače, določeno v skladu s
prvim, drugim in tretjim odstavkom tega člena, ne sme biti nižje od minimalne
plače.
(6) Glede pravic iz socialnih zavarovanj se
za izplačilo nadomestil v skladu s tem členom za javne uslužbence smiselno
uporablja 27. člen tega zakona.
71. člen
(dodatek za nevarnost in posebne
obremenitve v času epidemije)
(1) Zaposleni, ki je pri svojem delu
nadpovprečno izpostavljen tveganju za svoje zdravje oziroma prekomerno
obremenjen zaradi obvladovanja epidemije, je upravičen do dodatka za nevarnost
in posebne obremenitve v času epidemije, ki znaša največ 100 % urne postavke
osnovne plače zaposlenega.
(2) Do dodatka iz prejšnjega odstavka so
upravičeni tudi zaposleni, ki so napoteni na delo v tujino. Osnova za obračun
dodatka je urna postavka osnovne plače zaposlenega za delo v Republiki
Sloveniji.
(3) Zaposleni v javnem sektorju, ki so
upravičenci do dodatka iz 11. točke 39. člena Kolektivne pogodbe za javni
sektor (Uradni list RS, št. 57/08, 23/09, 91/09, 89/10, 89/10, 40/12, 46/13,
95/14, 91/15, 21/17, 46/17, 69/17 in 80/18; v nadaljnjem besedilu: KPJS), lahko
iz naslova tega dodatka in dodatka iz prvega odstavka tega člena za delo v času
epidemije prejmejo skupaj največ 100 % urne postavke osnovne plače zaposlenega.
(4) V javnem sektorju odloči o višini
dodatka iz prvega odstavka tega člena predstojnik ali oseba, ki pri delodajalcu
izvršuje pravice in dolžnosti delodajalca, oziroma funkcionar, ki vodi organ,
oziroma organ, ki odloča o pravicah in obveznostih zaposlenega, s sklepom. Pri
določitvi upošteva stopnjo izpostavljenosti tveganju oziroma prekomerne
obremenjenosti ter obseg dodeljenih finančnih sredstev za izplačilo dodatka.
(5) Zoper sklep o upravičenosti do dodatka
in njegovi višini ni pritožbe.
(6) Sredstva za financiranje dodatka iz
prvega odstavka tega člena in dodatka iz 11. točke 39. člena KPJS v javnem
sektorju se zagotovijo v proračunu Republike Slovenije. Na enak način se za financiranje dodatka iz 11. točke
39. člena KPJS zagotovijo sredstva tudi zasebnim izvajalcem socialnega in
zdravstvenega varstva, ki dejavnost opravljajo v okviru mreže javne službe. Obseg sredstev za financiranje dodatka iz
prvega odstavka tega člena, njihovo razdelitev na neposredne proračunske
uporabnike ter kriterije za razdelitev posrednim proračunskim uporabnikom
določi vlada.
(7) Nadzor nad izvajanjem določb tega člena
v javnem sektorju opravlja Inšpektorat za javni sektor, v skladu z zakonom, ki
ureja sistem plač v javnem sektorju.
71.a člen
(prenos letnega dopusta iz leta 2019)
(1) Ne glede na določbo tretjega odstavka
162. člena ZDR-1 lahko delodajalec javnemu uslužbencu zaradi nujnih
delovnih potreb pisno prepove izrabo letnega dopusta za leto 2019 do
30. junija 2020. V takšnem primeru delodajalec zagotovi javnemu uslužbencu
izrabo preostanka letnega dopusta za leto 2019 do 31. decembra 2020.
(2) Ne glede na določbo tretjega odstavka
162. člena ZDR-1 delodajalec zagotovi izrabo preostanka letnega dopusta za
leto 2019 do 31. decembra 2020 tudi zdravstvenemu delavcu in zdravstvenemu
sodelavcu, za katerega v skladu z Odredbo o omejitvi določenih pravic
zdravstvenih delavcev in zdravstvenih sodelavcev (Uradni list RS,
št. 19/20) velja prepoved izrabe letnega dopusta.
10. KMETIJSTVO, GOZDARSTVO IN PREHRANA
72. člen
(finančna pomoč zaradi epidemije)
(1) Kmet, ki je na dan, ko mu je potrjena
okužba z virusom COVID-19, v obvezno pokojninsko in invalidsko zavarovanje
vključen na podlagi opravljanja te dejavnosti na podlagi 17. člena ali petega
odstavka 25. člena ZPIZ-2 in ne izpolnjuje pogojev za obvezno vključitev v
obvezno zavarovanje tudi na kakšni drugi zavarovalni podlagi, je upravičen do
finančne pomoči za čas trajanja nezmožnosti za delo, vendar ne dlje kot trajajo
ukrepi v skladu z 20. členom tega zakona. Do finančne pomoči po tem členu ni
upravičena oseba, če njeno kmetijsko gospodarstvo prevzame v upravljanje
začasni upravljavec kmetijskega gospodarstva v skladu z Zakonom o interventnih
ukrepih na področju kmetijstva, gozdarstva in prehrane (Uradni list RS, št.
36/20).
(2) Višina finančne pomoči iz prejšnjega
odstavka je na mesec enaka dejanskemu strošku v zvezi z nadomestitvijo dela na
kmetiji, vendar ne več kot 80 % minimalne plače za delo s polnim delovnim časom
v skladu z zakonom, ki določa minimalno plačo.
(3) Vloga za dodelitev finančne pomoči iz
tega člena, vključno z dokazili, se v enem mesecu od razglasitve konca
epidemije vloži na Agencijo Republike Slovenije za kmetijske trge in razvoj
podeželja, ki po uradni dolžnosti pridobi, uporabi in obdeluje potrebne
podatke, vključno z osebnimi podatki, iz zbirk podatkov Zavoda za pokojninsko
in invalidsko zavarovanje Slovenije. Predloga obrazca za uveljavljanje ukrepa
iz tega člena je dostopna na osrednjem spletnem mestu državne uprave in spletni
strani agencije.
(4) Do finančne pomoči iz tega člena ni
upravičena oseba:
-       
ki do dneva uveljavitve tega zakona ni vpisana v register kmetijskih
gospodarstev v skladu z zakonom, ki ureja kmetijstvo, ali v evidenco ribičev –
fizičnih oseb in opravlja dejavnost gospodarskega ribolova;
-       
ki ne izpolnjuje obveznih dajatev in drugih denarnih nedavčnih
obveznosti v skladu z zakonom, ki ureja finančno upravo, ki jih pobira davčni
organ, če ima na dan vložitve vloge neplačane zapadle davčne obveznosti.
(5) Finančna pomoč iz tega člena se odobri
v skladu s Sporočilom Komisije Začasni okvir za ukrepe državne pomoči v podporo
gospodarstvu ob izbruhu COVID-19 (UL C št. 91 I z dne 20. 3. 2020).
73. člen
(nadomestilo plačila priveza v ribiških
pristaniščih)
(1) Imetniki dovoljenj za gospodarski
ribolov so za ribiška plovila, navedena v dovoljenjih za gospodarski ribolov,
za leto 2020 upravičeni do nadomestila plačila priveza v ribiških pristaniščih
v višini 40 % celotnega zneska.
(2) Nadomestilo iz tega člena se dodeli v
skladu s Sporočilom Komisije Začasni okvir za ukrepe državne pomoči v podporo
gospodarstvu ob izbruhu COVID-19 (UL C št. 91 I, z dne 20. 3. 2020).
(3) Vlada predpiše podrobnejše pogoje, ki
jih morajo izpolnjevati upravičenci za dodelitev, način določitve ter postopek
dodelitve nadomestila iz tega člena.
(4) Sredstva za nadomestila iz tega člena
se zagotovijo iz proračuna Republike Slovenije.
74. člen
(finančno nadomestilo zaradi izpada
dohodka)
(1) Nosilec kmetijskega gospodarstva in
nosilec dopolnilne dejavnosti na kmetiji v skladu z Zakonom o kmetijstvu
(Uradni list RS, št. 45/08, 57/12, 90/12 – ZdZPVHVVR, 26/14, 32/15, 27/17 in
22/18; v nadaljnjem besedilu: ZKme-1), fizična oseba, ki je lastnik gozda, in
imetnik dovoljenja za gospodarski ribolov, ki imajo zaradi posledic epidemije
izpad dohodka, ki je zlasti posledica nezmožnosti prodaje zalog, zmanjšanja
obsega pridelave, predelave oziroma prodaje, so upravičeni do finančnega
nadomestila zaradi izpada dohodka, če je sektor utrpel najmanj 20 % izpad
dohodka.
(2) Vloga za dodelitev finančnega
nadomestila iz tega člena se vloži na Agencijo Republike Slovenije za kmetijske
trge in razvoj podeželja.
(3) Finančno
nadomestilo iz tega člena se dodeli v obliki pavšala glede na hektar zemljišča
oziroma glave velike živine glede na povprečje zadnjih treh let, pri
dopolnilnih dejavnostih na kmetiji glede na povprečje dohodkov zadnjega leta,
pri fizičnih osebah ribičih pa na podlagi povprečne količine ulova,
zabeleženega v ladijskih dnevnikih za obdobje zadnjih treh let.
(4) Vlada podrobneje
predpiše postopek, posamezne upravičene sektorje, podrobnejše pogoje za
dodelitev finančnega nadomestila iz tega člena ter višino, vstopni prag,
najvišjo višino finančnega nadomestila in način izračuna finančnega nadomestila
iz tega člena.
(5) Oseba, ki
uveljavlja izredno pomoč v obliki mesečnega temeljnega dohodka iz podpoglavja
1.3 tega zakona, ni upravičena do finančnega nadomestila po tem členu.
(6) Finančno
nadomestilo iz tega člena se dodeli v skladu s Sporočilom Komisije Začasni
okvir za ukrepe državne pomoči v podporo gospodarstvu ob izbruhu COVID19 (UL C
št. 91 I z dne 20. 3. 2020, str. 1).
75. člen
(nabava kmetijskih pridelkov in živil v
javnih zavodih)
(1) Ne glede na predpise, ki urejajo zeleno
javno naročanje, javni zavod, če vrednost javnega naročila na letni ravni ne
presega vrednosti, od katere dalje je treba objaviti povabilo k sodelovanju v
Uradnem listu Evropske unije, nabavi najmanj 50 % pridelanih kmetijskih
pridelkov oziroma živil z območja Republike Slovenije glede na celotno nabavo
pridelanih kmetijskih pridelkov in živil.
(2) Ne glede na predpise, ki urejajo zeleno
javno naročanje, javni zavod, če vrednost javnega naročila na letni ravni ne
presega vrednosti, od katere dalje je treba objaviti povabilo k sodelovanju v
Uradnem listu Evropske unije, nabavi najmanj 50 % predelanih kmetijskih
pridelkov oziroma živil z območja Republike Slovenije glede na celotno nabavo
predelanih kmetijskih pridelkov in živil, pri čemer morajo biti vse faze
pridelave in predelave opravljene v Republiki Sloveniji.
(3) Ne glede na 20. člen tega zakona se
nabava kmetijskih pridelkov in živil v javnih zavodih iz tega člena izvaja do
konca leta 2020.
76. člen
(začasno ali
občasno delo v kmetijstvu)
(1) Ne glede na tretji odstavek 105.c člena
ZKme-1 lahko izvajalec začasnega ali občasnega dela v kmetijstvu do konca leta
2020 opravlja delo prekinjeno ali neprekinjeno brez omejitve števila dni.
(2) Delavca, ki je bil napoten na začasno
čakanje na delo zaradi epidemije, Zavod Republike Slovenije za zaposlovanje obvesti o nosilcu ali članu kmetijskega
gospodarstva iz ZKme-1, ki izrazi potrebo po začasnem ali občasnem delu v
kmetijstvu, da sklene pogodbo v skladu z določbami ZKme-1.
(3) Delavec, ki je
na začasnem čakanju na delo zaradi epidemije, mora pred začetkom opravljanja
začasnega ali občasnega dela v kmetijstvu pridobiti pisno soglasje delodajalca
za čas opravljanja tega dela.
(4) Ne glede na 12. in 13. člen ZUTD
lahko Zavod Republike Slovenije za zaposlovanje nosilcu ali članu kmetijskega
gospodarstva iz ZKme-1, ki izrazi potrebo po začasnem ali občasnem delu v
kmetijstvu, napoti tudi osebo, ki je vpisana v evidenco brezposelnih oseb, da
sklene pogodbo v skladu z določbami ZKme-1.
(5) Ne glede na prvi odstavek
67. člena ZUTD se denarno nadomestilo za primer brezposelnosti zniža
zavarovancu, ki v času upravičenosti do denarnega nadomestila opravi začasno
ali občasno delo v kmetijstvu, za katero prejme ali je upravičen prejeti
dohodek iz dela, ki po plačilu davkov in obveznih prispevkov mesečno presega
400 eurov.
11. ODLOG PLAČILA KREDITNIH IN DRUGIH OBVEZNOSTI, NASTALIH NA
PODLAGI ZAKONA, KI UREJA POMOČ ZA REŠEVANJE IN PRESTRUKTURIRANJE GOSPODARSKIH
DRUŽB IN ZADRUG V TEŽAVAH
77. člen
(ukrep in subjekti odloga)
(1) Za dolžnike
kreditnih ali drugih obveznosti, sklenjenih na podlagi Zakona o pomoči za
reševanje in prestrukturiranje gospodarskih družb in zadrug v težavah (Uradni
list RS, št. 5/17) ter s tem poveznim odlogom in obročnim plačevanjem,
sklenjenim v skladu s 77. členom Zakona o javnih financah (Uradni list RS,
št. 11/11 – uradno prečiščeno besedilo, 14/13 – popr., 101/13, 55/15 –
ZFisP, 96/15 – ZIPRS1617 in 13/18), se odobri odlog plačila obveznosti iz
kreditne ali druge pogodbe za obdobje 12 mesecev, če posamezne obveznosti iz
kreditne ali druge pogodbe, za katero dolžnik zahteva odlog plačila skladno
tretjim, četrtim in petim odstavkom tega člena, do razglasitve epidemije še
niso zapadle v plačilo.
(2) Za dolžnika iz
prejšnjega odstavka se šteje gospodarska družba, ustanovljena po zakonu, ki
ureja gospodarske družbe, ki ima sedež v Republiki Sloveniji ali zadruga,
ustanovljena po zakonu o zadrugah, ki ima sedež v Republiki Sloveniji.
(3) Dolžnik iz
prejšnjega odstavka naslovi na Ministrstvo za gospodarski razvoj in tehnologijo
vlogo za odlog plačila obveznosti iz kreditne ali druge pogodbe najpozneje v
12 mesecih po preklicu epidemije.
(4) V vlogi iz prejšnjega odstavka dolžnik
ugotovi in utemelji, da plačuje obvezne prispevke, davke in druge obvezne dajatve,
da pa zaradi poslovnih razlogov, povezanih s posledicami epidemije, ne more
zagotavljati pravočasnega poplačila obveznosti po kreditni ali drugi pogodbi,
ker bi takšno poplačilo lahko povzročilo težave z likvidnostjo v tej meri, da
bi bilo ogroženo nemoteno izvajanje poslovnega procesa ter v ta namen predloži
opis poslovnega položaja zaradi posledic epidemije in izjavo, da ima na dan 31.
december 2019 poravnane zapadle obveznosti iz naslova obveznih prispevkov,
davkov in drugih obveznih dajatev.
(5) Ne glede na prejšnji odstavek dolžniku
ni potrebno priložiti opisa poslovnega položaja in podati utemeljitve, če
opravlja dejavnost, za katero je bilo z vladnim ali občinskim odlokom določeno,
da se opravljanje storitve oziroma prodaja blaga zaradi epidemije začasno
prepove. V tem primeru dolžnik v vlogi navede vladni oziroma občinski odlok, ki
vpliva na opravljanje njegove dejavnosti.
78. člen
(opis poslovnega položaja)
Opis poslovnega položaja dolžnika iz
četrtega odstavka prejšnjega člena vsebuje:
-       
navedbo vzrokov in predložitev dokazov za bistveno zmanjšanje obsega
dela in poslovanja dolžnika zaradi posledic epidemije, zaradi česar je prišlo
do težav z likvidnostjo, katere posledica je resna motnja v poslovanju in
zaradi katerih ne more zagotavljati poplačila obveznosti po kreditni ali drugi
pogodbi s pristojnim ministrstvom,
-       
načrt poslovodstva dolžnika o ukrepih za vzpostavitev likvidnosti,
-       
projekcije poslovanja (bilanca stanja, izkaz poslovnega izida, izkaz
denarnih tokov) za prihodnje obdobje treh let,
-       
oceno poslovodstva dolžnika o možnostih ohranitve delovnih mest.
79. člen
(obveznost dolžnika)
(1) Dolžnik, ki mu je bil odobren odlog
plačila iz 77. člena tega zakona, enkrat na četrtletje poroča pristojnemu
ministrstvu o svojem poslovnem položaju.
(2) Pristojno ministrstvo prekine ali
skrajša obdobje odloga plačila, če:
-       
dolžnik ne poroča o svojem poslovnem položaju ali
-       
se poslovni položaj dolžnika izboljša tako, da niso več izpolnjeni
pogoji za odlog plačila po tem zakonu ali
-       
ugotovi, da je dolžnik v vlogi navajal lažne podatke
80. člen
(značilnost
odloga plačila in insolventnost)
(1) Odlog plačila po tem zakonu pomeni
prekinitev zapadlosti vseh obveznosti po kreditni ali drugi pogodbi do izteka
obdobja odloga. Končni datum zapadlosti kreditne ali druge pogodbe se podaljša
za čas trajanja odloga plačila, enako se podaljša
zapadlost sporazuma o zavarovanju denarne terjatve, sklenjenega v notarski
obliki, ki služi kot zavarovanje kreditne ali druge pogodbe. Po izteku obdobja odloga plačila zapade naslednji obrok v plačilo
v skladu z določbami kreditne ali druge pogodbe. Odlog plačila ne vpliva na
izračun višine posameznega obroka v skladu s kreditno ali drugo pogodbo.
(2) Po odobritvi
odloga plačila iz 77. člena tega zakona pristojno ministrstvo in dolžnik
skleneta aneks h kreditni ali drugi pogodbi, ki upošteva značilnosti odloga
plačila iz prejšnjega odstavka.
(3) Če je pri
poslovanju dolžnika zaradi posledic epidemije prišlo do težav, ki lahko
povzročijo njegovo insolventnost, se lahko pristojno ministrstvo in dolžnik, ne
glede na prvi odstavek 77. člena tega zakona, sporazumno dogovorita za
odlog in ostale pogoje glede plačila vseh obveznosti iz kreditne ali druge
pogodbe (nezapadlih in zapadlih pred razglasitvijo epidemije), ki so za
dolžnika ugodnejši, vendar največ za 24 mesecev.
81. člen
(odlog plačila obveznosti iz kreditnih
pogodb)
(1) Javni sklad, katerega ustanoviteljica
je Republika Slovenija (v nadaljnjem besedilu: javni sklad), ki preko javnih
razpisov ali javnih pozivov izvaja kreditiranje, lahko odobri kreditojemalcu
odlog plačila obveznosti iz kreditne pogodbe za največ 12 mesecev, če posamezne
obveznosti iz kreditne pogodbe, za katero kreditojemalec zahteva odlog plačila,
še niso zapadle v plačilo.
(2) Kreditojemalec
naslovi na javni sklad vlogo za odlog plačila obveznosti iz kreditne pogodbe
najpozneje do 30. junija 2021. V vlogi mora
kreditojemalec pojasniti, da zaradi okoliščin, povezanih s posledicami
epidemije, začasno ne more zagotavljati poplačila obveznosti po kreditni
pogodbi.
(3) Javni sklad in kreditojemalec se z
aneksom h kreditni pogodbi dogovorita za čas trajanja odloga plačila obveznosti
iz kreditne pogodbe, vendar največ za 12 mesecev. Odlog plačila lahko javni
sklad izvede ne glede na določbe javnega razpisa ali javnega poziva, po katerem
je bil kredit dodeljen. Odlog plačila pomeni prekinitev zapadlosti vseh
obveznosti po kreditni pogodbi do izteka obdobja odloga.
(4) Končni datum zapadlosti kreditne
pogodbe se podaljša za čas trajanja odloga plačila, enako se podaljša zapadlost
pogodbe, ki služi kot zavarovanje kreditne pogodbe. Odlog plačila ne vpliva na
izračun višine posameznega obroka v skladu s kreditno pogodbo. Po izteku
obdobja odloga plačila naslednji obrok zapade v plačilo v skladu z določbami
aneksa h kreditni pogodbi z amortizacijskim načrtom, ki je priloga aneksa h
kreditni pogodbi.
(5) Ne glede na tretji in četrti odstavek
tega člena se lahko javni sklad in kreditojemalec sporazumno dogovorita
drugače.
(6) Za veljavnost in učinke odloga plačila
po tem členu, se razen sklenitve aneksa iz tretjega odstavka tega člena ne
zahteva nobeno dodatno dejanje javnega sklada, ki izvede ukrep po tem zakonu,
ali njegovih kreditojemalcev ali njihovih porokov, ne glede na drugačne določbe
v kreditni pogodbi ali zakonih, ki se uporabljajo v zvezi s plačilom obveznosti
iz kreditne pogodbe.
(7) Ne glede na prvi odstavek tega člena
lahko javni sklad kreditojemalcem, ki so bili v zamudi z izpolnjevanjem svojih
obveznosti že pred razglasitvijo epidemije, vendar ne več kot 90 dni, na
podlagi vloge za reprogram kreditne pogodbe, zapadle neporavnane obveznosti
reprogramira tako, da se poveča višina posameznih obrokov.
12. PLAČILNI ROK
82. člen
(plačilni rok, kadar je upnik javni organ)
Ne glede na 10. člen Zakona o
preprečevanju zamud pri plačilih (Uradni list RS, št. 57/12; v nadaljnjem
besedilu: ZPreZP-1) je plačilni rok 60 dni v primeru, ko je upnik javni organ
iz prve, druge ali tretje alineje drugega odstavka 6. člena ZPreZP-1,
dolžnik pa je subjekt zasebnega prava. Ta rok za plačilo velja še eno leto po
razglasitvi konca epidemije.
13. UPRAVLJANJE Z VODAMI
83. člen
(oprostitev plačila vodnega povračila in
plačila za vodno pravico za imetnike vodne pravice za posebno rabo vode za
potrebe kopališč, če se rabi mineralna, termalna ali termomineralna voda, in za
dejavnost bazenskih kopališč)
(1) Imetnika vodne pravice za posebno rabo
vode za potrebe kopališč, če se rabi mineralna, termalna ali termomineralna
voda, se zaradi posledic epidemije in zmanjšane možnosti izvajanja te vodne
pravice ter s tem zmanjšane možnosti pridobivanja prihodkov oprosti plačila
vodnega povračila in plačila za vodno pravico.
(2) Imetnika vodne pravice za posebno rabo
vode za dejavnost bazenskih kopališč se zaradi posledic epidemije in zmanjšane
možnosti izvajanja te vodne pravice ter s tem zmanjšane možnosti pridobivanja
prihodkov oprosti plačila vodnega povračila.
(3) Direkcija Republike Slovenije za vode
izda imetnikom vodne pravice iz prvega in drugega odstavka tega člena obvestilo
o spremembi mesečnih akontacij vodnega povračila za leto 2020. Pri izdaji
odločb o odmeri vodnega povračila za leto 2020 se oprostitev iz prvega in
drugega odstavka tega člena upošteva v sorazmernem deležu obračunanega zneska
višine vodnega povračila.
(4) Direkcija Republike Slovenije za vode
oprostitev plačila za vodno pravico upošteva v sorazmernem deležu pri prvi
polletni akontaciji. Morebitna razlika se ugotovi ob izdaji poračuna plačila za
vodno pravico.
84. člen
(znižanje vodnega povračila za gojenje
vodnih organizmov)
(1) Ne glede na določbe 124. člena Zakona o
vodah (Uradni list RS, št. 67/02, 2/04 – ZZdrI-A, 41/04 – ZVO-1, 57/08, 57/12,
100/13, 40/14 in 56/15; v nadaljnjem besedilu: ZV-1) in na njegovi podlagi
izdanih predpisov se imetnike vodne pravice za posebno rabo vode za gojenje
sladkovodnih in morskih organizmov, ki imajo zaradi posledic epidemije
zmanjšane možnosti izvajanja te vodne pravice in s tem zmanjšane možnosti
pridobivanja prihodkov, oprosti plačila vodnega povračila za obdobje od 16.
marca 2020 do 31. maja 2020.
(2) Direkcija Republike Slovenije za vode
izda obvestilo o spremembi mesečnih akontacij vodnega povračila za leto 2020.
Pri odločbi o odmeri vodnega povračila za leto 2020 se znižanje upošteva v
sorazmernem deležu obračunanega zneska višine vodnega povračila.
14. KULTURA
85. člen
(ohranitev pravice do plačila prispevkov
za socialno varnost po 83. členu ZUJIK)
Samozaposleni v kulturi, ki mu je pravica
do plačila prispevkov za obvezno pokojninsko in invalidsko zavarovanje, za
obvezno zdravstveno zavarovanje ter za starševsko varstvo in za zaposlovanje od
najnižje zavarovalne osnove za samozaposlene za socialno in zdravstveno
zavarovanje (v nadaljnjem besedilu: prispevki za socialno varnost) na podlagi
83. člena Zakona o uresničevanju javnega interesa za kulturo (Uradni list RS,
št. 77/07 – uradno prečiščeno besedilo, 56/08, 4/10, 20/11, 111/13, 68/16,
61/17 in 21/18 – ZNOrg; v nadaljnjem besedilu: ZUJIK) prenehala in o njegovi
vlogi za ponovno podelitev pravice do plačila prispevkov za socialno varnost do
uveljavitve tega zakona še ni bilo odločeno, ter samozaposleni v kulturi, ki se
mu pravica do plačila prispevkov za socialno varnost, priznana na podlagi 83.
člena ZUJIK, izteče do 30. junija 2020, ohrani pravico do plačila prispevkov za
socialno varnost na podlagi 83. člena ZUJIK do 31. avgusta 2020.
15. ZNANOST IN RAZISKOVANJE
86. člen
(prednostna namenitev sredstev za
spodbujanje naložb, potrebnih za obvladovanje posledic)
Iz sredstev integralnega proračuna
Republike Slovenije, sredstev Evropskega socialnega sklada in sredstev
Evropskega sklada za regionalni razvoj se lahko sredstva prednostno namenijo za
spodbujanje naložb, ki so potrebne za boljše obvladovanje posledic epidemije v
zdravstvu, in sicer predvsem za naložbe v raziskave, razvoj in proizvodnjo
cepiv, zdravil in zaščitne opreme. Postopki za izbor operacij se lahko izvajajo
v obliki javnih razpisov, javnih pozivov ali neposredne sklenitve pogodbe.
16. PREPREČEVANJE PRANJA DENARJA IN FINANCIRANJA TERORIZMA
87. člen
(prilagojen način izvedbe pregleda stranke
po ZPPDFT-1)
(1) Ne glede na prvi in drugi odstavek 19.
člena Zakona o preprečevanju pranja denarja in financiranja terorizma (Uradni
list RS, št. 68/16 in 81/19; v nadaljnjem besedilu: ZPPDFT-1) lahko zavezanec
iz 5. do 15. točke ter 20.i in 20.j točke prvega odstavka 4. člena ZPPDFT-1
ukrep iz 1. točke prvega odstavka 16. člena ZPPDFT-1 na način, kot je določen v
prvem odstavku 23. člena ZPPDFT-1, v prvem odstavku 24. člena ZPPDFT-1 in v
prvem odstavku 25. člena ZPPDFT-1, izjemoma izvede tudi v enem mesecu po
sklenitvi poslovnega razmerja ali v enem mesecu po razglasitvi prenehanja
epidemije, če je to potrebno za zagotavljanje nemotenega poslovanja stranke v
času trajanja razmer epidemije ali za preprečevanje večje škode za poslovanje
stranke zaradi razmer epidemije.
(2) Zavezanec je dolžan pred sklenitvijo poslovnega
razmerja izvesti vsa možna dejanja za poznavanje svoje stranke, ki niso v
nasprotju z navodili pristojnih organov za ravnanje v času trajanja razmer
epidemije, tako da pridobi vse podatke iz 2. točke prvega odstavka 137. člena
ZPPDFT-1 ter ugotovi in preveri istovetnost s pomočjo omrežja, ki omogoča
medsebojno komuniciranje uporabnikov z video povezavo.
(3) Zavezanec pogovor preko video povezave
posname in posnetek hrani do poteka roka iz prvega odstavka tega člena. Po
preteku tega roka se posnetek trajno izbriše.
(4) Zavezanec iz 6., 7. in 11. točke prvega
odstavka 4. člena ZPPDFT-1 način pridobivanja podatkov, kot je opredeljen
v prvem do tretjem odstavku tega člena, lahko uporabi tudi v primeru pregleda
stranke pri izvajanju transakcij iz 20. člena ZPPDFT-1 in v primeru
transakcij strank, pri katerih obstaja dvom o verodostojnosti in ustreznosti
predhodno pridobljenih podatkov o stranki ali dejanskem lastniku stranke.
Zavezanec podatke obvezno pridobi pred izvršitvijo transakcije in izključno v zvezi
s transakcijami, ki se izvajajo na podlagi obstoječega poslovnega razmerja. Za
hrambo tako pridobljenih podatkov se smiselno uporabljajo določbe ZPPDFT-1
oziroma predpisov, izdanih na njegovi podlagi, glede hrambe podatkov pri
zavezancu.
(5) Prilagojen
način izvedbe pregleda stranke po ZPPDFT-1 v skladu s tem členom ni dovoljen,
če v skladu s 13. členom ZPPDFT-1 obstaja povečano tveganje za pranje denarja
ali financiranje terorizma.
17. ZAVAROVALNIŠTVO IN TRG FINANČNIH INSTURMENTOV
88. člen
(rok za predložitev letnih poročil in
revizorjevih poročil)
Ne glede na prvi odstavek 257. člena Zakona
o zavarovalništvu (Uradni list RS, št. 93/15 in 9/19) lahko zavarovalnica v
letu 2020 Agenciji za zavarovalni nadzor predloži letno poročilo in revizorjevo
poročilo o revidiranju letnega poročila, kot ga opredeljuje zakon, ki ureja
gospodarske družbe, najpozneje v petih mesecih po koncu koledarskega leta.
89. člen
(rok za objavo poročil)
Ne glede na določbe prvega in tretjega
odstavka 134. člena in 136. člena Zakona o trgu finančnih instrumentov (Uradni
list RS, št. 77/18, 17/19 – popr. in 66/19) in ne glede na določbe prvega
odstavka 92. člena Zakona o bančništvu (Uradni list RS, št. 25/15, 44/16 –
ZRPPB, 77/16 – ZCKR, 41/17, 77/18 – ZTFI-1, 22/19 – ZIUDSOL in 44/19 – odl.
US), ki se smiselno uporablja tudi za investicijska podjetja, lahko javna
družba oziroma investicijsko podjetje v letu 2020 izjemoma objavi svoje letno
poročilo, polletno poročilo oziroma konsolidirano letno poročilo, ki bi moralo
biti objavljeno kadarkoli do 31. maja 2020.
18. JAVNO NAROČANJE
90. člen
(mejne vrednosti za javna naročila)
(1) Ne glede na določbe Zakona o javnem
naročanju (Uradni list RS, št. 91/15 in 14/18; v nadaljnjem besedilu: ZJN-3) se
do 31. decembra 2021 ZJN-3 na splošnem področju uporablja za javna naročila, katerih
ocenjena vrednost brez davka na dodano vrednost je enaka ali višja od 40.000
eurov za javno naročilo blaga ali storitev ali projektni natečaj in 80.000
eurov za javno naročilo gradenj.
(2) Do 31. decembra 2022 se četrti odstavek 66. člena ZJN-3
ne uporablja.
91. člen
(pogodbene kazni)
V pogodbah o dobavi blaga ali izvajanju
storitev ali izvedbe gradenj, ki so jih zasebnopravni subjekti sklenili z
državnimi organi ali samoupravnimi lokalnimi skupnostmi, javnimi agencijami,
javnimi skladi, javnimi zavodi in javnimi gospodarski zavodi ter z drugimi
osebami javnega prava, ki so posredni uporabniki proračuna Republike Slovenije
ali proračuna lokalne skupnosti in se ne nanašajo na dobavo blaga, ki
predstavlja zaščitno opremo, potrebno v boju zoper epidemijo, se v času
trajanja epidemije določbe o pogodbenih kaznih zaradi zamude ne uporabljajo,
pogodbeno dogovorjeni roki pa se podaljšajo za obdobje trajanja epidemije.
19. IZVRŠBA IN OSEBNI STEČAJ
92. člen
(izvzetje prejemkov iz izvršbe in stečajne
mase)
(1) Vsi prejemki,
izplačani dolžniku na podlagi zakonov, ki urejajo interventne ukrepe zaradi
epidemije, razen prejemkov, ki predstavljajo nadomestilo plače, so izvzeti iz
izvršbe po Zakonu o izvršbi in zavarovanju (Uradni list RS, št. 3/07 –
uradno prečiščeno besedilo, 93/07, 37/08 – ZST-1, 45/08 – ZArbit, 28/09, 51/10,
26/11, 17/13 – odl. US, 45/14 – odl. US, 53/14, 58/14 – odl. US, 54/15, 76/15 –
odl. US, 11/18, 53/19 – odl. US, 66/19 – ZdavP-2M in 23/20 – SPZ-B; v nadaljnjem
besedilu: ZIZ) in iz davčne izvršbe po ZDavP-2.
(2) Prejemki iz prejšnjega odstavka so
izvzeti tudi iz stečajne mase v postopku osebnega stečaja po Zakonu o finančnem
poslovanju, postopkih zaradi insolventnosti in prisilnem prenehanju (Uradni
list RS, št. 13/14 – uradno prečiščeno besedilo, 10/15 – popr., 27/16, 31/16 –
odl. US, 38/16 – odl. US, 63/16 – ZD-C, 54/18 – odl. US in 69/19 – odl. US; v
nadaljnjem besedilu: ZFPPIPP).
93. člen
(odlog in zadržanje izvrševanja sklepov o
izvršbi)
(1) V izvršilnih postopkih, ki tečejo po
ZIZ, se z dnem uveljavitve tega zakona odloži izvršba.
(2) V postopkih davčne izvršbe, ki tečejo
po ZDavP-2, se z dnem uveljavitve tega zakona zadrži davčna
izvršba.
(3) Izvršba po
prvem odstavku tega člena se ne odloži, če gre za nujne zadeve, o katerih
sodišče odloča tudi v času epidemije, ali če gre za izvršbo zaradi izterjave
terjatev iz naslova zakonite preživnine in odškodnine za izgubljeno preživnino
zaradi smrti tistega, ki jo je dajal.
20. IZVAJANJE JAVNIH STORITEV
94. člen
(javne storitve)
(1) Državni organi, organi samoupravnih
lokalnih skupnosti in posredni uporabniki proračunov, ki v času trajanja epidemije ne izvajajo javnih storitev, teh
uporabnikom ne zaračunavajo.
(2) Iz proračuna
Republike Slovenije se državnim organom, organom samoupravnih lokalnih
skupnosti in posrednim uporabnikom proračunov, ki v času trajanja epidemije ne
izvajajo javnih storitev, krijejo vsi stroški tekočega delovanja, zmanjšani za
prejeta javna sredstva in sredstva pridobljena iz naslova ukrepov, določenih v
tem zakonu.
21. FINANČNO POSLOVANJE PODJETIJ, POSTOPKI ZARADI
INSOLVENTNOSTI IN PRISILNEGA PRENEHANJA
95. člen
(dodatni položaj insolventnosti)
(1) Ne glede na 14. člen ZFPPIPP velja in
nasproten dokaz ni dovoljen, da je pravna oseba, podjetnik ali zasebnik postal
trajneje nelikviden tudi, če za več kot en mesec zamuja z izplačili plač in
prispevkov delavcem, od takrat ko je prejel povračila izplačanih nadomestil plače in prispevkov
na podlagi zakonov, ki urejajo interventne ukrepe z namenom ohranitve delovnih
mest zaradi posledic epidemije na območju Republike Slovenije. Domneva
insolventnosti iz prejšnjega stavka velja še štiri mesece po prenehanju ukrepov
v skladu z 20. členom tega zakona.
(2) Če predlog za začetek stečajnega
postopka iz razloga iz prejšnjega odstavka vloži delavec, je oproščen plačila
predujma za kritje začetnih stroškov stečajnega postopka.
96. člen
(odlog obveznosti poslovodstva)
(1) Ne glede na
38. člen in prvi odstavek 39. člena ZFPPIPP poslovodstvo ni zavezano
vložiti predloga za začetek stečajnega postopka ali postopka prisilne
poravnave, če je insolventnost družbe posledica razglasitve epidemije. Ta ukrep
se uporablja od razglasitve epidemije in še tri mesece po prenehanju ukrepov v
skladu z 20. členom tega zakona, razen če ni izgledov, da bo družba lahko
položaj insolventnosti odpravila.
(2) Če organi družbe zaradi objektivnih
posledic razglasitve epidemije ne morejo pravočasno izvesti dejanj in ukrepov
iz 36. in 37. člena ZFPPIPP, jih morajo začeti izvajati najpozneje v enem
mesecu po prenehanju ukrepov v skladu z 20. členom tega zakona.
(3) Šteje se, da je insolventnost družbe
posledica razglasitve epidemije, če družba opravlja dejavnost, za katero je
bilo z vladnim, ministrskim ali občinskim predpisom ali aktom določeno, da se
opravljanje dejavnosti (storitve oziroma prodaja blaga) zaradi epidemije
začasno prepove ali bistveno omeji ali če družba na dan 31. decembra 2019 ni bila insolventna.
(4) Ne glede na 40. člen ZFPPIPP se roki za
izpolnitev obveznosti poslovodstva ne iztečejo prej kot v enem mesecu po
prenehanju ukrepov v skladu z 20. členom tega zakona.
(5) Ne glede na 221.l člen ZFPPIPP se roki
za izpolnitev obveznosti poslovodstva ne iztečejo prej kot v enem mesecu po
prenehanju ukrepov v skladu z 20. členom tega zakona.
97. člen
(odložitev odločanja o upnikovem predlogu
za začetek stečaja)
(1) Ne glede na 236., 237. in 238. člen
ZFPPIPP je obdobje, za katerega lahko sodišče odloži odločanje o upnikovem
predlogu za začetek stečaja, in obdobje, v katerem dolžnik opraviči svojo
zahtevo za odložitev odločanja, štiri mesece, če je insolventnost dolžnika posledica razglasitve epidemije. Ta ukrep se uporablja v stečajnem postopku, ki je uveden na predlog
upnika najpozneje v treh mesecih po prenehanju ukrepov v skladu z 20. členom
tega zakona.
(2) Dolžnik lahko opraviči odložitev
odločanja o upnikovem predlogu za začetek stečajnega postopka tudi tako, da
predloži dokaze, da je odpravil insolventnost z drugimi ukrepi finančnega
prestrukturiranja ali z zadostnim obsegom poslovanja.
(3) Šteje se, da
je insolventnost dolžnika
posledica razglasitve epidemije, če dolžnik opravlja dejavnost, za katero je bilo z vladnim, ministrskim ali
občinskim predpisom ali aktom določeno, da se opravljanje dejavnosti (storitve
oziroma prodaja blaga) zaradi epidemije začasno prepove ali bistveno omeji ali če dolžnik na dan 31. decembra
2019 ni bil insolventen.
(4) Če sodišče odloži odločanje o upnikovem
predlogu za začetek stečaja v skladu s tem členom, izvršilno sodišče na predlog
dolžnika odloži izvršbo za to obdobje.
98. člen
(pravice delavca pri jamstvenem skladu)
(1) Ne glede na 18. člen Zakona o Javnem
štipendijskem, razvojnem, invalidskem in preživninskem skladu Republike
Slovenije (Uradni list RS, št. 78/06 – uradno prečiščeno besedilo, 106/12,
39/16 in 11/18 – ZIZ-L; v nadaljnjem besedilu: ZJSRS) delavec pridobi pravice
po ZJSRS tudi, če izkaže, da je bil zoper delodajalca vložen predlog za začetek
stečajnega postopka in je delavec predhodno zahteval varstvo svojih pravic v
rokih in na način, določen v predpisih, ki urejajo delovna razmerja, če mu
pravice niso bile priznane v skladu s temi predpisi. Ukrep iz tega odstavka se
uporablja še en mesec po prenehanju ukrepov v skladu z 20. členom tega zakona.
(2) Če delovno razmerje delavcu ne preneha
zaradi insolventnosti, je delavec dolžan vrniti prejeta izplačila.
22. VRAČILO PREJETIH SREDSTEV
99. člen
(skupni pogoj za določena upravičenja in
nadzor)
(1) Subjekt, ki je uveljavil:
-       
povračilo nadomestila plače delavcem na začasnem čakanju na delo iz
podpoglavja 1.1 tega zakona,
-       
oprostitev plačila prispevkov na podlagi 28. člena tega zakona v
povezavi s povračilom nadomestila plače delavcem na začasnem čakanju na delo in
na podlagi 38. člena tega zakona ali
-       
izredno pomoč v obliki mesečnega temeljnega dohodka iz podpoglavja 1.3
tega zakona,
mora v primeru, da je od uveljavitve tega
zakona prišlo do izplačila dobička, nakupov lastnih delnic ali lastnih
poslovnih deležev, izplačil nagrad poslovodstvu oziroma dela plač za poslovno
uspešnost poslovodstvu, izplačanih v letu 2020 oziroma za leto 2020, o tem
seznaniti Finančno upravo Republike Slovenije. Prejeta sredstva mora vrniti po
vročitvi odločbe, skupaj z zakonsko določenimi zamudnimi obrestmi, ki tečejo od
dneva uveljavitve pravic iz tega zakona do dneva vračila.
(2) Subjekt, ki je uveljavil upravičenja po
tem zakonu in naknadno ugotovi, da ni izpolnjeval pogojev za njihovo
pridobitev, o tem obvesti Finančno upravo Republike Slovenije najkasneje do
roka za predložitev obračuna davka od dohodkov pravnih oseb za leto 2020
oziroma za obdobje, ki vključuje podatke za obdobje drugega polletja 2020,
oziroma do roka za predložitev obračuna davka od dohodkov iz dejavnosti za leto
2020, in vrniti znesek prejete pomoči v 30 dneh od vročitve odločbe. Po poteku
roka za plačilo do plačila, se mu obračunavajo zakonske zamudne obresti po
Zakonu o predpisani obrestni meri zamudnih obresti (Uradni list RS,
št. 11/07 – uradno prečiščeno besedilo).
(3) Nadzor nad uveljavljanjem pravic iz
tretje alineje prvega odstavka tega člena, drugega odstavka 28. člena,
prvega in petega odstavka 33. člena ter 38. člena tega zakona izvaja
Finančna uprava Republike Slovenije v skladu z zakonom, ki ureja davčni
postopek, razen če ta zakon določa drugače.
23. VARSTVO OKOLJA
100. člen
(podaljšanje rokov glede obveznosti
poročanja)
(1) Roki glede obveznosti poročanja,
določeni z Zakonom o varstvu okolja (Uradni list RS, št. 39/06 – uradno
prečiščeno besedilo, 49/06 – ZMetD, 66/06 – odl. US, 33/07 – ZPNačrt, 57/08 –
ZFO-1A, 70/08, 108/09, 108/09 – ZPNačrt-A, 48/12, 57/12, 92/13, 56/15, 102/15,
30/16, 61/17 – GZ, 21/18 – ZNOrg in 84/18 – ZIURKOE; v nadaljnjem besedilu:
ZVO-1) in predpisi, izdanimi na podlagi ZVO-1, ter z ZV-1 in predpisi, izdanimi
na podlagi ZV-1, se podaljšajo tako, da se iztečejo 60. dan po preklicu
epidemije.
(2) Predpisi, izdani na podlagi ZVO-1, in
predpisi, izdani na podlagi ZV-1, iz prejšnjega odstavka so:
-       
Uredba o odpadkih (Uradni list RS, št. 37/15 in 69/15),
-       
Uredba o odlagališčih odpadkov (Uradni list RS, št. 10/14, 54/15, 36/16
in 37/18),
-       
Uredba o izrabljenih vozilih (Uradni list RS, št. 32/11, 45/11 – popr.,
26/12 in 84/18 – ZIURKOE),
-       
Uredba o odpadnih oljih (Uradni list RS, št. 24/12),
-       
Uredba o ravnanju z baterijami in akumulatorji ter odpadnimi baterijami
in akumulatorji (Uradni list RS, št. 3/10, 64/12, 93/12, 103/15 in 84/18 –
ZIURKOE),
-       
Uredba o ravnanju z izrabljenimi gumami (Uradni list RS, št. 63/09 in
84/18 – ZIURKOE),
-       
Uredba o ravnanju z odpadnimi zdravili (Uradni list RS, št. 105/08 in
84/18 – ZIURKOE),
-       
Uredba o odpadnih nagrobnih svečah (Uradni list RS, št. 25/19),
-       
Uredba o odstranjevanju polikloriranih bifenilov in polikloriranih
terfenilov (Uradni list RS, št. 34/08 in 9/09),
-       
Uredba o ravnanju z odpadnimi fitofarmacevtskimi sredstvi, ki vsebujejo
nevarne snovi (Uradni list RS, št. 119/06 in 84/18 – ZIURKOE),
-       
Uredba o ravnanju z embalažo in odpadno embalažo (Uradni list RS, št.
84/06, 106/06, 110/07, 67/11, 68/11 – popr., 18/14, 57/15, 103/15, 2/16 –
popr., 35/17, 60/18, 68/18 in 84/18 – ZIURKOE),
-       
Uredba o obvezni občinski gospodarski javni službi zbiranja komunalnih
odpadkov (Uradni list RS, št. 33/17 in 60/18),
-       
Uredba o metodologiji za oblikovanje cen storitev obveznih občinskih
gospodarskih javnih služb varstva okolja (Uradni list RS, št. 87/12, 109/12,
76/17 in 78/19),
-       
Uredba o odpadni električni in elektronski opremi (Uradni list RS, št.
55/15, 47/16, 72/18 in 84/18 – ZIURKOE),
-       
Uredba o okoljski dajatvi za onesnaževanje okolja zaradi nastajanja
odpadne embalaže (Uradni list RS, št. 32/06, 65/06, 78/08, 19/10, 68/17 in
82/18),
-       
Pravilnik o prvih meritvah in obratovalnem monitoringu odpadnih voda
(Uradni list RS, št. 94/14 in 98/15),
-       
Uredba o emisiji snovi pri odvajanju padavinske vode z javnih cest
(Uradni list RS, št. 47/05),
-       
Uredba o odvajanju in čiščenju komunalne odpadne vode (Uradni list RS,
št. 98/15, 76/17 in 81/19),
-       
Pravilnik o oskrbi s pitno vodo (Uradni list RS, št. 35/06, 41/08, 28/11
in 88/12),
-       
Uredba o oskrbi s pitno vodo (Uradni list RS, št. 88/12),
-       
Pravilnik o prvih meritvah in obratovalnem monitoringu emisije snovi v
zrak iz nepremičnih virov onesnaževanja ter o pogojih za njegovo izvajanje
(Uradni list RS, št. 105/08),
-       
Pravilnik o monitoringu fizikalno-kemijskih lastnosti tekočih goriv
(Uradni list RS, št. 76/11, 56/14 in 35/18),
-       
Uredba o uporabi fluoriranih toplogrednih plinov in ozonu škodljivih
snoveh (Uradni list RS, št. 60/16),
-       
Uredba o toplogrednih plinih, dejavnostih in napravah, za katere je
treba pridobiti dovoljenje za izpuščanje toplogrednih plinov oziroma izvajati
monitoring emisij toplogrednih plinov (Uradni list RS, št. 55/11 in 1/13),
-       
Uredba o podrobnejšem načinu in pogojih vzpostavitve in vodenja registra
emisijskih kuponov (Uradni list RS, št. 56/05), 
-       
Uredba o okoljski dajatvi za onesnaževanje zraka z emisijo ogljikovega
dioksida (Uradni list RS, št. 48/18),
-       
Uredba o mejnih vrednostih emisije hlapnih organskih spojin v zrak iz
naprav, v katerih se uporabljajo organska topila (Uradni list RS, št. 35/15 in
58/16),
-       
Uredba o emisiji snovi v zrak iz srednjih kurilnih naprav, plinskih turbin
in nepremičnih motorjev (Uradni list RS, št. 17/18 in 59/18),
-       
Uredba o najvišjih vsebnostih hlapnih organskih spojin v določenih
barvah in lakih ter proizvodih za ličenje vozil (Uradni list RS, št. 93/10),
-       
Uredba o trajnostnih merilih za biogoriva in emisiji toplogrednih plinov
v življenjskem ciklu goriv v prometu (Uradni list RS, št. 19/17),
-       
Pravilnik o monitoringu trajnostnih meril za biogoriva (Uradni list RS,
št. 24/17),
-       
Pravilnik o obratovalnem monitoringu stanja podzemne vode (Uradni list
RS, št. 66/17, 4/18 in 77/19),
-       
Pravilnik o obratovalnem monitoringu stanja površinskih voda (Uradni
list RS, št. 91/13),
-       
Pravilnik o obratovalnem monitoringu stanja tal (Uradni list RS, št.
66/17 in 4/18),
-       
Pravilnik o opazovanju seizmičnosti na območju velike pregrade (Uradni
list RS, št. 92/99, 44/03 in 58/16),
-       
Pravilnik o prvih meritvah in obratovalnem monitoringu za vire
elektromagnetnega sevanja ter o pogojih za njegovo izvajanje (Uradni list RS,
št. 70/96, 41/04 – ZVO-1 in 17/11 – ZTZPUS-1),
-       
Uredba o izvajanju Uredbe Evropskega parlamenta in Sveta (ES) št.
166/2006 o Evropskem registru izpustov in prenosov onesnaževal ter spremembi
Direktiv Sveta 91/689/EGS in 96/61/ES (Uradni list RS, št. 77/06),
-       
Uredba o metodologiji za oblikovanje cen storitev obveznih občinskih
gospodarskih javnih služb varstva okolja (Uradni list RS, št. 87/12, 109/12,
76/17 in 78/19),
-       
Uredba o koncesiji za rabo podzemne vode iz vrtine JAN-1/04 za dejavnost
kopališč in naravnih zdravilišč (Uradni list RS, št. 104/08),
-       
Uredba o koncesiji za rabo vode za proizvodnjo pijač v Radenski, d. d.
iz vrtin V-G, V-H, V-J, P-Z, Vp-3č, V-L, V-P, V-S in V-T (Uradni list RS, št.
103/15),
-       
Uredba o koncesiji za rabo vode za proizvodnjo pijač v Drogi Kolinski d.
d. iz vrtine G-4/70 (Uradni list RS, št. 103/15 in 14/19),
-       
Uredba o koncesiji za rabo vode za proizvodnjo pijač v Dani d. o. o. iz
vrtine D-2/05 (Uradni list RS, št. 103/15),
-       
Uredba o koncesiji za rabo vode za proizvodnjo pijač v Huber, d. o. o.,
iz vrtine NIKO-1/08 (Uradni list RS, št. 50/16),
-       
Uredba o koncesiji za rabo vode za proizvodnjo pijač v Sončni elektrarni
Bah Dragica Bah s. p. iz vrtine B-1/09 (Uradni list RS, št. 64/16),
-       
Uredba o koncesiji za rabo vode za proizvodnjo pijač iz vrtine Z-3/11
(Uradni list RS, št. 58/17),
-       
Uredba o koncesiji za odvzem podzemne vode iz vodnih virov Pivovarna
Union V-3, V-4, V-6 in V-8 za stekleničenje in proizvodnjo pijač (Uradni list
RS, št. 36/05),
-       
Uredba o koncesiji za odvzem podzemne vode iz vodnega vira DANA – D-1/02
za stekleničenje in proizvodnjo pijač (Uradni list RS, št. 36/05 in 122/07),
-       
Uredba o koncesiji za odvzem podzemne vode iz vodnih virov ZB 1, ZB 2,
ZB 3, ZB 4, ZB 5, ZB 6 in ZB 7 Lurd za proizvodnjo pijač (Uradni list RS, št.
46/05),
-       
Uredba o koncesiji za odvzem podzemne vode iz vodnega vira VČM-1/100 za
proizvodnjo pijač (Uradni list RS, št. 46/05),
-       
Uredba o koncesiji za odvzem podzemne vode iz vodnega vira Romih 2/90 za
proizvodnjo pijač (Uradni list RS, št. 47/05),
-       
Uredba o koncesiji za odvzem podzemne vode iz vodnega vira Č-1 nad
Črnivcem za proizvodnjo pijač (Uradni list RS, št. 47/05),
-       
Uredba o koncesiji za odvzem podzemne vode iz vodnega vira ŽV-1/02 za
proizvodnjo pijač (Uradni list RS, št. 47/05).
100.a člen
(oddaja presežnih količin odpadne
embalaže)
(1) Ne glede na 20. člen ZVO-1 in prvi
odstavek 18. člena Uredbe o ravnanju z embalažo in odpadno embalažo
(Uradni list RS, št. 84/06, 106/06, 110/07, 67/11, 68/11 – popr., 18/14,
57/15, 103/15, 2/16 – popr., 35/17, 60/18, 68/18 in 84/18 – ZIURKOE; v
nadaljnjem besedilu: Uredba) izvajalec občinske gospodarske javne službe
zbiranja komunalnih odpadkov oziroma izvajalec občinske gospodarske javne
službe obdelave komunalnih odpadkov (v nadaljnjem besedilu: izvajalec javne
službe) odda odpadno embalažo, za katero družba za ravnanje z odpadno embalažo,
ki ima okoljevarstveno dovoljenje v skladu s predpisom, ki ureja ravnanje z
embalažo in odpadno embalažo (v nadaljnjem besedilu: družba za ravnanje z
odpadno embalažo), po prejemu obvestila iz tretjega odstavka 18. člena
Uredbe zavrne prevzem ali je ne prevzame v roku iz 1. točke drugega odstavka
26. člena Uredbe, izvajalcu obdelave odpadkov iz predpisa, ki ureja
odpadke (v nadaljnjem besedilu: izvajalec obdelave). Izvajalec javne službe
izbere izvajalca obdelave v skladu z zakonom, ki ureja javno naročanje.
(2) Izvajalec javne službe najpozneje dan
pred oddajo odpadne embalaže v skladu s prejšnjim odstavkom obvesti
inšpektorja, pristojnega za okolje, o tem, da bo izvajalec obdelave začel pri
njem prevzemati odpadno embalažo.
(3) Izvajalec obdelave, ki izvaja postopke
priprave odpadne embalaže za nadaljnjo obdelavo (npr. sortiranje), mora
prevzeto odpadno embalažo iz prejšnjega odstavka obdelati tako, da jo lahko v
čim večjem deležu usmeri v recikliranje, in oddati v nadaljnjo obdelavo
najpozneje v treh mesecih od prevzema pošiljke odpadne embalaže tako, da so v
čim večji meri doseženi okoljski cilji iz predpisa, ki ureja ravnanje z
embalažo in odpadno embalažo.
(4) Družba za ravnanje z odpadno embalažo
ne sme od izvajalca javne službe ali izvajalca obdelave zahtevati odpadne
embalaže, ki jo izvajalec javne službe odda izvajalcu obdelave v skladu s prvim
odstavkom tega člena in za to odpadno embalažo ne sme zahtevati plačila
vrednosti odpadne embalaže ali vrednosti posameznih vrst embalažnega materiala
v odpadni embalaži, ki nastanejo pri njeni obdelavi.
(5) Stroške ravnanja z odpadno embalažo, ki
jo izvajalec javne službe odda izvajalcu obdelave v skladu s prvim odstavkom
tega člena, vključno z davkom na dodano vrednost, plača Republika Slovenija po
predloženem računu tega izvajalca obdelave.
(6) Stroški ravnanja z odpadno embalažo iz
prejšnjega odstavka obsegajo:
1.     
stroške prevzemanja odpadne embalaže pri izvajalcu javne službe (npr.
nakladanje in tehtanje prevzete odpadne embalaže),
2.     
stroške prevoza odpadne embalaže od kraja predhodnega skladiščenja ali
skladiščenja pri izvajalcu javne službe do kraja naprave za obdelavo izbranega
izvajalca obdelave in
3.     
stroške obdelave prevzete odpadne embalaže, vključno s stroški priprave
te odpadne embalaže za nadaljnjo obdelavo (npr. sortiranje).
(7) Pri določanju višine stroškov obdelave
iz 3. točke prejšnjega odstavka mora izvajalec obdelave upoštevati morebitno
vrednost odpadne embalaže ali vrednost posameznih vrst embalažnega materiala v
odpadni embalaži, ki nastanejo pri njeni obdelavi.
(8) Izvajalec obdelave ministrstvu,
pristojnemu za okolje, pošlje račun za plačilo stroškov ravnanja z odpadno
embalažo, ki mu priloži:
1.     
dokumentacijo o tehtanju prevzete odpadne embalaže, iz katere mora biti
razvidna masa odpadne embalaže, prevzete od posameznega izvajalca javne službe,
2.     
podatke o oddaljenosti naprave za obdelavo odpadne embalaže od zbirnega
centra ali centra za obdelavo komunalnih odpadkov izvajalca javne službe, od
katerega je prevzel odpadno embalažo,
3.     
dokumentacijo o tehtanju oddanih obdelanih odpadkov, iz katere je
razvidna masa oddanih obdelanih odpadkov,
4.     
podatke, ki omogočajo identifikacijo evidenčnega lista iz predpisa, ki
ureja odpadke, na katerih je naveden kot prevzemnik odpadkov in se nanašajo na
poslan račun,
5.     
podatke, ki omogočajo identifikacijo evidenčnega lista iz predpisa, ki
ureja odpadke, na katerih je naveden kot pošiljatelj odpadkov, in se nanašajo
na poslan račun.
(9) Ministrstvo, pristojno za okolje, na
podlagi ustrezne in popolne dokumentacije iz prejšnjega odstavka izvajalcu
obdelave plača račun iz prejšnjega odstavka in obvesti izvajalca javne službe o
plačilu.
(10) Ministrstvo, pristojno za okolje,
delno ali v celoti zavrne račun iz osmega odstavka tega člena, če iz
dokumentacije, priložene računu, izhaja, da obdelava ni bila izvedena v skladu
s tem zakonom in predpisi, ki urejajo odpadke. V tem primeru izvajalec obdelave
krije stroške ravnanja z odpadno embalažo, na katero se nanaša zavrnjen račun.
23.A GRADNJA OBJEKTOV
100.b člen
(popolnost zahteve za izdajo gradbenega
dovoljenja)
(1) Zahteva za izdajo gradbenega dovoljenja
za objekt z vplivi na okolje na podlagi 51. člena Gradbenega zakona
(Uradni list RS, št. 61/17 in 72/17 – popr.; v nadaljnjem besedilu: GZ) se
ne glede na določbo petega odstavka 35. člena GZ, šteje za popolno, če so
priloženi dokumenti iz 1. točke drugega odstavka 35. člena in drugega
odstavka 51. člena GZ.
(2) Investitor mora pred izdajo gradbenega
dovoljenja organu, pristojnemu za gradbene zadeve, predložiti dokumentacijo iz
3. točke drugega odstavka 35. člena GZ.
(3) Če po izvedbi postopka organ ugotovi,
da so izpolnjeni vsi pogoji za izdajo gradbenega dovoljenja, ni pa izkazan
pogoj iz 6. točke prvega odstavka 43. člena GZ, investitorja pisno pozove,
da v 15 dneh dopolni zahtevo z ustrezno dokumentacijo, ki bo izkazovala pogoj
iz 6. točke prvega odstavka 43. člena GZ.
(4) Če investitor zahteve za izdajo
gradbenega dovoljenja na podlagi poziva iz prejšnjega odstavka v roku ne
dopolni, se zahteva zavrne.
100.c člen
(mnenja v postopkih)
Mnenja mnenjedajalcev v postopkih umeščanja
v prostor ali pridobivanja dovoljenj za gradnjo morajo jasno izražati stališča
mnenjedajalca, ki morajo biti strokovno in pravno utemeljena, obrazložena in
morajo vključevati tudi morebitne predloge rešitve oziroma smernice in pogoje
za izvedbo gradnje.
100.č člen
(prevlada druge javne koristi)
(1) Če je bil poseg v poročilu o vplivih na
okolje oziroma v dodatku za varovana območja neugodno ocenjen, lahko investitor
hkrati ob vložitvi zahteve za pridobitev gradbenega dovoljenja v integralnem
postopku poda tudi predlog uvedbe postopka prevlade druge javne koristi nad javno
koristjo ohranjanja narave.
(2) V primeru, da je predlog uvedbe
postopka prevlade druge javne koristi podan mora vsebovati vsa gradiva in
dokaze v skladu s predpisi o ohranjanju narave. Ministrstvo preveri vsebino
predloga in najkasneje v 14 dneh ugotovi, da je gradivo popolno, ali zahteva
dopolnitve. Ne glede na predpise, ki urejajo varstvo narave, se postopek
prevlade nad javno koristjo ohranjanja narave izvede v okviru integralnega
postopka gradbenega dovoljenja, tako da ministrstvo pozove za mnenje pristojna
ministrstva in organizacije, seznani Evropsko komisijo ali v primeru
prednostnih vrst zaprosi Evropsko komisijo za mnenje, ter pripravi odločitev
vlade z obrazložitvijo. Po odločitvi vlade o prevladi javne koristi, se izda
gradbeno dovoljenje z obrazložitvijo, v kateri je povzeta odločitev vlade.
(3) V primeru, da se v postopku presoje
vplivov na okolje izkaže, da gre za odstopanje od ciljev varstva voda po
predpisih o vodah in v sprejetem državnem prostorskem načrtu ter po zaključeni
celoviti presoji vplivov na okolje še ni bila določena izjema po 56. členu
ZV-1, ali pa se je vodno telo spremenilo, se izjema lahko določi tudi v postopku
integralnega gradbenega dovoljenja. Izjema se določi s posebnim izrekom odločbe
o gradbenem dovoljenju, obrazložitev pa mora vsebovati vse elemente in dokaze,
ter navedbo sorazmernih ukrepov za zmanjšanje vplivov po predpisih o vodah.
100.d člen
(preprečitev podvajanja)
(1) Če nosilec nameravanega posega v
okolje, ki ga predstavlja objekt z vplivi na okolje, na katerega zahtevo na
Agenciji Republike Slovenije za okolje že teče postopek za izdajo
okoljevarstvenega soglasja za nameravani poseg, začet pred začetkom veljavnosti
GZ, kot investitor vloži zahtevo za izdajo gradbenega dovoljenja, ki se vodi po
pravilih IV. poglavja četrtega dela GZ, se postopek za izdajo okoljevarstvenega
soglasja po uradni dolžnosti nadaljuje kot postopek za izdajo pisnega mnenja o
sprejemljivosti nameravane gradnje z vidika njene pristojnosti, ko organ za
gradbene zadeve v skladu z 52. in 107. členom GZ tako zaprosilo posreduje
Agenciji Republike Slovenije za okolje.
(2) Agencija Republike Slovenije za okolje
pri izdaji mnenja iz 52. in 107. člena GZ upošteva stanje postopka za
izdajo okoljevarstvenega soglasja, kakršno je do trenutka prejema zaprosila
pristojnega organa iz prejšnjega odstavka, vključno z vsemi mnenji pristojnih
mnenjedajalcev in drugimi izvedenimi postopki (npr. čezmejni vplivi), ki so že
bili izvedeni v postopku izdaje okoljevarstvenega soglasja pred prejemom
zaprosila pristojnega organa za gradbene zadeve za izdajo navedenega pisnega mnenja.
(3) Če se poročilo o vplivih na okolje
predloženo v zahtevi za izdajo okoljevarstvenega soglasja razlikuje od poročila
o vplivih na okolje predloženo v integralnem postopku morajo biti vse spremembe
jasno navedene v posebnem poglavju tega poročila.
(4) Stranski udeleženci v postopku za
izdajo okoljevarstvenega soglasja izgubijo status stranskega udeleženca, imajo
pa pravice v skladu s pravili kot jih ureja GZ, če ta zakon ne določa drugače.
100.e člen
(gradnja na podlagi dokončnosti gradbenega
dovoljenja)
Ne glede na 4. člen GZ lahko
investitor na lastno odgovornost začne z gradnjo, rekonstrukcijo ali spremembo
namembnosti objekta tudi po dokončnosti gradbenega dovoljenja in prijavi
začetka gradnje, kadar je ta predpisana.
100.f člen
(zastopanje interesov varstva okolja in
ohranjanja narave)
(1) Oseba, ki je pridobila status nevladne
organizacije, ki deluje v javnem interesu na podlagi zakonov, ki urejajo
varstvo okolja ali ohranjanje narave ali varstvo ali rabo naravnih dobrin ali
varstvo kulturne dediščine (v nadaljnjem besedilu: nevladna organizacija), ima
pravico udeležbe v postopku za izdajo gradbenega dovoljenja po tem zakonu, če izpolnjuje
še naslednje pogoje:
a)     če je nevladna organizacija organizirana v statusni obliki društva
mora imeti najmanj 50 aktivnih članov, pri čemer se šteje, da je član aktiven,
če je tekoče in za zadnji dve pretekli koledarski leti bil udeležen na zboru
članov in plačal članarino;
b)     če je nevladna organizacija organizirana v statusni obliki zavoda
mora imeti v tekočem in v zadnjih dveh preteklih koledarskih letih ves čas
zaposlene najmanj tri osebe s polnim delovnim časom in s strokovno izobrazbo 7
ravni Slovenskega ogrodja kvalifikacij s področja delovanja nevladne
organizacije;
c)     če je nevladna organizacija organizirana v obliki ustanove mora
imeti v tekočem in v zadnjih dveh preteklih koledarskih letih najmanj 10.000 eurov
premoženja v vsakem letu.
(2) Pogoji iz prejšnjega odstavka morajo
biti izpolnjeni v trenutku priglasitve udeležbe v postopku izdaje gradbenega
dovoljenja.
(3) Nevladna organizacija organizirana v
statusni obliki društva pogoje izkaže s predložitvijo verodostojne
dokumentacije, iz katere izhaja udeležba na zboru članov posameznega člana,
plačilo članarine posameznega člana na bančni račun nevladne organizacije.
(4) Nevladna organizacija organizirana v
statusni obliki zavoda pogoje izkaže s predložitvijo potrdila Zavoda za
zdravstveno zavarovanje Slovenije o vključitvi posameznika v obvezno
zavarovanje in s predložitvijo overjene kopije potrdila o izobrazbi za
posamezno zaposleno osebo.
(5) Nevladna organizacija organizirana v
obliki ustanove pogoje izkaže s predložitvijo letnih poročil oziroma vseh računovodskih
izkazov s pojasnili.
(6) Stranski udeleženci in nevladne
organizacije morajo, ne glede na določbe GZ, udeležbo v postopku priglasiti z
zahtevo v 15 dneh od javne objave zahteve za izdajo gradbenega dovoljenja in
dokumentacije na spletnih straneh e-uprave. Če je zahteva za udeležbo v
postopku za izdajo gradbenega dovoljenja vložena zunaj roka iz prejšnjega
stavka, se s sklepom zavrže. Pritožba zoper sklep o zavrženju zahteve ne zadrži
njegove izvršitve.
100.g člen
(pravno varstvo)
(1) Ne glede na določbe predpisov, ki
urejajo upravni spor in graditev objektov, se lahko tožba zoper gradbeno
dovoljenje, izdano z upoštevanjem določb tega zakona, vloži v 15 dneh od objave
odločbe na spletnih straneh e-uprave.
(2) Nevladna organizacija, ki zoper
gradbeno dovoljenje, izdano z upoštevanjem določb tega zakona, uresničuje
pravno varstvo na podlagi 58. člena GZ ali tretjega odstavka
137. člena Zakona o ohranjanju narave (Uradni list RS, št. 96/04 –
uradno prečiščeno besedilo, 61/06 – ZDru-1, 8/10 – ZSKZ-B, 46/14, 21/18 – ZNOrg
in 31/18), mora izpolnjevati pogoje iz prvega odstavka 100.f člena tega zakona.
100.h člen
(nujne in prednostne zadeve)
Za vse sodne postopke, ki bi tekli na
podlagi uveljavljanja pravic do pravnega varstva v postopkih izdaje gradbenega
dovoljenja po tem zakonu, se šteje, da gre za nujne in prednostne zadeve.
24. DRUGA PODROČJA
101. člen
(bivanje tujcev)
Tujcem, ki so imeli najmanj do 13. marca
2020 v Republiki Sloveniji veljaven pravni naslov zakonitega bivanja in v času
izvajanja ukrepov za zajezitev in obvladovanje epidemije iz objektivnih
razlogov ne morejo zapustiti ozemlja države, se dovoli nadaljnje bivanje v
Republiki Sloveniji do odprave tistih ukrepov za zajezitev in obvladovanje
epidemije, ki objektivno onemogočajo tujcem, da zapustijo Republiko Slovenijo
ali si uredijo ustrezen pravni naslov za zakonito bivanje.
101.a člen
(vrednotnice)
(1) Če pogodba o paketnem potovanju zaradi
neizogibnih in izrednih okoliščin, ki jih povzroča epidemija, ni izpolnjena, se
šteje, da organizator potovanja izpolni svojo obveznost glede vračila vseh
plačil iz šestega in osmega odstavka 57.f člena ter 1. točke 57.g člena
Zakona o varstvu potrošnikov (Uradni list RS, št. 98/04 – uradno prečiščeno
besedilo, 114/06 – ZUE, 126/07, 86/09, 78/11, 38/14, 19/15, 55/17 – ZKolT in
31/18), če potrošniku izda vrednotnico v višini vseh plačil potrošnika.
(2) Vrednotnica se glasi na prinosnika in
omogoča unovčljivost v 24 mesecih od izdaje. Če potrošnik izdane vrednotnice ne
unovči v 24 mesecih od izdaje, lahko v 14 dneh po preteku tega obdobja od
organizatorja potovanja zahteva, da mu v 14 dneh od prejema zahtevka vrne
znesek, na katerega se glasi vrednotnica.
(3) Izdana vrednotnica je predmet jamstva za
povračilo vseh plačil, ki so bila izvedena s strani potrošnika ali v njegovem
imenu, če posamezne potovalne storitve niso izvedene zaradi likvidnostnih težav
organizatorja potovanja.
(4) Za izdano vrednotnico jamči organizator
potovanja z vsem svojim premoženjem.
(5) Ta določba ne posega v pravico
potrošnika, da navkljub ponudbi vrednotnice od organizatorja potovanja zahteva
vračilo vseh plačil, če se potrošnik s ponujeno vrednotnico ne strinja.
Organizator potovanja potrošniku vrne vsa plačila v 12 mesecih po razglasitvi
prenehanja epidemije.
(6) Ukrep iz tega člena se uporablja tudi
za vračilo plačil potrošnika, ki so bila izvedena pred uveljavitvijo tega
zakona, če pogodba o paketnem potovanju ni bila izpolnjena zaradi neizogibnih
in izrednih okoliščin iz prvega odstavka tega člena.
101.b člen
(stroški vrnitve ali potovanja preko
Republike Slovenije)
(1) Ne glede na določbe 12., 13. in
14. člena Zakona o konzularni zaščiti (Uradni list RS, št. 30/18; v
nadaljnjem besedilu: ZKZaš), od 12. marca 2020 državljanu Republike
Slovenije ali njegovemu družinskemu članu ali drugemu državljanu kot jih
opredeljuje 2. člen ZKZaš, ni treba vrniti finančnih sredstev za kritje
najnujnejših stroškov, ki so upravičeno potrebni za njegovo vrnitev ali
potovanje preko Republike Slovenije, če Republika Slovenija zaradi posledic
epidemije neposredno naroči storitev prevoza ali prevoz zagotovi druga država
ali mednarodna organizacija, ter se ne šteje za dohodek po zakonu, ki ureja
dohodnino.
(2) V primerih iz prejšnjega odstavka ni
treba vložiti vloge za založitev sredstev, uporabiti standardnih obrazcev iz
Prilog I in II Direktive Sveta (EU) 2015/637 z dne 20. aprila 2015 o
ukrepih za usklajevanje in sodelovanje, potrebnih za lažje zagotavljanje
konzularne zaščite državljanov Unije brez predstavništva v tretjih državah, in
o razveljavitvi Sklepa 95/553/ES (UL L št. 106 z dne 24. 4. 2015,
str. 1), predstavništvo v tujini ali ministrstvo, pristojno za zunanje zadeve,
pa ne izdata upravne odločbe.
102. člen
(oprostitev
plačila storitev RTV signala in prispevka za programe RTV Slovenija)
(1) Regionalne in druge televizije, ki
preko DVB signala informirajo državljane Republike Slovenije, se za čas od
razglasitve do preklica epidemije oprosti plačila storitev distribucije TV
signala s strani javne RTV, določene v 114.a členu Zakona o medijih (Uradni
list RS, št. 110/06 – uradno prečiščeno besedilo, 36/08 – ZPOmK-1, 77/10 –
ZSFCJA, 90/10 – odl. US, 87/11 – ZAvMS, 47/12, 47/15 – ZZSDT, 22/16, 39/16,
45/19 – odl. US in 67/19 – odl. US). Prav tako se oprosti plačilo frekvenčnine,
ki ga regionalne in druge televizije in radijske postaje plačujejo Agenciji za
komunikacijska omrežja in storitve Republike Slovenije.
(2) Ne glede na 32. člen Zakona o
Radioteleviziji Slovenija (Uradni list RS, št. 96/05, 109/05 – ZDavP-1B,
105/06 – odl. US, 26/09 – ZIRS0809-B in 9/14; v nadaljnjem besedilu: ZRTVS-1)
so poslovni subjekti iz 2. točke prvega odstavka 32. člena ZRTVS-1
oproščeni plačila prispevka za programe RTV Slovenija za čas od razglasitve epidemije
do 31. maja 2020.
102.a člen
(začasna neuporaba določb o omejitvi
izplačevanja dela pokojnine, višje delne pokojnine in višjega sorazmernega dela
pokojnine)
Ne glede na 140. člen Zakona o
spremembah in dopolnitvah Zakona o pokojninskem in invalidskem zavarovanju
(Uradni list RS, št. 75/19), se tretji in sedmi odstavek 40.a člena
ZPIZ-2 začneta uporabljati 1. oktobra 2020.
102.b člen
(metodologija za določitev upravičenih
stroškov elektrooperaterjev)
Agencija za energijo spremeni splošni akt,
s katerim določa metodologijo za določitev upravičenih stroškov
elektrooperaterjev iz Energetskega zakona (Uradni list RS, št. 60/19 –
uradno prečiščeno besedilo) tako, da za leto 2020 priznana stopnja donosnosti
znaša največ 4,13 %. To uporabi Agencija za energijo v postopku odstopanj
od tekočega regulativnega obdobja.
103. člen
(pooblastila policiji)
(1) Policisti smejo za namen zajezitve in
obvladovanja epidemije ter za zagotovitev spoštovanja posebnih ukrepov iz
zakona, ki določa nalezljive bolezni ter predpisuje ukrepe za njihovo
preprečevanje in obvladovanje, in iz odredb ali odlokov, sprejetih za zajezitev
in obvladovanje epidemije, uporabljati naslednja pooblastila iz zakona, ki
ureja naloge in pooblastila policije:
1.     
zbiranje obvestil,
2.     
vabljenje,
3.     
opozarjanje,
4.     
ukazovanje,
5.     
ugotavljanje identitete oseb in izvajanje identifikacijskega postopka,
6.     
iskanje oseb,
7.     
prepoznavanje oseb po fotografijah
8.     
postavljanje cestne zapore z blokadnimi točkami,
9.     
začasno omejevanje gibanja oseb,
10.  
zbiranje in obdelovanje podatkov,
11.  
privedba.
(2) Policisti smejo pooblastila iz 6., 7.,
8., 9. in 11. točke prejšnjega odstavka uporabljati zgolj za zagotavljanje
izvajanja odločb in drugih konkretnih aktov, izdanih na podlagi zakona, ki
določa nalezljive bolezni ter predpisuje ukrepe za njihovo preprečevanje in
obvladovanje.
(3) Za izvajanje pooblastil iz 6., 7., 8.,
9. in 11. točke prvega odstavka tega člena smejo policisti dostopati do
naslednjih osebnih podatkov, vključno s posebnimi vrstami osebnih podatkov, ki
jih na podlagi zakona, ki določa nalezljive bolezni ter predpisuje ukrepe za
njihovo preprečevanje in obvladovanje, ter zakona, ki določa zbirke podatkov s
področja zdravstvenega varstva, upravlja ali pridobiva NIJZ:
-       
osebno ime,
-       
EMŠO, za tujega državljana pa številka, vrsta in država izdajateljica
osebnega dokumenta,
-       
naslov stalnega oziroma začasnega prebivališča,
-       
podatke o osebnem zdravniku,
-       
podatke o odločbi, s katero je bila oboleli osebi odrejena osamitev,
popolna osamitev ali karantena (kdo in kdaj je odredil osamitev),
-       
podatke o vrsti in trajanju osamitve ali karantene (ali osamitev poteka
na bolnikovem domu, v zdravstvenem zavodu (hospitalizacija) ali v za ta namen
posebej določenem prostoru),
-       
podatke o omejitvah, ki so bile odrejene za osebe, za katere sta
odrejeni osamitev ali karantena (zaščitna oprema, način prevoza).
(4) Protokol za izvajanje pooblastil iz
tretjega odstavka tega člena med Ministrstvom za notranje zadeve, Ministrstvom
za zdravje in NIJZ določi vlada s sklepom.
(5) Če policist ugotovi, da oseba krši z
odločbo ali drugim aktom odrejen ukrep iz zakona, ki določa nalezljive bolezni
ter predpisuje ukrepe za njihovo preprečevanje in obvladovanje, to osebo
privede na kraj, določen v odločbi ali drugem aktu, pristojnemu organu, ki je
tak ukrep določil, pa predlaga sprejem strožjega ukrepa.
(6) Pridobljeni podatki iz tega člena se
hranijo najmanj toliko časa, dokler trajajo ukrepi, odrejeni po zakonu, ki
določa nalezljive bolezni ter predpisuje ukrepe za njihovo preprečevanje in
obvladovanje, oziroma po odredbah in odlokih, sprejetih za zajezitev in
obvladovanje epidemije, vendar ne dlje kot 30 dni po koncu razglasitve
epidemije. Po preteku tega roka se pridobljeni podatki izbrišejo oziroma
uničijo.
IV. DEL
KAZENSKE DOLOČBE
104. člen
(kazenske določbe na področju dela in
plačevanja prispevkov za socialno varnost)
(1) Z globo od 3.000 do 20.000 eurov se
kaznuje delodajalec, ki:
-       
izplača nadomestila plače v nasprotju s tem zakonom (prvi odstavek 31.
člena),
-       
v času prejemanja delnega povračila nadomestil plače delavcem odredi
nadurno delo ali ne obvesti Zavoda Republike Slovenije za zaposlovanje v
primeru, da delavca pozove, da se vrne na delo, ali ne obvesti Zavoda Republike
Slovenije za zaposlovanje z dnem prenehanja odsotnosti, če delavcu preneha
odsotnost iz razlogov višje sile (drugi in tretji odstavek 31. člena),
-       
ne omogoči administrativnega in finančnega nadzora (prvi odstavek 30.
člena),
-       
ne izplača kriznega dodatka (drugi, tretji in četrti odstavek
33. člena),
-       
ne obvesti Finančne uprave Republike Slovenije o naknadni ugotovitvi o
neizpolnjevanju pogojev za upravičenja po tem zakonu (drugi odstavek 99.
člena).
(2) Z globo od 1.500 do 8.000 eurov se
kaznuje delodajalec, ki zaposluje deset ali manj delavcev, če stori prekršek iz
prejšnjega odstavka.
(3) Z globo od 450 do 2.000 eurov se
kaznuje odgovorna oseba delodajalca, če stori prekršek iz prvega odstavka tega
člena.
(4) Z globo od 450 do 1.200 eurov se
kaznuje delodajalec posameznik, če stori prekršek iz prvega odstavka tega
člena.
105. člen
(kazenske določbe na področju plač v javnem
sektorju in gospodarskih družbah v neposredni in posredni večinski državni
lasti)
Z globo najmanj 1.100 eurov se kaznuje za
prekršek odgovorna oseba uporabnika proračuna Republike Slovenije, če določi
oziroma izplača dodatke v nasprotju z 71. členom tega zakona, ali prekorači
dodeljena finančna sredstva iz četrtega odstavka 71. člena tega zakona.
106. člen
(višina globe v hitrem prekrškovnem
postopku)
Za prekrške iz tega zakona se sme v hitrem
postopku izreči globa tudi v znesku, ki je višji od najnižje predpisane globe,
določene s tem zakonom.

Zakon o interventnih ukrepih za zajezitev
epidemije COVID-19 in omilitev njenih posledic za državljane in gospodarstvo –
ZIUZEOP (Uradni list RS, št. 49/20) vsebuje naslednje prehodne in
končne določbe:
»V. DEL
PREHODNE IN KONČNE
DOLOČBE
107. člen
(prehodna
določba na področju dela in plačevanja prispevkov za socialno varnost)
(1) Določbe Zakona o interventnih ukrepih
na področju plač in prispevkov, ki se nanašajo na pravico do delnega povračila
izplačanih nadomestil plače delavcem na začasnem čakanju na delo, se ne
uporabljajo za čas trajanja začasnih ukrepov iz tega zakona.
(2) Ne glede na določbe Zakona o
interventnih ukrepih na področju plač in prispevkov Zavod Republike Slovenije
za zaposlovanje v obdobju trajanja začasnih ukrepov iz tega zakona vse vloge za
uveljavljanje delnega povračila plač delavcem na začasnem čakanju na delo
obravnava v skladu z določbami tega zakona.
(3) Izjema iz prejšnjega odstavka velja
tudi za vloge za uveljavitev pravice do delnega povračila izplačanih nadomestil
plače delavcem na začasnem čakanju na delo, vložene pri Zavodu Republike
Slovenije za zaposlovanje v obdobju od vključno 28. marca 2020 do uveljavitve
tega zakona.
108. člen
(prehodna
določba na področju uskladitve nadomestil plač funkcionarjev)
(1) Nadomestila plač funkcionarjev,
določena v skladu z zakonom pred uveljavitvijo tega zakona, se z dnem
uveljavitve tega zakona uskladijo z drugim odstavkom 69. člena tega zakona.
(2) Uskladitev izvede organ, ki je odločil
o pravici do nadomestila plače po prenehanju funkcije, najpozneje v osmih dneh
po uveljavitvi tega zakona.
109. člen
(začetek
veljavnosti)
(1) Ta zakon začne veljati naslednji dan po
objavi v Uradnem listu Republike Slovenije.
(2) Vlada lahko predlaga Državnemu zboru
Republike Slovenije prenehanje veljavnosti tega zakona v celoti ali v njegovih
posamičnih delih tudi pred potekom rokov, ki jih določa ta zakon, če oceni, da
to utemeljujejo spremenjene razmere.«.

Zakon o spremembah in dopolnitvah Zakona o interventnih
ukrepih za zajezitev epidemije COVID-19 in omilitev njenih posledic za
državljane in gospodarstvo – ZIUZEOP-A (Uradni list RS, št. 61/20) spreminja 108. člen zakona tako,
da se glasi:
»108. člen
(prehodna določba na področju uskladitve
plač in nadomestil plač funkcionarjev)
(1) Plače in
nadomestila plač funkcionarjev, določena v skladu z
zakonom pred uveljavitvijo tega zakona, se z dnem uveljavitve tega zakona
uskladijo s prvim in drugim
odstavkom 69. člena tega zakona.
(2) Uskladitev izvede organ, ki je odločil
o pravici do plače oziroma nadomestila plače po prenehanju funkcije, najpozneje v osmih dneh
po uveljavitvi tega zakona.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
50. člen
(začasen ukrep
za varstvo pred posledicami epidemije)
Ne glede na Zakon o nalezljivih boleznih
lahko v času trajanja epidemije Nacionalni inštitut za javno zdravje za
izvajanje epidemioloških preiskav in izdajanje odločb o odreditvi karantene
uporablja in obdeluje osebne podatke iz centralnega registra prebivalstva, ki
ga upravlja ministrstvo, pristojno za notranje zadeve, in sicer: priimek in
ime, EMŠO, spol, datum in kraj rojstva, datum smrti, stalno in začasno
prebivališče, naslov za vročanje, stalni in začasni naslov v tujini,
državljanstvo posameznika, za katerega se izvaja epidemiološka preiskava ali
izdaja odločba o odreditvi karantene, ter podatke o priimku in imenu, EMŠO ter
prebivališču njegovega očeta in matere oziroma zakonitega zastopnika ali
skrbnika, zakonca oziroma partnerja v partnerski zvezi ter otrok.
51. člen
(dokončanje
postopkov glede uveljavljanja povračila nadomestil plač)
Postopki, začeti pred uveljavitvijo tega
zakona na podlagi 29. člena Zakona o interventnih ukrepih za zajezitev
epidemije COVID-19 in omilitev njenih posledic za državljane in gospodarstvo
(Uradni list RS, št. 49/20; v nadaljnjem besedilu: ZIUZEOP), se dokončajo
po 29. členu ZIUZEOP, razen če bi bilo dokončanje postopka po določbah
tega zakona za vlagatelja ugodneje. Pri tem se za ugodnejšo rešitev šteje
zlasti tista, katere uresničitev ne bi imela za posledico postopka vračila
državne pomoči.
52. člen
(podaljšanje
roka za vložitev vloge oziroma izjave)
Oseba, ki vloge oziroma izjave ni
predložila na podlagi šestega odstavka 29. člena in tretjega odstavka
38. člena ZIUZEOP pravočasno, lahko vlogo oziroma izjavo predloži v osmih
dneh od uveljavitve tega zakona.
53. člen
(vračilo
zarubljenih prejemkov)
Če je bil prejemek, ki je po 92. členu
zakona izvzet iz izvršbe in iz stečajne mase v postopku osebnega stečaja,
zarubljen, izplačan upniku ali prenesen v stečajno maso v postopku osebnega
stečaja pred uveljavitvijo tega zakona in ta prejemek pred uveljavitvijo tega
zakona ni bil izvzet iz izvršbe ali stečajne mase v postopku osebnega stečaja,
se tak prejemek dolžniku ne vrača.
54. člen
(začetek
veljavnosti)
(1) Ta zakon začne veljati naslednji dan po
objavi v Uradnem listu Republike Slovenije.
(2) Ne glede na prejšnji odstavek se 22.,
26., 28., 33., 33.a, 33.b, 34., 35., 37., 38., 58., 61.a in 102. člen
uporabljajo od 13. marca 2020, 69. in 108. člen pa od 11. aprila
2020.«.

Zakon o začasnih ukrepih za omilitev in odpravo
posledic COVID-19 – ZZUOOP (Uradni list RS, št. 152/20) vsebuje naslednjo končno določbo:
»134. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o interventnih ukrepih za omilitev
posledic drugega vala epidemije COVID-19 – ZIUOPDVE (Uradni list RS, št. 175/20) vsebuje naslednjo končno določbo:
»142. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o dodatnih ukrepih za omilitev posledic
COVID-19 – ZDUOP (Uradni list RS, št. 15/21) vsebuje naslednjo končno določbo:
»65. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o dodatnih ukrepih za preprečevanje
širjenja, omilitev, obvladovanje, okrevanje in odpravo posledic COVID-19 – ZDUPŠOP
(Uradni list RS, št. 206/21) vsebuje naslednjo končno določbo:
»85. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.