PRVI DEL
SPLOŠNE DOLOČBE
1. člen
(vsebina zakona)
(1) S tem zakonom se za omilitev posledic nalezljive bolezni
COVID-19 (v nadaljnjem besedilu: COVID-19) spreminjajo in dopolnjujejo določbe:
-       
Zakona o zbirkah podatkov s področja zdravstvenega varstva (Uradni list
RS, št. 65/00, 47/15, 31/18, 152/20 – ZZUOOP, 175/20 – ZIUOPDVE in 203/20 –
ZIUPOPDVE),
-       
Zakona o spremembah in dopolnitvah Zakona o zdravstveni dejavnosti
(Uradni list RS, št. 64/17, 73/19 – ZZDej-L, 152/20 – ZZUOOP in 203/20 –
ZIUPOPDVE),
-       
Zakona o dodatnih ukrepih za omilitev posledic COVID-19 (Uradni list RS,
št. 15/21),
-       
Zakona o začasnih ukrepih za omilitev in odpravo posledic COVID-19
(Uradni list RS, št. 152/20, 175/20 – ZIUOPDVE in 82/21 – ZNB-C) in
-       
Zakona o interventnih ukrepih za pomoč pri omilitvi posledic drugega
vala epidemije COVID-19 (Uradni list RS, št. 203/20, 15/21 – ZDUOP in 82/21 –
ZNB-C).
(2) S tem zakonom se za omilitev posledic COVID-19 na
področju zdravstva in dodatnih ukrepov na področju javnega naročanja, sistema
plač v javnem sektorju in štipendiranja, odstopa od določb naslednjih zakonov:
-       
Zakona o zdravstveni dejavnosti (Uradni list RS, št. 23/05 – uradno
prečiščeno besedilo, 15/08 – ZPacP, 23/08, 58/08 – ZZdrS-E, 77/08 – ZDZdr,
40/12 – ZUJF, 14/13, 88/16 – ZdZPZD, 64/17, 1/19 – odl. US, 73/19, 82/20,
152/20 – ZZUOOP in 203/20 – ZIUPOPDVE),
-       
Zakona o zdravstvenem varstvu in zdravstvenem zavarovanju (Uradni list
RS, št. 72/06 – uradno prečiščeno besedilo, 114/06 – ZUTPG, 91/07, 76/08, 62/10
– ZUPJS, 87/11, 40/12 – ZUJF, 21/13 – ZUTD-A, 91/13, 99/13 – ZUPJS-C, 99/13 –
ZSVarPre-C, 111/13 – ZMEPIZ-1, 95/14 – ZUJF-C, 47/15 – ZZSDT, 61/17 – ZUPŠ,
64/17 – ZZDej-K, 36/19, 189/20 – ZFRO in 51/21),
-       
Zakona o dodatnih ukrepih za omilitev posledic COVID-19 (Uradni list RS,
št. 15/21),
-       
Zakona o medicinskih pripomočkih (Uradni list RS, št. 98/09),
-       
Zakona o javnem naročanju (Uradni list RS, št. 91/15 in 14/18),
-       
Zakona o sistemu plač v javnem sektorju (Uradni list RS, št. 108/09 –
uradno prečiščeno besedilo, 13/10, 59/10, 85/10, 107/10, 35/11 – ORZSPJS49a,
27/12 – odl. US, 40/12 – ZUJF, 46/13, 25/14 – ZFU, 50/14, 95/14 – ZUPPJS15,
82/15, 23/17 – ZDOdv, 67/17 in 84/18) in
-       
Zakona o štipendiranju (Uradni list RS, št. 56/13, 99/13 – ZUPJS-C,
8/16, 61/17 – ZUPŠ in 31/18).
(3) S tem zakonom se za omilitev posledic COVID-19 določajo
tudi dodatni začasni ukrepi za omilitev posledic COVID-19 na področju zdravstva
in dela in dodatni ukrepi na področju sistema plač v javnem sektorju.
DRUGI DEL
SPREMEMBE IN DOPOLNITVE ZAKONOV
1. Zakon o zbirkah podatkov s področja zdravstvenega varstva
2. člen
V Zakonu o zbirkah podatkov s področja zdravstvenega varstva
(Uradni list RS, št. 65/00, 47/15, 31/18, 152/20 – ZZUOOP, 175/20 – ZIUOPDVE in
203/20 – ZIUPOPDVE) se v 14.b členu v tretjem odstavku za drugim stavkom doda
nov tretji stavek, ki se glasi:
»Podatki iz prejšnjega odstavka se obdelujejo tudi zato, da
se pacientom omogoči dostop do njihove zdravstvene dokumentacije prek
informacijskih rešitev za pacienta in da se imenovanim zdravnikom in
zdravnikom, ki so člani zdravstvene komisije (v nadaljnjem besedilu:
pooblaščene osebe ZZZS), omogoči dostop do podatkov v postopkih odločanja o
pravicah v okviru zdravstvenega zavarovanja.«.
3. člen
V 14.c členu se prvi odstavek spremeni tako, da se glasi:
»Uporabniki podatkov CRPP so pacienti, izvajalci in
pooblaščene osebe ZZZS, ki za namene iz tretjega odstavka prejšnjega člena
obdelujejo podatke iz CRPP.«.
Drugi odstavek se spremeni tako, da se glasi:
»Obdelava podatkov iz CRPP pri izvajalcih v Republiki
Sloveniji je dopustna brez soglasja pacienta, pri izvajalcih v tujini pa na
podlagi soglasja pacienta. Obdelava podatkov iz CRPP je brez soglasja pacienta
dopustna za pooblaščene osebe ZZZS v postopkih odločanja o pravicah v skladu z
zakonom, ki ureja zdravstveno varstvo in zdravstveno zavarovanje. Pacient lahko
da soglasje pisno, ustno ali z ravnanjem, iz katerega je mogoče zanesljivo
sklepati, da pomeni soglasje.«.
4. člen
V 14.č členu se četrti odstavek spremeni tako, da se glasi:
»CRPP se brez plačila stroškov povezuje z zbirkami podatkov
in pridobiva zdravstveno dokumentacijo iz 1.a člena tega zakona iz zbirk
Osnovna zdravstvena dokumentacija, zbirk iz Priloge 1 tega zakona in zbirk
upravljavca ZZZS, kot jih določa zakon, ki ureja zdravstveno varstvo in
zdravstveno zavarovanje. Za podatke iz prvega in drugega odstavka tega člena se
CRPP povezuje z zbirkami podatkov zavezancev za njihovo posredovanje. NIJZ z
zavezanci iz prvega in drugega odstavka tega člena dogovori postopek izmenjave
podatkov. Za potrebe nadzora nad evidentiranjem in obračunavanjem zdravstvenih
storitev se lahko s CRPP povezuje evidenca o zavarovanih osebah obveznega
zdravstvenega zavarovanja, kot jo določa zakon, ki ureja zdravstveno varstvo in
zdravstveno zavarovanje.«.
V šestem odstavku se za besedo »izvajalcu« doda besedilo
»oziroma ZZZS«.
V sedmem odstavku se za besedo »Izvajalec« doda besedilo
»oziroma ZZZS«.
Za osmim odstavkom se doda nov deveti odstavek, ki se glasi:
»Centralna storitev za spletno prijavo in elektronski podpis
(v nadaljnjem besedilu: centralna storitev), kot jo določa zakon, ki ureja
elektronsko identifikacijo in storitve zaupanja, lahko za elektronske storitve,
ki uporabljajo centralno storitev, iz zbirk eZdravja na zahtevo pacienta, ki
uporablja elektronske storitve, pridobi poleg podatkov, določenih v zakonu, ki
ureja elektronsko identifikacijo in storitve zaupanja, tudi pacientovo ZZZS
številko in jih posreduje elektronskim storitvam v zdravstvu za paciente.«.
5. člen
V Prilogi 1 se v zaporedni številki »NIJZ 53.1« besedilo
spremeni tako, da se glasi:
»


NIJZ 53.1

Register endoprotetike

Osnovni podatki o pacientu, ki mu je bila vstavljena ali
  odstranjena endoproteza ali njen del kolčnega ali kolenskega sklepa: ZZZS
  številka zdravstvenega zavarovanja, EMŠO, osebno ime, rojstni priimek, spol,
  datum rojstva, kraj rojstva, državljanstvo, CRP spremembe (generalni status,
  datum, tip in grupa dogodka), prebivališče (stalno in začasno, prebivališče
  za dostavo pošte), datum in kraj smrti, izobrazba, zakonski stan,
  poklic. 
 
Podatki o izvajalcu: osebno ime, številka zdravstvenega
  delavca, ZZZS številka ortopeda, ki je vstavil endoprotezo, ter naziv,
  številka izvajalca in ZZZS številka izvajalca zdravstvene dejavnosti, kjer je
  bil poseg artroplastike opravljen. 
 
Podatki o vgrajenih delih endoproteze: proizvajalec, tip,
  originalno ime, kataloška številka, del endoproteze, vrsta materiala, način
  fiksacije endoproteze. 
 
Podatki o operaciji: datum, stran posega, vzrok za
  operacijo –diagnoza oziroma vzrok za revizijo, predhodne operacije na
  obravnavanem sklepu, operativni pristop, pri reviziji obseg revizije. 
 
Pri odstranitvi prej vstavljene endoproteze (ali njenega
  dela) se zbirajo tudi podatki o prejšnji operaciji: datum prejšnje operacije,
  ustanova in operater prejšnje operacije, odstranjeni deli endoproteze. 
 
Podatki o izidih zdravljenja, poročani s strani
  pacientov, spremljani z vprašalniki (npr. EQ-5D-5L, Oxford Hip Score in
  Oxford Knee Score).

Zbirka se vodi zaradi: 
1. spremljanja preživetja (čas od vstavitve do
  odstranitve) vstavljenih endoprotez kolčnega in kolenskega sklepa, 
2. zagotavljanja nadzora nad kakovostjo
  endoprotetičnih operacij, 
3. omogočanja hitre detekcije manj kakovostnih
  endoprotez, 
4. posredno znižanja stroškov primarnih in
  revizijskih operacij endoprotez kolkov in kolen, 
5. kot podlaga za klinične in epidemiološke študije
  ter strokovne analize, 
6. zagotavljanja podatkov za CRPP.

Upravljavec analizira podatke, pripravlja in objavlja
  obdobna poročila najmanj enkrat na leto ter jih objavlja na svoji spletni
  strani.

Podatke za Register endoprotetike pošiljajo sprotno vsi
  izvajalci JZZ ter druge pravne in fizične osebe ne glede na koncesijo, ki
  opravljajo zdravstveno dejavnost artroplastike. 
 
V zbirko Register endoprotetike pošiljajo za vsebino
  zbirke relevantne podatke še: CRP, Register prostorskih enot RS, Evidenca
  gibanja zdravstvenih delavcev in mreža zdravstvenih zavodov, CRPP. 
 
V Register endoprotetike štirikrat na leto, posredno
  (prek eZdravja) ali neposredno pošilja tudi ZZZS, in sicer iz Evidence o
  zavarovanih osebah obveznega zdravstvenega zavarovanja podatke o ZZZS
  številki zdravstvenega zavarovanja, o osebnem zdravniku (osebno ime, ZZZS
  številka izbranega osebnega zdravnika, ZZZS številka ter naziv in naslov
  izvajalca oziroma zdravstvene ustanove oziroma druge ustanove, v kateri dela
  izbrani osebni zdravnik), številka zdravstvenega delavca in izvajalca. 
 
Upravičenci do podatkov: izvajalci, ki opravljajo
  zdravstveno dejavnost artroplastike za svoje paciente, NIJZ. 
 
Podatki iz zbirke se posredujejo v CRPP.

Ortopedska 
bolnišnica 
Valdoltra

Podatke se posreduje v zbirko neposredno v elektronski
  obliki ali na papirju v dogovorjenem standardnem zapisu ali pa jih
  upravljavec 
pridobi pri izvajalcih zdravstvene dejavnosti. 
 
Upravljavec lahko za zbirko relevantne podatke pridobiva
  tudi iz vseh zbirk, navedenih v šestem stolpcu ali posredno s povezavo s CRPP
  na podlagi povezovalnega znaka EMŠO ali ZZZS številke zavarovane osebe. 

Trajno


«.

Za zaporedno številko »NIJZ 75« se doda nova zaporedna
številka »NIJZ 76«, ki se glasi:
»


Zaporedna številka

Naziv zbirke podatkov

Vsebina

Namen

Poročila

Kdo mora dati podatke in kdaj

Upravljavec zbirke

Način dajanja podatkov

Čas hranjenja podatkov


NIJZ 76

Evidenca prihodov in odhodov potnikov in zaposlenih v
  ladijskem in letalskem prometu v RS

Ime in priimek 
Datum rojstva 
Spol 
Tel. številka 
E-naslov 
Naslov stalnega prebivališča 
Kraj vkrcanja (letališče/pristanišče) 
Kraj izkrcanja po odhodu iz RS
  (letališče/pristanišče) 
Datum prihoda/ odhoda 
Čas prihoda/odhoda po voznem redu 
Identifikacijska številka prevoznega sredstva (npr.
  št. leta, ime ladje) 
Št. sedeža (letalski promet) 
Št. kabine (ladijski promet) 

Namenjena je spremljanju prihodov in odhodov potnikov in
  zaposlenih v ladijskem in letalskem prometu (oseb na plovilu) za namene
  epidemiološke preiskave in javno-zdravstveno ukrepanje, kar vključuje
  meddržavno izmenjavo podatkov v okviru, predpisanem z Mednarodnim
  zdravstvenim pravilnikom in EU regulativo.

 

Potnik ali njegov zakoniti zastopnik (v primeru osebe,
  mlajše od 15 let) ter zaposleni v letalskem ali ladijskem prometu
  posreduje predpisan nabor podatkov pred vstopom v Republiko Slovenijo preko
  ladijskega ali letalskega prometa. 

NIJZ v okviru sistema EUdPLF. 

Potnik ali njegov zakoniti zastopnik (v primeru
  osebe, mlajše od 15 let) ter zaposleni v ladijskem in potniškem prometu podatke
  posreduje preko aplikacije EU dPLF. 

30 dni od vstopa v RS. 


«.
6. člen
V Prilogi 2 se zbirka »1. eNapotnica in eNaročilo« spremeni
tako, da se glasi:
»


Ime zbirke

1. eNapotnica in eNaročilo


Namen zbirke

-       
  zdravstvena oskrba glede
  napotovanja in naročanja pacientov na sekundarno in terciarno raven
  zdravstvene dejavnosti ter glede izvedbe zdravstvene storitve, na katero je
  bil napoten pacient, 
-       
  omogočanje naročanja pacientov v
  čakalne sezname in naročilne knjige na vseh ravneh zdravstvenega
  varstva, 
-       
  vodenje centralnega seznama
  pacientov v naročilnih knjigah, vključno z razporejanjem glede na prednostna
  merila (če so ta določena), 
-       
  vodenje nacionalnega čakalnega
  seznama v skladu z zakonom, ki ureja pacientove pravice, 
-       
  obveščanje pacientov o uvrstitvi
  v čakalni seznam ali naročilno knjigo, dodeljenih okvirnih terminih ali terminih,
  usklajevanje terminov (npr. potrditev, zavrnitev), 
-       
  izmenjava podatkov za vodenje
  čakalnih seznamov in naročilnih knjig pri izvajalcih, vključno s podatkom o
  izvedbi zdravstvene storitve, 
-       
  izvajanje obveznega
  zdravstvenega zavarovanja, vključno z ugotavljanjem in uveljavljanjem
  povračila škode in drugih stroškov ZZZS, 
-       
  analiza podatkov o čakajočih in
  čakalnih dobah za načrtovanje potrebnih virov.


Vsebina zbirke

Pacientovi identifikacijski in statusni
  podatki: 
-       
  osebno ime, 
-       
  naslov stalnega in začasnega
  prebivališča, 
-       
  spol, 
-       
  datum rojstva, 
-       
  EMŠO, 
-       
  ZZZS številka zavarovane
  osebe, 
-       
  podatki o zdravstvenem
  zavarovanju, 
-       
  kontaktni podatki (na primer
  telefonska številka, elektronski naslov), 
-       
  davčna številka (za namen
  preverjanja istovetnosti in pooblastil pri dostopu do podatkov), 
-       
  podatek o smrti (dan, mesec,
  leto, ura), 
-       
  podatki o pooblaščeni osebi, ki
  jo določi pacient: 
-    osebno ime, 
-    EMŠO oziroma datum rojstva, če posameznik nima
  določene EMŠO, 
-    ZZZS številka, 
-    naslov stalnega in začasnega prebivališča, 
-    razmerje do pacienta, 
-    kontaktni podatki (na primer telefonska številka,
  elektronski naslov), 
-    davčna številka (za namen preverjanja istovetnosti
  in pooblastil pri dostopu do podatkov), 
-    podatki o osebnem zdravniku pacienta in izvajalcu
  zdravstvene dejavnosti, pri katerem je pacient osebnega zdravnika
  izbral. 
Podatki o napotitvi in naročilu: 
-       
  podatki o zdravniku napotovalcu,
  napotnem zdravniku in zdravniku, ki je storitev izvedel (osebno ime, številka
  zdravstvenega delavca, status zdravnika, poklicna kvalifikacija z vrsto
  specializacije, kontaktni podatki), 
-       
  podatki o izvajalcih (izvajalec
  napotovalec in napotni izvajalec), 
-       
  podatki o osebi, ki je pacienta
  naročila na zdravstveno storitev (vključno s kontaktnimi podatki), 
-       
  podatki o osebi, ki je vpisala podatke
  o napotnici (vključno s kontaktnimi podatki). 
-       
  podatki o osebah, ki so
  spreminjale podatke o naročilu (vključno s kontaktnimi podatki). 
Podatki o eNapotnici oziroma drugi
  elektronski napotni listini: 
-       
  identifikatorji napotnice ali
  druge napotne listine, 
-       
  statusi napotnice ali druge
  napotne listine, 
-       
  datumi in ure sprememb
  statusov, 
-       
  povezava na predhodno napotnico
  ali drugo napotno listino, 
-       
  tip napotnice (enkratna, za
  določen čas, stalna), 
-       
  vrsta zdravstvene
  storitve, 
-       
  diagnoza po MKB, 
-       
  obseg pooblastila napotnemu
  zdravniku, 
-       
  razlog obravnave, 
-       
  stopnja nujnosti, 
-       
  morebitni prednostni
  kriteriji, 
-       
  kratka opredelitev
  problema, 
-       
  aktivni zdravstveni problemi
  (vključno z alergijami), 
-       
  opravljene diagnostične
  preiskave pred napotitvijo, 
-       
  ključne najdbe pri kliničnem
  pregledu, 
-       
  ključni nenormalni
  laboratorijski izvidi, 
-       
  potek dosedanjega
  zdravljenja, 
-       
  zdravila, 
-       
  elektronski podpisi oseb iz
  prejšnjega odstavka in informacijskih sistemov.


Podatki o naročilih v čakalnem
  seznamu: 
-       
  termin, 
-       
  enoten identifikator
  naročila, 
-       
  zaporedna številka vpisa pri
  izvajalcu, 
-       
  statusi naročila, 
-       
  datumi in ure sprememb
  statusov, 
-       
  podatki o predvidenem datumu
  izvedbe zdravstvene storitve, 
-       
  podatki o dejanskem datumu
  izvedbe zdravstvene storitve, 
-       
  podatki o želji pacienta glede določenega
  zdravstvenega delavca, 
-       
  podatki o poznejšem terminu (na
  željo pacienta ali iz razlogov na strani izvajalca); 
-       
  podatki o medicinski indikaciji
  za točno določen termin, 
-       
  podatki o upoštevanju dopustne
  čakalne dobe, 
-       
  podatki o spremembi stopnje nujnosti, 
-       
  indikator neobstoja indikacije
  za storitev. 
Podatki o izvedbi storitve: 
-       
  podatki o dejanskem datumu
  izvedbe storitve, 
-       
  podatki o osebi, ki je storitev
  izvedla, 
-       
  podatki o kakovosti storitve,
  izkušnjah pacienta in izidih zdravstvene storitve (vključno z vprašalniki s
  podatki, ki jih poroča pacient), 
-       
  podatki o oceni utemeljenosti
  napotitve (če obstaja), 
-       
  podatki o identifikatorjih
  zdravstvene storitve oziroma obračuna iz evidence o zavarovanih osebah
  obveznega zdravstvenega zavarovanja, kot jih določa zakon, ki ureja
  zdravstveno varstvo in zavarovanje, 
-       
  podatki o identifikatorjih
  zapisov v zbirkah eZdravja, nastalih ob izvedbi storitve. 
Podatki o komunikaciji (pisnih in
  zabeleženih ustnih sporočilih) glede napotne listine, naročila, usklajevanja
  glede storitve ali termina storitve (med pacientom in zdravstvenimi delavci
  ali med zdravstvenimi delavci, 
npr. napotovalcem in napotnim
  zdravnikom): 
-       
  podatki o naročilu ali napotni
  listini, na katero se komunikacija nanaša, 
-       
  podatki o datumu in uri komunikacije, 
-       
  vsebina komunikacije, 
-       
  statusi komunikacije in datumi
  spremembe statusov, 
-       
  podatki o osebah, udeleženih v
  komunikaciji. 
Za omogočanje naročanja pacientov v
  naročilne knjige na primarni ravni, vodenje centralnega seznama pacientov v
  naročilnih knjigah in izmenjavo podatkov za vodenje naročilnih knjig se
  obdelujejo pacientovi identifikacijski in statusni podatki, podatki o izvedbi
  storitve, podatki o komunikaciji in podatki o naročilih v naročilni
  knjigi. 
Podatki o naročilih v naročilni
  knjigi: 
-       
  termin (če je že določen), 
-       
  enoten identifikator
  naročila, 
-       
  statusi naročila, 
-       
  datumi in ure sprememb statusov
  (vključno z datumom prijave v naročilno knjigo), 
-       
  vrsta zdravstvene storitve (če
  je znana), 
-       
  način izvedbe zdravstvene
  storitve (npr. obisk, storitev na daljavo), 
-       
  drugi podatki o načrtovani
  zdravstveni storitvi (npr. predvideno cepivo), 
-       
  podatki o osebi, ki je izvedla
  postopek naročanja na zdravstveno storitev (vključno s kontaktnimi podatki),
  vključno s podatkom o timu in izvajalcu zdravstvene dejavnosti, 
-       
  podatek o načinu naročanja v
  naročilno knjigo, 
-       
  podatki o drugih merilih,
  povezanih z zdravstvenim stanjem ali drugimi podatki pacienta, ki vplivajo na
  razporejanje na termine v naročilni knjigi (npr. prednostna merila za
  testiranje ali cepljenje, merila iz triaže, merila za odložitev storitve) ali
  na izvedbo storitve, 
-       
  podatki o izvajalcu, ki bo
  izvedel zdravstveno storitev (npr. cepilni center).


Kdo posreduje podatke v zbirko:

Podatke v zbirko eNapotnica in eNaročilo
  posredujejo izvajalci, pacienti in drugi deležniki v zdravstvenem sistemu na
  vseh ravneh zdravstvene dejavnosti, ki sodelujejo v procesih napotovanja in
  naročanja pacientov na zdravstvene storitve (v naročilnih knjigah ali
  čakalnih seznamih) ali pri njihovi izvedbi.


Roki posredovanja podatkov v zbirko

Tekoče (od izvajalcev najpozneje do
  konca delovnega dne).


Upravičenci do podatkov iz zbirke

-       
  izvajalci, ki sodelujejo pri
  zdravstveni oskrbi pacienta, 
-       
  pacient in od njega pooblaščena
  oseba, 
-       
  uporabniki eZdravja, 
-       
  Zdravstveni inšpektorat Republike
  Slovenije, 
-       
  ZZZS.


Način pridobivanja osebnih podatkov

Zbirka se brez plačila stroškov povezuje
  z naslednjimi zbirkami podatkov: 
-       
  Osnovna zdravstvena
  dokumentacija, CRPP, 
-       
  Evidenca uporabnikov
  eZdravja, 
-       
  Matični register, 
-       
  zbirkami NIJZ 48 in NIJZ 49 iz
  Priloge 1 za podatke o izvedenih storitvah ali o prednostnih merilih, 
-       
  naročilne knjige in čakalni
  seznami pri izvajalcih zdravstvene dejavnosti, kot jih določa zakon, ki ureja
  pacientove pravice, 
-       
  zbirkami ZZZS (evidenca o
  zavarovanih osebah obveznega zdravstvenega zavarovanja) za podatke o
  izvedenih zdravstvenih storitvah (vključno s podatki o kakovosti storitve).


Ne glede na zakon, ki ureja varstvo
  osebnih podatkov, lahko NIJZ pri pridobivanju osebnih podatkov za zbirko
  podatkov uporabi isti povezovalni znak na način, da se za pridobitev osebnega
  podatka uporabi samo ta znak. 


Rok hrambe podatkov 
v zbirki

Podatki se hranijo 5 let od izvedbe
  storitve. Minister, pristojen za zdravje, lahko za posamezne sklope podatkov
  zbirke predpiše drugačen rok hrambe.


«.
Zbirka »8. Evidenca uporabnikov eZdravja« se spremeni tako,
da se glasi:
»


Ime zbirke

8. Evidenca uporabnikov eZdravja


Namen zbirke

Upravljanje podatkov o uporabnikih eZdravja, to je
  fizičnih in pravnih oseb, ki uporabljajo storitve eZdravja ali enotno
  informacijsko komunikacijsko infrastrukturo eZdravja, in njihovih pooblastil
  za uporabo storitev eZdravja.


Vsebina zbirke

Podatki o uporabniku eZdravja: 
-       
  interna identifikacijska
  številka, 
-       
  EMŠO, 
-       
  ZZZS številka, 
-       
  številka zdravstvenega delavca,
  zdravstvenega sodelavca ali pooblaščene osebe izvajalca zdravstvene
  dejavnosti iz zbirke Evidence gibanja zdravstvenih delavcev in mreža
  zdravstvenih zavodov, 
-       
  davčna številka, 
-       
  osebno ime, 
-       
  kontaktni podatki (elektronski
  naslov, telefonska številka), 
-       
  podatki o uporabniškem računu
  (uporabniško ime, geslo), 
-       
  organizacija (vključno s
  številko izvajalca zdravstvene dejavnosti), 
-       
  storitve eZdravja, za katere ima
  uporabnik dodeljeno vlogo, 
-       
  vloge (pooblastila) uporabnika
  za posamezno storitev eZdravja, 
-       
  podatek o aktivnosti
  vloge, 
-       
  podatek o viru podatkov za
  dodelitev vloge, 
-       
  podatek o začetku veljavnosti
  vloge, 
-       
  zapisi o prijavah/odjavah
  (uspešnih in neuspešnih), 
-       
  podatki o certifikatih, 
-       
  javni deli ključev digitalnih
  potrdil.


Kdo posreduje podatke v zbirko in s katerimi zbirkami se
  zbirka povezuje:

Zbirka se povezuje z zbirkami in iz njih pridobiva
  podatke: 
1. iz Evidence gibanja zdravstvenih delavcev in
  mreža zdravstvenih zavodov (Priloga 1, zap. št. NIJZ 16): 
-       
  EMŠO, 
-       
  ZZZS številka, 
-       
  številka zdravstvenega delavca,
  zdravstvenega sodelavca ali pooblaščene osebe izvajalca zdravstvene
  dejavnosti, 
-       
  osebno ime, 
-       
  davčna številka, 
-       
  podatki o zaposlitvi pri
  izvajalcu zdravstvene dejavnosti, 
-       
  podatki o izvajalcu, 
-       
  kontaktni podatki uporabnika
  (elektronski naslov, telefonska številka); 
2. iz CRPP: 
-       
  EMŠO, 
-       
  osebno ime, 
-       
  davčna številka, 
-       
  kontaktni podatki uporabnika
  (elektronski naslov, telefonska številka), 
-       
  ZZZS številka; 
3. iz Evidence o izvajalcih zdravstvene dejavnosti
  (upravljavec ZZZS): 
-       
  podatki o imetnikih profesionalnih
  kartic (EMŠO, ZZZS številka, osebno ime, številka zdravstvenega delavca,
  zdravstvenega sodelavca ali pooblaščene osebe izvajalca zdravstvene
  dejavnosti, davčna številka). 
Zbirka lahko podatek o telefonski številki in
  elektronskem naslovu uporabnika pridobiva iz centralne storitve za spletno
  prijavo in elektronski podpis v upravljanju ministrstva, pristojnega za javno
  upravo. 
Podatke v zbirko posredujejo uporabniki prek portala zVEM
  ali prek aplikacije za urejanje pooblastil 
v Evidenci uporabnikov eZdravja. Za zdravstvenega
  delavca, zdravstvenega sodelavca ali pooblaščeno osebo izvajalca zdravstvene
  dejavnosti lahko podatke posreduje odgovorna oseba izvajalca zdravstvene
  dejavnosti v pisni obliki, prek portala zVEM ali prek aplikacije za urejanje
  pooblastil v Evidenci uporabnikov eZdravja.


Roki posredovanja podatkov 
v zbirko

Tekoče.


Upravičenci do podatkov iz zbirke

-       
  izvajalci, ki sodelujejo pri
  zdravstveni oskrbi pacienta, 
-       
  pacient in od njega pooblaščena
  oseba, 
-       
  uporabniki eZdravja.


Način pridobivanja osebnih podatkov

Zbirka se brez plačila stroškov povezuje z naslednjimi
  zbirkami podatkov: 
-       
  Evidenca gibanja zdravstvenih
  delavcev in mreža zdravstvenih zavodov (Priloga 1, zap. št. NIJZ
  16), 
-       
  CRPP, 
-       
  CRP, 
-       
  ZZZS Evidenca o izvajalcih
  zdravstvene dejavnosti, 
-       
  ZZZS Evidenca o zavarovanih
  osebah obveznega zdravstvenega zavarovanja. 
Zbirka se povezuje in izmenjuje podatke s centralno
  storitvijo za spletno prijavo in elektronski podpis v upravljanju
  ministrstva, pristojnega za javno upravo. 
Ne glede na zakon, ki ureja varstvo osebnih podatkov,
  lahko NIJZ pri pridobivanju osebnih podatkov za zbirko podatkov uporabi isti
  povezovalni znak na način, da se za pridobitev osebnega podatka uporabi samo
  ta znak.


Rok hrambe podatkov v zbirki

Podatki se hranijo 5 let od prenehanja veljavnosti vloge
  uporabnika.


«. 
2. Zakon o spremembah in dopolnitvah Zakona o zdravstveni
dejavnosti
7. člen
V Zakonu o spremembah in dopolnitvah Zakona o zdravstveni
dejavnosti (Uradni list RS, št. 64/17, 73/19 – ZZDej-L, 152/20 – ZZUOOP in
203/20 – ZIUPOPDVE) se v 38. členu v tretjem odstavku v prvem in tretjem stavku
beseda »šestih« nadomesti z besedo »sedmih«.
3. Zakon o dodatnih ukrepih za omilitev posledic COVID-19
8. člen
V Zakonu o dodatnih ukrepih za omilitev posledic COVID-19
(Uradni list RS, št. 15/21) se v 23. členu za drugim odstavkom doda nov, tretji
odstavek, ki se glasi:
»(3) Vlada lahko ukrep iz tega člena podaljša s sklepom
največ za obdobje šestih mesecev. Sklep o podaljšanju ukrepa se objavi v
Uradnem listu Republike Slovenije.«.
4. Zakon o začasnih ukrepih za omilitev in odpravo posledic
COVID-19
9. člen
V Zakonu o začasnih ukrepih za omilitev in odpravo posledic
COVID-19 (Uradni list RS, št. 152/20, 175/20 – ZIUOPDVE in 82/21 – ZNB-C) se v
81. členu za tretjim odstavkom doda nov četrti odstavek, ki se glasi:
»(4) Vlada lahko ukrep iz tega člena podaljša s sklepom
največ za obdobje šestih mesecev. Sklep o podaljšanju ukrepa se objavi v
Uradnem listu Republike Slovenije.«.
10. člen
V 82. členu se za tretjim odstavkom doda nov četrti odstavek,
ki se glasi:
»(4) Vlada lahko ukrep iz tega člena podaljša s sklepom
največ za obdobje šestih mesecev. Sklep o podaljšanju ukrepa se objavi v
Uradnem listu Republike Slovenije.«.
5. Zakon o interventnih ukrepih za pomoč pri omilitvi posledic
drugega vala epidemije COVID-19
11. člen
V Zakonu o interventnih ukrepih za pomoč pri omilitvi
posledic drugega vala epidemije COVID-19 (Uradni list RS, št. 203/20, 15/21 –
ZDUOP in 82/21 – ZNB-C) se v 46. členu sedmi odstavek spremeni tako, da se
glasi:
»(7) Delodajalec oziroma samostojni zavezanec vloži zahtevo
iz petega odstavka tega člena v elektronski obliki pri ZZZS v enem mesecu po
zaključku začasne zadržanosti iz prvega odstavka tega člena, najpozneje pa do
31. marca 2022. Zahtevi priloži izjavo iz tretjega odstavka tega člena.«.
Na koncu desetega odstavka se doda besedilo »Določba sedmega
odstavka tega člena se uporablja od 31. decembra 2020.«.
TRETJI DEL
ODSTOP OD DOLOČB POSAMEZNIH ZAKONOV
1. Zakon o zdravstveni dejavnosti
12. člen
(1) Ne glede na prvo alinejo petega odstavka 3.a člena Zakona
o zdravstveni dejavnosti (Uradni list RS, št. 23/05 – uradno prečiščeno
besedilo, 15/08 – ZPacP, 23/08, 58/08 – ZZdrS-E, 77/08 – ZDZdr, 40/12 – ZUJF,
14/13, 88/16 – ZdZPZD, 64/17, 1/19 – odl. US, 73/19, 82/20, 152/20 – ZZUOOP in
203/20 – ZIUPOPDVE; v nadaljnjem besedilu: ZZDej) se šteje, da odgovorni
nosilec zdravstvene dejavnosti izpolnjuje pogoj iz prve alineje petega odstavka
3.a člena ZZDej, če izpolnjuje pogoje za samostojno opravljanje dela v
zdravstveni dejavnosti iz 64. člena ZZDej oziroma pogoje za samostojno
opravljanje zdravniške službe iz zakona, ki ureja zdravniško službo.
(2) Ukrep iz prejšnjega odstavka začne veljati 1. julija
2021.
2. Zakon o zdravstvenem varstvu in zdravstvenem zavarovanju
13. člen
Ne glede na drugi odstavek 79.b člena Zakona o zdravstvenem
varstvu in zdravstvenem zavarovanju (Uradni list RS, št. 72/06 – uradno
prečiščeno besedilo, 114/06 – ZUTPG, 91/07, 76/08, 62/10 – ZUPJS, 87/11, 40/12
– ZUJF, 21/13 – ZUTD-A, 91/13, 99/13 – ZUPJS-C, 99/13 – ZSVarPre-C, 111/13 –
ZMEPIZ-1, 95/14 – ZUJF-C, 47/15 – ZZSDT, 61/17 – ZUPŠ, 64/17 – ZZDej-K, 36/19,
189/20 – ZFRO in 51/21) se o zavarovanih osebah v evidencah vodijo podatki o
identifikatorjih zapisov, ki so pri izvedbi storitev posredovani v zbirke
eZdravja, če je posredovanje v zbirke eZdravja pogoj za posredovanje zahtevkov
oziroma plačilo storitev.
3. Zakon o dodatnih ukrepih za omilitev posledic COVID-19
14. člen
(1) Ne glede na prvi odstavek 54. člena Zakona o dodatnih ukrepih
za omilitev posledic COVID-19 (Uradni list RS, št. 15/21) se dodatne
zmogljivosti v objektih za podaljšano obravnavo zagotovijo tudi za potrebe
zagotavljanja podaljšane obravnave osebam, ki so prebolele okužbo z virusom
SARS-CoV-2 in se po zaključeni medicinski rehabilitaciji pri izvajalcih
bolnišnične dejavnosti ali izvajalcih zdravstvene dejavnosti na terciarni ravni
zaradi nepopolne samooskrbe ne morejo vrniti v domače okolje.
(2) Zagotavljanje podaljšane obravnave osebi iz prejšnjega
odstavka traja največ 30 dni in se na podlagi ocene odgovorne osebe za vodenje
dejavnosti podaljšane obravnave v objektu za podaljšano obravnavo lahko
podaljša največ enkrat za naslednjih 30 dni.
(3) Sredstva za zagotavljanje podaljšane obravnave iz prvega
odstavka tega člena in za prevoze v in iz objektov za podaljšano obravnavo se
zagotavljajo iz sredstev proračuna Republike Slovenije oziroma sredstev,
pridobljenih iz proračuna Evropske unije.
(4) Ukrep iz tega člena velja do 31. decembra 2021. Vlada
Republike Slovenije lahko ukrep iz tega člena podaljša s sklepom za obdobje
šestih mesecev. Sklep o podaljšanju ukrepa se objavi v Uradnem listu Republike
Slovenije.
4. Zakon o medicinskih pripomočkih
15. člen
(1) Ne glede na 25. člen Zakona o medicinskih pripomočkih
(Uradni list RS, št. 98/09) je za dajanje na trg ali v uporabo ali izvajanje
prometa z in vitro diagnostičnimi medicinskimi pripomočki za mikrobiološko
preiskavo na virus SARS-CoV-2 izjema odobrena tudi, kadar pristojni organ v
dveh drugih državah članicah Evropske unije izredno odobri uporabo za
samotestiranje istega diagnostičnega testa za mikrobiološko preiskavo na virus
SARS-CoV-2 v svoji državi, medicinskemu pripomočku pa je na vidnem mestu
priloženo navodilo za uporabo v slovenskem jeziku.
(2) Ukrep iz prejšnjega odstavka velja do 31. decembra 2021.
Vlada lahko ukrep iz tega člena podaljša s sklepom največ za obdobje šestih
mesecev. Sklep o podaljšanju ukrepa se objavi v Uradnem listu Republike
Slovenije.
16. člen
Ne glede na prvi odstavek 53. člena Zakona o medicinskih
pripomočkih (Uradni list RS, št. 98/09) se promet na drobno z in vitro
diagnostičnimi medicinskimi pripomočki za samotestiranje na virus SARS-CoV-2
lahko opravlja le v lekarnah in specializiranih prodajalnah, ki poleg pogojev
iz zakona, ki ureja medicinske pripomočke, izpolnjujejo tudi pogoje, določene v
126. in 127. členu Zakona o zdravilih (Uradni list RS, št. 17/14 in 66/19).
5. Zakon o javnem naročanju
17. člen
Ne glede na določbe Zakona o javnem naročanju (Uradni list
RS, št. 91/15 in 14/18; v nadaljnjem besedilu: ZJN-3) naročnikom do 31.
decembra 2021 ni treba izvesti projektnega natečaja v skladu z določbami petega
poglavja ZJN-3, če gre za projektiranje objektov, ki so namenjeni izvajanju
zdravstvene dejavnosti in socialno varstvenih storitev institucionalno varstvo.
6. Zakon o sistemu plač v javnem sektorju
18. člen
(1) Ne glede na četrti odstavek 23. člena Zakona o sistemu
plač v javnem sektorju (Uradni list RS, št. 108/09 – uradno prečiščeno
besedilo, 13/10, 59/10, 85/10, 107/10, 35/11 – ORZSPJS49a, 27/12 – odl. US,
40/12 – ZUJF, 46/13, 25/14 – ZFU, 50/14, 95/14 – ZUPPJS15, 82/15, 23/17 –
ZDOdv, 67/17 in 84/18) direktorjem v javnem sektorju, kot jih določa Uredba o
plačah direktorjev v javnem sektorju (Uradni list RS, št. 68/17, 4/18 in
30/18), ki opravljajo delo v dejavnosti vzgoje in izobraževanja, visokega
šolstva in v raziskovalni dejavnosti, pripada mesečni dodatek za delo v
rizičnih razmerah v višini 400 evrov, prav tako enak mesečni znesek pripada
ravnateljem vrtcev in šol, ki so v drugem valu epidemije COVID-19 izvajali
nujno varstvo otrok in učencev in ravnateljem zavodov za vzgojo in
izobraževanje otrok in mladostnikov, ustanovljenih za delo z otroki s
čustvenimi in vedenjskimi motnjami.
(2) Direktorji in ravnatelji, ki prejemajo dodatek iz 125.
člena Zakona o interventnih ukrepih za omilitev posledic drugega vala epidemije
COVID-19 (Uradni list RS, št. 175/20, 203/20 – ZIUPOPDVE, 15/21 – ZDUOP, 51/21
– ZZVZZ-O in 57/21 – odl. US), niso upravičeni do dodatka iz prejšnjega odstavka.
(3) Ne glede na določbe zakonov in kolektivnih pogodb, ki
urejajo osnovo za nadomestilo plače za čas odsotnosti z dela, se dodatek iz
prvega odstavka tega člena ne všteva v osnovo za nadomestilo plače za čas
odsotnosti z dela.
(4) Sredstva za financiranje dodatka iz prvega odstavka tega
člena se zagotovijo v proračunu Republike Slovenije. Zahtevki za izplačilo
sredstev se vložijo pri ministrstvu, pristojnem za izobraževanje. Način
izstavitve zahtevkov in roke izplačil določi minister, pristojen za izobraževanje.
Zahtevki za izplačilo sredstev za obdobje od 19. oktobra 2020 do 15. junija
2021 se vložijo najpozneje do 31. julija 2021.
(5) Dodatek iz prvega odstavka tega člena, ki direktorjem in
ravnateljem pripada za obdobje od 19. oktobra 2020 do 15. junija 2021, se
izplača najpozneje do 31. avgusta 2021.
(6) Nadzor nad izvajanjem določb tega člena opravlja
Inšpektorat za javni sektor v skladu z zakonom, ki ureja sistem plač v javnem
sektorju. V primeru ugotovljenih nepravilnosti pri izplačilu dodatka iz prvega
odstavka tega člena inšpektor Inšpektorata za javni sektor izreče ukrep za
odpravo nepravilnosti.
7. Zakon o štipendiranju
19. člen
(1) Ne glede na prvi odstavek 8. člena Zakona o štipendiranju
(Uradni list RS, št. 56/13, 99/13 – ZUPJS-C, 8/16, 61/17 – ZUPŠ in 31/18) lahko
ministrstvo, pristojno za zdravje nameni sredstva za dodelitev štipendije, ki
je vezana na delovno področje ministrstva.
(2) Dodeljevalec štipendije je Javni štipendijski, razvojni,
invalidski in preživninski sklad Republike Slovenije (v nadaljnjem besedilu:
sklad).
(3) Pravica do štipendije se dodeljuje na podlagi javnega
razpisa, ki ga sklad objavi na svoji spletni strani. Z javnim razpisom se lahko
določijo tudi posebni pogoji, ki jih mora izpolnjevati vlagatelj za pridobitev
štipendije.
(4) O pritožbah zoper odločbe iz prejšnjega odstavka odloča
ministrstvo, pristojno za zdravje, s katerega je razpisana štipendija.
(5) Za podeljevanje štipendij, upravičence, pogoje za
dodelitev, postopke dodeljevanja štipendij, sofinanciranje kadrovskih
štipendij, vire financiranja, vodenje evidenc, dolžnost poročanja in nadzor se
uporabljajo določbe zakona, ki ureja štipendiranje.
(6) Ukrep iz tega člena velja do 30. septembra 2029.
ČETRTI DEL
ZAČASNI UKREPI 
1. Dovoljenja za medicinske laboratorije
20. člen
(dovoljenja za medicinske laboratorije)
Medicinskim laboratorijem, ki so pravočasno oddali vlogo za
podaljšanje dovoljenja na podlagi osmega odstavka 4. člena Pravilnika o
pogojih, ki jih morajo izpolnjevati laboratoriji za izvajanje preiskav na
področju laboratorijske medicine (Uradni list RS, št. 64/04, 1/16, 56/19,
131/20 in 152/20 – ZZUOOP) in jim v letu 2021 izteče veljavno dovoljenje, se
veljavnost dovoljenja podaljša do 31. decembra 2022.
2. Dovoljenja za mikrobiološke preiskave
21. člen
(mikrobiološka preiskava sekvenciranja genoma SARS-CoV-2 in
spremljanje virusa SARS-CoV-2 v odpadnih vodah ter natančna karakterizacija variantnih
virusov)
(1) Za izvajanje mikrobiološke preiskave sekvenciranja genoma
SARS-CoV-2 (v nadaljnjem besedilu: sekvenciranje) in spremljanje virusa
SARS-CoV-2 v odpadnih vodah ter natančne karakterizacije variantnih virusov (v
nadaljnjem besedilu: storitvi), minister, pristojen za zdravje, določi javne
zavode in obseg sekvenciranja in storitev iz tega odstavka.
(2) Sredstva za sekvenciranje in storitvi iz prejšnjega
odstavka se zagotavljajo v proračunu Republike Slovenije oziroma iz sredstev,
pridobljenih iz proračuna Evropske unije.
(3) Način poročanja in posredovanja zahtevkov za povračilo
stroškov ter najvišjo višino povračila stroškov za sekvenciranje in storitvi iz
prvega odstavka tega člena določi minister, pristojen za zdravje.
(4) Ukrep iz tega člena velja od 1. januarja 2021 do 31.
decembra 2021. Vlada lahko ukrep iz tega člena podaljša s sklepom največ za
obdobje šestih mesecev. Sklep o podaljšanju ukrepa se objavi v Uradnem listu
Republike Slovenije.
22. člen
(mikrobiološke preiskave na virus SARS-CoV-2)
(1) Mikrobiološke preiskave na virus SARS-CoV-2 (v nadaljnjem
besedilu: mikrobiološke preiskave) z metodo verižne reakcije s polimerazo (v
nadaljnjem besedilu: testi PCR) izvajajo javni zavodi, ki imajo medicinski
laboratorij z dovoljenjem za področje klinične mikrobiologije.
(2) Ne glede na prejšnji odstavek lahko minister, pristojen
za zdravje, za izvajanje testov PCR začasno določi tudi javne zdravstvene
zavode, ki opravljajo zdravstveno dejavnost na sekundarni ali terciarni ravni
in imajo medicinski laboratorij z dovoljenjem za področje medicinske biokemije.
(3) Povračilo stroškov odvzema brisov in stroškov izvedbe
mikrobioloških preiskav se povrne le za mikrobiološke preiskave, katerih
rezultati so posredovani v Centralni register podatkov o pacientih iz zakona,
ki ureja zbirke podatkov s področja zdravstvenega varstva.
(4) Način izvedbe mikrobioloških preiskav, poročanja in
posredovanja zahtevkov za povračilo stroškov določi minister, pristojen za
zdravje. Minister, pristojen za zdravje, s sklepom določi najvišjo višino
povračila stroškov odvzema brisov in izvedbe mikrobioloških preiskav.
(5) Ukrep iz tega člena velja od 1. julija 2021 do 31.
decembra 2021. Vlada lahko ukrep iz tega člena podaljša s sklepom največ za
obdobje šestih mesecev. Sklep o podaljšanju ukrepa se objavi v Uradnem listu
Republike Slovenije.
3. Specializacije
23. člen
(dodatne specializacije iz klinične psihologije)
(1) Iz proračuna Republike Slovenije se zagotavljajo sredstva
za dodatnih trideset specializacij s področja klinične psihologije.
(2) Sredstva iz prejšnjega odstavka se zagotavljajo za
specializacije, ki so prvič razpisane po uveljavitvi tega zakona in se začnejo
izvajati do 31. decembra 2025, in sicer za obdobje trajanja specializacije
oziroma za obdobje štirih let. Pri daljši odsotnosti zaradi bolezni,
porodniškega dopusta ali drugih upravičenih razlogov, se čas specializacije
ustrezno podaljša, vendar najdlje za obdobje dveh let, o čemer odloči minister,
pristojen za zdravje.
(3) Razpis za financiranje specializacij iz tega člena objavi
ministrstvo, pristojno za zdravje, na svoji spletni strani do 30. septembra
posameznega leta.
(4) Javne zdravstvene zavode, kjer se bodo zaposlili
specializanti iz tega člena, določi minister, pristojen za zdravje, do 30.
oktobra posameznega leta.
(5) Medsebojne obveznosti, ki jih imajo ministrstvo,
pristojno za zdravje, specializant in javni zdravstveni zavod iz tega člena, se
uredijo s pogodbo.
24. člen
(dodatek za izbiro specializacije iz družinske medicine)
(1) Zdravniki, ki jim je bila odobrena specializacija iz
družinske medicine na podlagi nacionalnega razpisa ali na podlagi razpisa za
izvajalca v letih 2021 in 2022, so upravičeni do dodatka za izbiro
specializacije iz družinske medicine v višini 20 odstotkov urne postavke
osnovne plače specializanta.
(2) Sredstva za financiranje dodatka iz prejšnjega odstavka
se zagotovijo v proračunu Republike Slovenije. Zahtevki za izplačilo sredstev,
ki vključujejo podatek o številu zaposlenih in številu opravljenih ur, se
vložijo pri ministrstvu, pristojnem za zdravje. Način izstavitve zahtevkov in
roke izplačil določi minister, pristojen za zdravje.
(3) Ukrep iz tega člena velja od prvega dne koledarskega
meseca, ki sledi mesecu, v katerem so bili zdravniki iz prvega odstavka tega
člena izbrani na nacionalnem razpisu oziroma na razpisu pri izvajalcu, do
zaključka specializacije.
4. Nadomestila plač delavcem zaradi karantene na domu ali
nemožnosti opravljanja dela zaradi višje sile zaradi obveznosti varstva,
ustavitve javnega prevoza ali zaprtja mej
25. člen
(upravičenci do nadomestil)
(1) Delavec, ki zaradi karantene na domu ne more opravljati
dela, je upravičen do nadomestila plače v skladu s tem zakonom.
(2) Delavec, eden od staršev ali oseba, ki neguje in varuje
otroka na podlagi veljavnega izvršilnega naslova v skladu s predpisi, ki
urejajo družinska razmerja, ali skrbnik, ki svojega varovanca dejansko neguje
in varuje, in ki ne more opravljati dela zaradi višje sile, ki je posledica
obveznosti varstva otroka zaradi karantene na domu ali druge zunanje objektivne
okoliščine nemožnosti obiskovanja vrtca, šole ali socialno varstvene storitve
vodenja in varstva ter zaposlitve pod posebnimi pogoji, ki ni v
institucionalnem varstvu (v nadaljnjem besedilu: višja sila zaradi obveznosti
varstva), ali na delo ne more priti zaradi nemožnosti prihoda na delo zaradi
ustavitve javnega prevoza (v nadaljnjem besedilu: višja sila zaradi ustavitve
javnega prevoza) ali zaprtja mej s sosednjimi državami (v nadaljnjem besedilu:
višja sila zaradi zaprtja mej), je upravičen do nadomestila plače v skladu s
tem zakonom.
(3) V okvir obveznosti varstva zaradi višje sile zaradi
karantene na domu ali druge zunanje objektivne okoliščine nemožnosti
obiskovanja vrtca ali šole se šteje otroke do vključno 5. razreda osnovne šole,
otroke v prilagojenih in posebnih programih v osnovnih šolah s prilagojenim
programom in v zavodih za vzgojo in izobraževanje otrok s posebnimi potrebami
ter otroke, ki imajo v odločbi o usmeritvi določeno pomoč spremljevalca.
(4) Pravico do povračila izplačanih nadomestil plače delavca,
ki zaradi karantene na domu ne more opravljati dela, lahko uveljavlja
delodajalec v skladu s predpisi, ki urejajo delovna razmerja, če izjavi, da ne
more organizirati dela na domu za delavca, ki je bil v karanteni na domu.
(5) Delodajalec lahko uveljavlja pravico do povračila
izplačanih nadomestil plače delavca, ki ne more opravljati dela zaradi višje
sile zaradi obveznosti varstva, višje sile zaradi ustavitve javnega prevoza ali
višje sile zaradi zaprtja mej.
(6) Ne glede na določbe šestega odstavka 137. člena Zakona o
delovnih razmerjih (Uradni list RS, št. 21/13, 78/13 – popr., 47/15 – ZZSDT,
33/16 – PZ-F, 52/16, 15/17 – odl. US, 22/19 – ZPosS, 81/19 in 203/20 –
ZIUPOPDVE) ima delavec v času, ko zaradi višje sile iz prejšnjega odstavka ne
opravlja dela, pravico do nadomestila plače v višini, kot je določena v zakonu,
ki ureja delovna razmerja, za primer začasne nezmožnosti zagotavljanja dela iz
poslovnega razloga.
(7) Nadomestilo plače, določeno v skladu s prejšnjim
odstavkom, ne sme biti nižje od minimalne plače v Republiki Sloveniji.
26. člen
(časovna omejitev)
(1) Če je delavec napoten v karanteno na domu, prejema
nadomestilo plače iz tega razloga za obdobje, za katero je bil v karanteni na
domu.
(2) Delavec, ki ne more opravljati dela zaradi višje sile
zaradi obveznosti varstva, višje sile zaradi ustavitve javnega prevoza ali
višje sile zaradi zaprtja mej, prejema nadomestilo plače za obdobje, za katero
je bil otrok v karanteni na domu oziroma dokler so podane okoliščine višje
sile, ki upravičujejo delavčevo odsotnost.
27. člen
(pravice in obveznosti delavcev)
(1) Delavec, ki je bil v karanteni na domu po stiku ali sumu
stika z okuženo osebo in zaradi tega ne more opravljati dela v skladu s
sklenjeno pogodbo o zaposlitvi, delodajalec pa zanj ne more organizirati dela,
pri čemer do stika ni prišlo med opravljanjem dela za delodajalca, ima pravico
do nadomestila plače v višini, kot je določena v zakonu, ki ureja delovna
razmerja, za primer začasne nezmožnosti zagotavljanja dela iz poslovnega
razloga.
(2) Delavec, ki je bil v karanteni na domu po stiku z okuženo
osebo v okviru opravljanja dela za delodajalca in zato ne more opravljati dela
v skladu s sklenjeno pogodbo o zaposlitvi, delodajalec pa zanj ne more
organizirati dela na domu, ima pravico do nadomestila plače, ki bi jo prejel,
če bi delal.
(3) Delavec, ki ne more opravljati dela zaradi višje sile
zaradi obveznosti varstva, višje sile zaradi ustavitve javnega prevoza ali
višje sile zaradi zaprtja mej, ima pravico do nadomestila plače v višini, kot
je določena v zakonu, ki ureja delovna razmerja, za primer začasne nezmožnosti
zagotavljanja dela iz poslovnega razloga.
(4) Delavec, ki je v karanteni na domu, mora najpozneje v 24
urah obvestiti delodajalca, da je v karanteni, in o razlogih za karanteno na
domu.
(5) Delavec, ki je bil v karanteni na domu, mora najpozneje v
treh delovnih dneh od prejema dokazila o napotitvi v karanteno na domu to
posredovati delodajalcu.
(6) Delavec mora v primeru odsotnosti z dela zaradi višje
sile zaradi obveznosti varstva, višje sile zaradi ustavitve javnega prevoza ali
višje sile zaradi zaprtja mej najpozneje v treh delovnih dneh od nastanka tega
razloga o vseh okoliščinah, ki vplivajo na nastanek višje sile, obvestiti
delodajalca.
(7) Nadomestilo plače, določeno v skladu s prvim, drugim in
tretjim odstavkom tega člena, ne sme biti nižje od minimalne plače v Republiki
Sloveniji.
28. člen
(delavci s pravicami iz socialnih zavarovanj)
(1) Če je delavec v karanteni na domu upravičen do odsotnosti
z dela ali v času karantene na domu pridobi pravico do odsotnosti z dela na
podlagi predpisov o zdravstvenem zavarovanju ali starševskem varstvu ali druge
upravičene odsotnosti, ter do ustreznega nadomestila plače ali plačila
prispevkov, se nadomestilo plače iz prejšnjega člena v tem času ne izplačuje.
(2) Če je delavec ob napotitvi v karanteno na domu ali med
trajanjem karantene na domu uveljavil oziroma je upravičen do dela s krajšim
delovnim časom in prejema delno nadomestilo na podlagi predpisov o pokojninskem
in invalidskem zavarovanju ali je upravičen do dela s krajšim delovnim časom na
podlagi predpisov o zdravstvenem zavarovanju ali starševskem varstvu, se
nadomestilo plače iz prejšnjega člena v tem času izplačuje v sorazmernem delu,
delavec pa zadrži pravico do prejemkov oziroma plačila prispevkov iz socialnih
zavarovanj po navedenih predpisih, kot da bi delal.
29. člen
(uveljavljanje pravice delodajalca do povračila nadomestil
plače)
(1) Delodajalec uveljavi pravico do povračila izplačanih
nadomestil plače z vlogo, ki jo vloži v elektronski obliki pri Zavodu Republike
Slovenije za zaposlovanje (v nadaljnjem besedilu: ZRSZ) v osmih dneh od
uveljavitve tega zakona, ko delodajalec uveljavlja pravico do povračila
izplačanih nadomestil plače za čas pred uveljavitvijo tega zakona oziroma v
osmih dneh od začetka odsotnosti delavca zaradi karantene na domu ali
odsotnosti z dela delavca zaradi višje sile zaradi obveznosti varstva, višje
sile zaradi ustavitve javnega prevoza ali višje sile zaradi zaprtja mej. Vlogo
se v roku iz prejšnjega stavka za vse primere karantene na domu lahko vloži do
31. marca 2022.
(2) V primeru uveljavljanja povračila nadomestila plače
zaradi karantene delavca na domu delodajalec vlogi iz prejšnjega odstavka
priloži kopijo dokazila o napotitvi v karanteno na domu in izjavo, iz katere
izhaja, da za delavca ni mogoče organizirati dela na domu.
(3) V primeru uveljavljanja povračila nadomestila plače, ko
delavec ne more opravljati dela zaradi višje sile zaradi obveznosti varstva,
višje sile zaradi ustavitve javnega prevoza ali višje sile zaradi zaprtja mej,
delodajalec vlogi iz prvega odstavka tega člena priloži izjavo delavca o
obstoju okoliščin, ki vplivajo na nastanek višje sile.
(4) ZRSZ odloči o vlogi v skladu z določbami zakona, ki ureja
splošni upravni postopek.
(5) Na podlagi odločbe o priznanju pravice do povračila izplačanih
nadomestil plač sklene ZRSZ z delodajalcem pogodbo o povračilu izplačanih
nadomestil plače, v kateri se določijo medsebojna razmerja, obveznosti in
odgovornosti.
(6) Pogodba o povračilu izplačanih nadomestil plače mora
zlasti vsebovati predmet, osnovo za izračun nadomestil plače, način izračuna
povračila nadomestil plače, višino povračila nadomestil plače, vsebino
zahtevkov za povračilo nadomestil plače in njihovih prilog, razloge za
zavrnitev zahtevka za povračilo, rok za izplačilo, obdobje vračanja sredstev,
spremljanje in poročanje, sankcije za kršitev pogodbe in nadzor nad njenim
izvajanjem.
(7) Pravice do ukrepov nadomestila plač delavcev zaradi
karantene na domu ali nezmožnosti opravljanja dela zaradi višje sile zaradi
obveznosti varstva, višje sile zaradi ustavitve javnega prevoza ali višje sile
zaradi zaprtja mej, lahko uveljavlja vsak delodajalec v Republiki Sloveniji,
razen:
-       
neposredni ali posredni uporabnik proračuna Republike Slovenije oziroma
proračuna občine, katerega delež prihodkov iz javnih virov je bil v letu 2019
višji od 70 odstotkov,
-       
delodajalec, ki opravlja finančno ali zavarovalniško dejavnost, ki v
skladu s standardno klasifikacijo dejavnosti spada v skupino K, in je imel na
dan 13. marec 2020 več kot deset zaposlenih,
-       
tuja diplomatska predstavništva in konzulati, mednarodne organizacije,
predstavništva mednarodnih organizacij ter institucije, organi in agencije
Evropske unije v Republiki Sloveniji.
30. člen
(višina in izplačilo povračila izplačanih nadomestil plače)
(1) Izplačana nadomestila plač delavcev, ki zaradi karantene
na domu ali višje sile zaradi obveznosti varstva, višje sile zaradi ustavitve
javnega prevoza ali višje sile zaradi zaprtja mej ne morejo opravljati dela,
Republika Slovenija povrne v celoti.
(2) Povračilo nadomestila plače v primerih iz prejšnjega
odstavka, razen za delavce, za katere plačilo nadomestila plače ne bremeni
delodajalca, se delodajalcu izplačuje mesečno, v sorazmernem deležu ali v
celoti, zadnji dan meseca, ki sledi mesecu izplačila nadomestila plače na
podlagi tega zakona.
(3) Delodajalcu pripada povračilo izplačanih nadomestil plače
zaradi karantene na domu ali višje sile zaradi obveznosti varstva, višje sile
zaradi ustavitve javnega prevoza ali višje sile zaradi zaprtja mej, za dejansko
mesečno ali tedensko obveznost, za praznične in druge dela proste dni, določene
z zakonom.
(4) ZRSZ delodajalcu ne poravna obračunanih nadomestil plače,
če jih ta ni izplačal delavcem, ki so bili do njih upravičeni.
31. člen
(obveznosti delodajalca)
(1) V obdobju prejemanja povračila izplačanih nadomestil
plače v skladu s prejšnjim členom mora delodajalec delavcem izplačevati neto
nadomestila plače in poravnavati prispevke za obvezna socialna zavarovanja.
(2) Če delodajalec ravna v nasprotju s prejšnjim odstavkom,
mora prejeta sredstva v celoti vrniti.
32. člen
(časovno uveljavljanje nadomestila plače in povračila
nadomestil plače)
(1) Upravičenost do povračila nadomestil plače delavcev ter
pravice in obveznosti delavcev, ki zaradi karantene na domu ali višje sile
zaradi obveznosti varstva, višje sile zaradi ustavitve javnega prevoza ali
višje sile zaradi zaprtja mej ne morejo opravljati dela, traja najdlje do 31.
marca 2022.
(2) Na podlagi vloge, ki je vložena na podlagi ZZUOOP, je
delodajalec upravičen do povračila izplačanih nadomestil plače tudi za obdobje
od 1. julija 2021, če obdobje karantene delavca na domu traja po tem datumu ali
če delavec ne more opravljati dela zaradi višje sile zaradi obveznosti varstva
otroka, višje sile zaradi ustavitve javnega prevoza ali višje sile zaprtja mej
po tem datumu.
33. člen
(zagotavljanje sredstev)
Sredstva za povračilo nadomestil plače se zagotavljajo v
proračunu Republike Slovenije ali iz sredstev, pridobljenih iz proračuna
Evropske unije.
34. člen
(izvajanje nadzora nad dodelitvijo in izplačevanjem
nadomestil plače ter izvajanjem pogodbe)
(1) Delodajalec, ki uveljavi povračilo nadomestil plače, mora
ZRSZ omogočiti administrativni in finančni nadzor nad izpolnjevanjem pogodbenih
obveznosti. V primeru nadzora na kraju samem mora ZRSZ omogočiti vpogled v
računalniške programe, listine in postopke v zvezi z izvajanjem tega zakona.
(2) Za potrebe izplačevanja povračil nadomestil plače in
izvajanja nadzora, ima ZRSZ pravico brezplačno pridobivati podatke o delavcih,
ki so v karanteni na domu ali ne morejo opravljati dela zaradi višje sile
zaradi obveznosti varstva, višje sile zaradi ustavitve javnega prevoza ali
višje sile zaradi zaprtja mej, iz zbirk podatkov od Zavoda za zdravstveno
zavarovanje Slovenije, Zavoda za pokojninsko in invalidsko zavarovanje
Slovenije, upravljavca Centralnega registra prebivalstva in Finančne uprave
Republike Slovenije, in sicer:
-       
osebno ime,
-       
EMŠO,
-       
zavarovalno podlago ter
-       
podatke o izplačanih plačah in plačanih prispevkih.
(3) Za namen izvajanja nadzora nad izpolnjevanjem pogodbenih
obveznosti delodajalca ima ZRSZ pravico tudi neposredno od delodajalca
pridobivati dokazila in listine, iz katerih je razviden način uveljavljanja
pravic na podlagi tega zakona, na katerih mora delodajalec prekriti oziroma iz
katerih mora izločiti tiste dele listin, ki niso nujni za ugotovitev razloga
prenehanja zaposlitve in za vročitev takšne listine.
(4) Podatki, ki jih pridobi ZRSZ na podlagi tega zakona, se
ne smejo pošiljati tretjim osebam, hranijo pa se deset let po pridobitvi, razen
v anonimizirani obliki za raziskovalne namene.
(5) Po preteku roka hrambe iz prejšnjega odstavka se podatki
blokirajo in nadalje obravnavajo v skladu s predpisi, ki urejajo poslovanje
organov javne uprave s stalno zbirko dokumentarnega gradiva oziroma ravnanje z
javnim arhivskim gradivom.
(6) Po blokiranju v skladu s prejšnjim odstavkom se podatki
iz četrtega odstavka tega člena hranijo 30 let.
35. člen
(inšpekcijski nadzor)
Inšpekcijski nadzor nad izvajanjem določb tega poglavja
opravlja Inšpektorat Republike Slovenije za delo.
36. člen
(trajanje ukrepov)
Ukrepi od 25. do 35. člena tega zakona veljajo od
1. julija 2021 do 31. marca 2022. Vlada lahko ukrep povračila nadomestil
plače zaradi karantene na domu ali nemožnosti opravljanja dela zaradi višje
sile zaradi obveznosti varstva otrok ali ustavitve javnega prevoza ali zaprtja
mej podaljša s sklepom za obdobje največ treh mesecev. Sklep o podaljšanju
ukrepa se objavi v Uradnem listu Republike Slovenije.
4.a Delno povrnjeni izgubljeni dohodek za čas trajanja
karantene na domu ali nezmožnosti opravljanja dela zaradi višje sile zaradi
obveznosti varstva otroka
36.a člen
(delno povrnjeni izgubljeni dohodek za čas trajanja
karantene na domu ali nezmožnosti opravljanja dela zaradi višje sile zaradi
obveznosti varstva otroka)
(1) Upravičenec za delno povrnjeni izgubljeni dohodek, ki
zaradi odrejene karantene na domu ali nezmožnosti opravljanja dela zaradi višje
sile zaradi obveznosti varstva otroka zaradi odrejene karantene ali druge
zunanje objektivne okoliščine nemožnosti obiskovanja vrtca ali šole, ne more
opravljati dejavnosti in organizirati opravljanja dejavnosti na domu, je:
-       
samozaposleni, ki je na dan nastopa karantene ali višje sile v obvezno
pokojninsko in invalidsko zavarovanje vključen na podlagi 15. člena Zakona
o pokojninskem in invalidskem zavarovanju (Uradni list RS, št. 96/12,
39/13, 99/13 – ZSVarPre-C, 101/13 – ZIPRS1415, 44/14 – ORZPIZ206, 85/14 –
ZUJF-B, 95/14 – ZUJF-C, 90/15 – ZIUPTD, 102/15, 23/17, 40/17, 65/17, 28/19,
75/19, 139/20, 189/20 – ZFRO, 51/21, 121/21 in 162/21; v nadaljnjem besedilu:
ZPIZ-2),
-       
družbenik ali delničar gospodarske družbe oziroma ustanovitelj zadruge
ali zavoda, ki je poslovodna oseba, in je na dan nastopa karantene ali višje
sile v obvezno pokojninsko in invalidsko zavarovanje vključen na podlagi
16. člena ZPIZ-2 in
-       
kmet, ki je na dan nastopa karantene ali višje sile v obvezno
pokojninsko in invalidsko zavarovanje vključen na podlagi 17. člena ali petega
odstavka 25. člena ZPIZ-2.
(2) V okvir obveznosti varstva zaradi višje sile zaradi
odrejene karantene ali druge zunanje objektivne okoliščine nemožnosti
obiskovanja vrtca ali šole se šteje otroke do vključno 5. razreda osnovne šole,
otroke v prilagojenih in posebnih programih v osnovnih šolah s prilagojenim programom
in v zavodih za vzgojo in izobraževanje otrok s posebnimi potrebami ter otroke,
ki imajo v odločbi o usmeritvi določeno pomoč spremljevalca.
(3) Upravičencu iz prvega odstavka tega člena se izgubljeni
dohodek delno povrne, če je ob povratku ob prehodu meje v Republiki Sloveniji
napoten v karanteno na domu zaradi prihoda iz območja z visokim tveganjem za
okužbo, ali zaradi stika z okuženo osebo ali nezmožnosti opravljanja dela
zaradi višje sile zaradi obveznosti varstva otroka zaradi karantene na domu ali
druge zunanje objektivne okoliščine nemožnosti obiskovanja vrtca ali šole.
(4) Delno povrnjeni izgubljeni dohodek iz tega člena je
oproščen plačila vseh davkov in prispevkov.
36.b člen
(višina izplačila)
Višina delno povrnjenega izgubljenega dohodka znaša 250 eurov
za vsako odrejeno karanteno ali za čas, ko ni zmožen opravljanja dela zaradi
višje sile zaradi obveznosti varstva otroka zaradi odrejene karantene ali druge
zunanje objektivne okoliščine nemožnosti obiskovanja vrtca ali šole, vendar ne
več kot 250 eurov za 10 dni, 500 eurov za 20 dni in 750 eurov v enem mesecu.
36.c člen
(postopek izplačila)
(1) Za povračilo delno izgubljenega dohodka upravičenec iz
prvega odstavka 36.a člena tega zakona preko informacijskega sistema FURS
predloži vlogo najpozneje do 15. januarja 2022. S posamezno vlogo se lahko
uveljavlja znesek v višini 250 eurov.
(2) FURS za izvajanje nalog v zvezi s povračilom delno
izgubljenega dohodka pridobiva, uporabi in obdeluje podatke iz dokazil o
karanteni na domu, ki jih k vlogi predloži upravičenec. V primeru vloge za
povračilo delno izgubljenega dohodka zaradi višje sile zaradi obveznosti
varstva otroka zaradi druge zunanje objektivne okoliščine nezmožnosti
obiskovanja vrtca ali šole je upravičenec dolžan priložiti vlogi ustrezno
dokazilo o nastanku in trajanju druge zunanje objektivne okoliščine.
(3) Upravičencu nakaže FURS delno izgubljeni dohodek najkasneje
do 15. februarja 2022.
(4) V primeru podaljšanja ukrepa v skladu s 36.č členom tega
zakona upravičenec iz prvega odstavka 36.a člena tega zakona prek
informacijskega sistema FURS predloži vlogo v 15 dneh od pridobitve dokazila o
nastopu karantene ali višje sile zaradi obveznosti varstva otroka zaradi druge
zunanje objektivne okoliščine nezmožnosti obiskovanja vrtca ali šole, vendar
najpozneje do 15. julija 2022. V tem primeru nakaže FURS delno izgubljeni
dohodek do desetega v mesecu za vloge, prejete v preteklem mesecu.
36.č člen
(trajanje ukrepa)
(1) Ukrep iz tega poglavja velja od 1. julija 2021 do
31. decembra 2021.
(2) Vlada lahko ukrep iz 36.a člena tega zakona podaljša s
sklepom za obdobje največ šestih mesecev. Sklep o podaljšanju ukrepa Vlada
objavi v Uradnem listu Republike Slovenije.
36.d člen
(pogoji dodelitve državne pomoči)
Ukrep iz tega poglavja se izvaja v skladu s točko 3.1
Sporočila Komisije Začasni okvir za ukrepe državne pomoči v podporo
gospodarstvu ob izbruhu COVID-19 (UL C št. 91 I z dne 20. 3. 2020,
str. 1), zadnjič spremenjenim s Sporočilom Komisije Šesta sprememba začasnega
okvira za ukrepe državne pomoči v podporo gospodarstvu ob izbruhu COVID-19 in
sprememba Priloge k Sporočilu Komisije državam članicam o uporabi členov 107 in
108 Pogodbe o delovanju Evropske unije za kratkoročno zavarovanje izvoznih
kreditov (C (2021) 8442 final z dne 18. 11. 2021 in se lahko začne
izvajati po njegovi odobritvi s strani Evropske komisije.
5. Vzpostavitev nujnega operativnega centra za epidemiološke
preiskave
37. člen
(nujni operativni center za epidemiološke preiskave)
Za podporo izvajanju epidemioloških preiskav in drugih
posebnih ukrepov za preprečevanje in obvladovanje COVID-19 v skladu z zakonom,
ki ureja nalezljive bolezni, Nacionalni inštitut za javno zdravje nadgradi
zmogljivosti epidemiološke službe in vzpostavi nujni operativni center.
Sredstva za aktivnosti iz tega člena se zagotovijo v proračunu Republike
Slovenije in iz proračuna Evropske unije.
6. Nacionalni razpis za izboljšanje dostopnosti do
zdravstvenih storitev
38. člen
(nacionalni razpis za izboljšanje dostopnosti do
zdravstvenih storitev)
(1) Za namen zmanjševanja števila čakajočih pacientov nad
najdaljšo dopustno čakalno dobo, ki je zlasti posledica ukrepov omejevanja in
preprečevanja širjenja virusa SARS-CoV-2, ministrstvo, pristojno za zdravje,
izvede nacionalni razpis za leti 2021 in 2022 za izboljšanje dostopnosti do
zdravstvenih storitev (v nadaljnjem besedilu: nacionalni razpis).
(2) Na nacionalni razpis se lahko prijavijo javni zdravstveni
zavodi in drugi izvajalci zdravstvene dejavnosti, ki imajo dovoljenje za
opravljanje zdravstvene dejavnosti ali so vpisani v register zasebnih
zdravstvenih delavcev v skladu z zakonom, ki ureja zdravstveno dejavnost.
(3) Nacionalni razpis se izvede za posamezne vrste
zdravstvenih storitev, ki jih s sklepom določi minister, pristojen za zdravje.
(4) Število storitev za izvedbo nacionalnega razpisa se
določi na podlagi števila čakajočih pacientov, ki so na dan objave nacionalnega
razpisa uvrščeni v čakalni seznam, imajo urejeno obvezno zdravstveno
zavarovanje in čakajo najdlje. Zdravstvene storitve iz prejšnjega odstavka se
opravijo pacientom, ki so na dan izdaje sklepa o izbiri izvajalcev iz osmega
odstavka 40. člena tega zakona uvrščeni v čakalni seznam, imajo urejeno obvezno
zdravstveno zavarovanje in čakajo najdlje.
(5) Če ministrstvo, pristojno za zdravje, ugotovi, da je
število opravljenih storitev manjše, kot je bilo razpisanih storitev iz
prejšnjega odstavka, se lahko storitve iz tretjega odstavka tega člena opravijo
tudi pacientom, ki so po šestih mesecih in devetih mesecih od izdaje sklepa iz
osmega odstavka iz 40. člena tega zakona še vedno uvrščeni v čakalni seznam,
imajo urejeno obvezno zdravstveno zavarovanje in čakajo najdlje, pri čemer se
smiselno upoštevajo pravila postopka izvedbe nacionalnega razpisa iz 40. člena
tega zakona.
(6) Ministrstvo, pristojno za zdravje, lahko naknadno izvede
ponovni nacionalni razpis, če se po že izvedenem nacionalnem razpisu pri
dodatnih zdravstvenih storitvah podaljšajo čakalne dobe nad najdaljšo dopustno
čakalno dobo. V tem primeru se smiselno upoštevajo vse določbe, ki veljajo za
nacionalni razpis iz tega člena in pod pogojem, da so na razpolago sredstva iz
39. člena tega zakona.
(7) Ukrep iz tega člena velja do 31. decembra 2022.
39. člen
(financiranje storitev iz nacionalnega razpisa)
(1) Za namen iz prvega odstavka prejšnjega člena se
zagotovijo dodatna sredstva, in sicer iz:
-       
sredstev dopolnilnega zdravstvenega zavarovanja,
-       
proračuna Republike Slovenije,
-       
sredstev, pridobljenih iz proračuna Evropske unije.
(2) Sredstva iz druge in tretje alineje prejšnjega odstavka se
zagotavljajo prek Zavoda za zdravstveno zavarovanje Slovenije.
(3) Minister, pristojen za zdravje, na podlagi nacionalnega
razpisa s sklepom določi zdravstvene storitve iz obveznega zdravstvenega
zavarovanja in višino doplačila za namen iz prejšnjega odstavka.
(4) Zavarovanim osebam iz dopolnilnega zdravstvenega
zavarovanja zavarovalnice, ki izvajajo dopolnilno zdravstveno zavarovanje,
zagotovijo kritje stroškov zdravstvenih storitev v skladu s sklepom iz
prejšnjega odstavka v višini doplačila iz prejšnjega odstavka iz dopolnilnega
zdravstvenega zavarovanja, in sicer do porabe razlike med ocenjenimi in
dejanskimi izdatki za doplačila k zdravstvenim storitvam, ki je posledica
ukrepov v obdobju razglašene epidemije COVID-19, oziroma najdlje do 31.
decembra 2022. Aktuarski izračun razlike iz prejšnjega stavka potrdi aktuar. Če
navedena sredstva ne zadoščajo za plačilo vseh storitev, kakor jih določa sklep
iz prejšnjega odstavka, in za osebe, ki nimajo sklenjenega dopolnilnega
zdravstvenega zavarovanja, se dodatna sredstva zagotovijo iz proračuna
Republike Slovenije.
(5) Od prejetih zdravstvenih storitev, določenih s sklepom iz
tretjega odstavka tega člena, se v skladu s 1. točko 23. člena Zakona o
dohodnini (Uradni list RS, št. 13/11 – uradno prečiščeno besedilo, 9/12 – odl.
US, 24/12, 30/12, 40/12 – ZUJF, 75/12, 94/12, 52/13 – odl. US, 96/13, 29/14 –
odl. US, 50/14, 23/15, 55/15, 63/16, 69/17, 21/19, 28/19 in 66/19) ne plača
dohodnina.
(6) Zdravstvene storitve, določene s sklepom iz tretjega
odstavka tega člena, ki niso zagotovljene iz sredstev dopolnilnega
zdravstvenega zavarovanja, se zagotavljajo iz proračuna Republike Slovenije ali
sredstev, prejetih iz proračuna Evropske unije.
(7) Ne glede na določbe zakona, ki ureja sistem plač v javnem
sektorju, so zaposleni v javnih zdravstvenih zavodih, ki so vključeni v
izvajanje storitev iz nacionalnega razpisa, lahko upravičeni do delovne
uspešnosti iz naslova nacionalnega razpisa, največ v višini 50 odstotkov
osnovne plače, če to omogočajo sredstva, prejeta iz nacionalnega razpisa.
Direktor ali oseba, ki pri delodajalcu izvršuje pravice in dolžnosti
delodajalca, sprejme sklep o izplačilu in višini delovne uspešnosti iz naslova
nacionalnega razpisa za posameznega zaposlenega.
(8) Ne glede na določbe zakonov in kolektivnih pogodb, ki
urejajo osnovo za nadomestilo plače za čas odsotnosti z dela, se del plače iz
naslova delovne uspešnosti iz prejšnjega odstavka ne všteva v osnovo za
nadomestilo plače za čas odsotnosti z dela.
40. člen
(postopek izvedbe nacionalnega razpisa)
(1) Ministrstvo, pristojno za zdravje, opravi končni izbor
ponudnikov izvajalcev zdravstvene dejavnosti, ki se lahko prijavijo na
nacionalni razpis iz tega poglavja, katerega namen je skrajševanje nedopustno
dolgih čakalnih dob, glede na zmogljivosti izvajalcev, po naslednjem vrstnem
redu: javni zdravstveni zavodi, zasebni zdravstveni izvajalci s koncesijo,
zasebni izvajalci zdravstvenih storitev, ki imajo dovoljenje za opravljanje
zdravstvene dejavnosti ali so vpisani v register zasebnih zdravstvenih delavcev
v skladu z zakonom, ki ureja zdravstveno dejavnost. V primeru, da so
zmogljivosti in kapacitete pri prej kaskadno navedenih izvajalcih zapolnjene se
za namene zmanjševanja števila čakajočih pacientov le te lahko napoti tudi v
tujino.
(2) Merila, na podlagi katerih minister, pristojen za
zdravje, s sklepom določi vrste zdravstvenih storitev ter njihovo število, so:
-       
čakalna doba za izvedbo zdravstvene storitve posamezne vrste,
-       
vpliv čakalne dobe na poslabšanje zdravstvenega stanja pacienta in
-       
vpliv čakalne dobe na trajanje delavčeve odsotnosti z dela zaradi
zdravstvenih razlogov.
(3) Vsi izvajalci zdravstvenih storitev morajo storitve, ki
so razpisane z nacionalnim razpisom iz tega poglavja, izvajati pod pogoji, kot
veljajo za javne zdravstvene zavode.
(4) Izvajalci zdravstvenih storitev, ki niso javni
zdravstveni zavodi, storitev, ki so razpisane z nacionalnim razpisom iz tega
poglavja, ne smejo opravljati z zaposlenimi, ki imajo sklenjeno pogodbo o
zaposlitvi za polni delovni čas v javnem zdravstvenem zavodu.
(5) Izvajalec zdravstvenih storitev, ki ni javni zdravstveni
zavod, je dolžan v celoti povrniti vse stroške zdravstvenih storitev, ki so
potrebne za odpravo posledic morebitnih zapletov, do katerih je prišlo na
podlagi nacionalnega razpisa iz tega poglavja.
(6) V sklepu iz tretjega odstavka 38. člena tega zakona, ki
se objavi na spletni strani ministrstva, pristojnega za zdravje, se določi
tudi:
1.     
navedba, da gre za nacionalni razpis za izboljšanje dostopnosti do
zdravstvenih storitev,
2.     
predviden obseg zdravstvenih storitev po posameznih vrstah zdravstvenih
storitev,
3.     
predviden začetek izvajanja zdravstvenih storitev,
4.     
naslov, rok in način predložitve ponudbe,
5.     
navedba morebitnih dodatnih pogojev, ki jih morajo izvajalci zdravstvene
dejavnosti izpolnjevati, in dokazila o njihovem izpolnjevanju,
6.     
zahteva po podaji izjave, da ima izvajalec zdravstvene dejavnosti
zagotovljeno ustrezno število usposobljenih zdravstvenih delavcev in
zdravstvenih sodelavcev, ki izpolnjujejo pogoje za opravljanje zdravstvenih
storitev, ter zadostne prostorske kapacitete ter opremo,
7.     
merila za izbiro ponudnika,
8.     
naslov in datum odpiranja ponudb,
9.     
rok, v katerem bodo ponudniki obveščeni o izbiri,
10.  
vzorec pogodbe iz devetega odstavka tega člena,
11.  
morebitni drugi podatki.
(7) Objava sklepa iz tretjega odstavka 38. člena tega zakona
predstavlja objavo nacionalnega razpisa in poziv izvajalcem zdravstvene
dejavnosti k oddaji ponudb.
(8) Sklep o izbiri izvajalcev se objavi na spletni strani
ministrstva, pristojnega za zdravje. Pritožba zoper sklep ni dovoljena.
(9) Izbrani ponudnik sklene pogodbo za izboljševanje
dostopnosti do zdravstvenih storitev z ministrstvom, pristojnim za zdravje,
oziroma, če se dodatna sredstva zagotovijo iz dopolnilnega zdravstvenega
zavarovanja, tudi z zavarovalnicami, ki izvajajo dopolnilno zdravstveno
zavarovanje.
(10) Izbrani ponudniki izstavijo račun plačniku najkasneje do
15. decembra v posameznem koledarskem letu za storitve, opravljene do
navedenega datuma. Plačnik izvede plačilo najkasneje do 31. decembra istega leta.
Kadar gre za financiranje iz sredstev proračuna Republike Slovenije oziroma
sredstev, prejetih iz proračuna Evropske unije, se Zavodu za zdravstveno
zavarovanje Slovenije povrnejo sredstva iz navedenega vira najkasneje do 31.
decembra istega leta.
7. Dodatek za delo s pacienti in uporabniki, obolelimi za
COVID-19
41. člen
(dodatek za delo s pacienti in uporabniki)
(1) Do dodatka v višini 30 odstotkov urne postavke osnovne
plače v skladu s 33. členom ZIUPOPDVE je pod pogoji iz 56. člena ZZUOOP
upravičena tudi oseba, ki opravlja delo pri izvajalcu iz prvega odstavka 56.
člena ZZUOOP prek zunanjega izvajalca, ki ima sklenjeno pogodbo o poslovnem
sodelovanju z izvajalcem iz drugega odstavka 33. člena ZIUPOPDVE.
(2) Ukrep iz tega člena velja od 1. junija 2020 do 31.
decembra 2021. Vlada lahko ukrep iz tega člena podaljša s sklepom za obdobje
šestih mesecev. Sklep o podaljšanju ukrepa Vlada objavi v Uradnem listu
Republike Slovenije.
8. Dodatek za nevarnost in posebne obremenitve v času
epidemije COVID-19
42. člen
(dodatek za nevarnost in posebne obremenitve v času
epidemije COVID-19)
(1) Funkcionarjem plačne podskupine A5, kot jih določa
Priloga 3 Zakona o sistemu plač v javnem sektorju (Uradni list RS, št. 108/09 –
uradno prečiščeno besedilo, 13/10, 59/10, 85/10, 107/10, 35/11 – ORZSPJS49a,
27/12 – odl. US, 40/12 – ZUJF, 46/13, 25/14 – ZFU, 50/14, 95/14 – ZUPPJS15,
82/15, 23/17 – ZDOdv, 67/17 in 84/18), ter županom in podžupanom, ki funkcijo
opravljajo nepoklicno, v času razglašene epidemije COVID-19 pripada dodatek za
nevarnost in posebne obremenitve v višini 200 eurov mesečno. Če funkcije ne
opravljajo ves koledarski mesec oziroma če epidemija COVID-19 ni razglašena za
ves koledarski mesec, so upravičeni do sorazmernega dela dodatka, glede na
število dni opravljanja funkcije v posameznem koledarskem mesecu in glede na
število dni razglašene epidemije COVID-19 v posameznem koledarskem mesecu.
(2) Dodatek iz prejšnjega odstavka v isti višini in pod
enakimi pogoji pripada tudi direktorjem občinskih uprav in načelnikom upravnih
enot.
(3) Ne glede na določbe zakonov, ki urejajo osnovo za
nadomestilo plače za čas odsotnosti z dela, se dodatek iz tega člena ne všteva
v osnovo za nadomestilo plače za čas odsotnosti z dela.
(4) Sredstva za financiranje dodatka iz prvega in drugega
odstavka tega člena se zagotovijo v proračunu Republike Slovenije. Zahtevki za
izplačilo sredstev se vložijo pri ministrstvu, pristojnem za finance. Način
izstavitve zahtevkov in roke izplačil določi minister, pristojen za finance.
Zahtevki za izplačilo sredstev za obdobje od 19. oktobra 2020 do 15. junija
2021 se vložijo najpozneje do 31. julija 2021.
(5) Dodatek iz prvega in drugega odstavka tega člena, ki
funkcionarjem plačne podskupine A5 in županom ter podžupanom, ki funkcijo
opravljajo nepoklicno, direktorjem občinskih uprav in načelnikom upravnih enot,
pripada za obdobje od 19. oktobra 2020 do 15. junija 2021, se izplača
najpozneje do 31. avgusta 2021.
(6) Nadzor nad izvajanjem določb tega člena opravlja
Inšpektorat za javni sektor v skladu z zakonom, ki ureja sistem plač v javnem
sektorju. V primeru ugotovljenih nepravilnosti pri izplačilu dodatka iz prvega
in drugega odstavka tega člena inšpektor Inšpektorata za javni sektor izreče
ukrep za odpravo nepravilnosti.
9. Začasni prenos programa
43. člen
(začasni prenos programa)
(1) Če Zavod za zdravstveno zavarovanje Slovenije (v
nadaljnjem besedilu: Zavod) ugotovi, da javni zdravstveni zavod, drug zavod ali
organizacija, ki opravlja zdravstveno dejavnost, oziroma zasebni zdravstveni
delavec, ki ima sklenjeno pogodbo z Zavodom na podlagi 65. člena Zakona o
zdravstvenem varstvu in zdravstvenem zavarovanju (Uradni list RS, št. 72/06 –
uradno prečiščeno besedilo, 114/06 – ZUTPG, 91/07, 76/08, 62/10 – ZUPJS, 87/11,
40/12 – ZUJF, 21/13 – ZUTD-A, 91/13, 99/13 – ZUPJS-C, 99/13 – ZSVarPre-C,
111/13 – ZMEPIZ-1, 95/14 – ZUJF-C, 47/15 – ZZSDT, 61/17 – ZUPŠ, 64/17 –
ZZDej-K, 36/19, 189/20 – ZFRO in 51/21; v nadaljnjem besedilu: ZZVZZ), obsega
programa zdravstvene dejavnosti oziroma zdravstvenih storitev delno ali v
celoti do 30. junija pogodbenega leta ni realiziral, lahko Zavod do 31. avgusta
s pogodbo začasno prenese del ali celotni obseg programa zdravstvene dejavnosti
oziroma zdravstvenih storitev na drug javni zdravstveni zavod, drug zavod ali
organizacijo, ki opravlja zdravstveno dejavnost, oziroma zasebnega
zdravstvenega delavca, ki lahko zagotovi realizacijo tega obsega programa
oziroma storitev (v nadaljnjem besedilu: začasni prenos programa). Začasni
prenos programa je mogoč le znotraj pogodbenega leta, v katerem mora biti
začasno preneseni program realiziran, in ga ni mogoče prenesti v naslednje
pogodbeno leto. Začasni prenos programa se ne glede na določbe zakona, ki ureja
zdravstveno dejavnost, uredi le s sklenitvijo dodatka k pogodbi iz 65. člena
ZZVZZ, če se program začasno prenese na javni zdravstveni zavod, drug zavod ali
organizacijo, ki opravlja zdravstveno dejavnost, oziroma zasebnega
zdravstvenega delavca, ki ima sklenjeno pogodbo z Zavodom.
(2) Seznam vrst zdravstvene dejavnosti oziroma zdravstvenih
storitev, za katere je mogoč začasni prenos programa, vsako leto določi Zavod
do 31. julija. Na podlagi seznama iz prejšnjega stavka Zavod v desetih dneh od
določitve seznama objavi javni poziv. Na javni poziv se lahko prijavijo javni
zdravstveni zavod, drug zavod in organizacija, ki opravljajo zdravstveno
dejavnost, oziroma zasebni zdravstveni delavec, ki ima dovoljenje za
opravljanje zdravstvene dejavnosti, ki je bilo izdano do dne objave javnega
poziva, in opravlja vrsto zdravstvene storitve na dan objave javnega poziva.
(3) V javnem pozivu iz prejšnjega odstavka, ki se objavi na
spletni strani Zavoda, se določijo tudi:
1.     
navedba, da gre za javni poziv za začasni prenos programa,
2.     
predviden obseg zdravstvenih storitev po posameznih vrstah zdravstvenih
storitev,
3.     
predviden začetek izvajanja zdravstvenih storitev,
4.     
naslov, rok in način predložitve ponudbe,
5.     
navedba morebitnih dodatnih pogojev, ki jih morajo javni zdravstveni
zavod, drug zavod ali organizacija, ki opravljajo zdravstveno dejavnost, oziroma
zasebni zdravstveni delavec izpolnjevati, in dokazila o njihovem izpolnjevanju,
vključno, da ima dovoljenje za opravljanje zdravstvene dejavnosti, ki je bilo
izdano do dne objave javnega poziva, in opravlja vrsto zdravstvene storitve na
dan objave javnega poziva,
6.     
zahteva po podaji izjave, da ima javni zdravstveni zavod, drug zavod ali
organizacija, ki opravljajo zdravstveno dejavnost, oziroma zasebni zdravstveni
delavec zagotovljeno ustrezno število usposobljenih zdravstvenih delavcev in
zdravstvenih sodelavcev, ki izpolnjujejo pogoje za opravljanje zdravstvenih
storitev, ter zadostne prostorske zmogljivosti in opremo,
7.     
merila za izbiro ponudnika,
8.     
naslov in datum odpiranja ponudb,
9.     
rok, v katerem bodo ponudniki obveščeni o izbiri,
10.  
vzorec dodatka k pogodbi iz tega člena,
11.  
vzorec pogodbe iz tega člena,
12.  
morebitni drugi podatki.
(4) Objava javnega poziva iz drugega odstavka tega člena
predstavlja poziv javnim zdravstvenim zavodom, drugim zavodom in organizacijam,
ki opravljajo zdravstveno dejavnost, oziroma zasebnim zdravstvenim delavcem k
oddaji ponudb.
(5) Minister, pristojen za zdravje, določi največji dopustni
obseg nerealiziranega programa, ki se lahko začasno prenese v skladu s prvim
odstavkom tega člena.
(6) Ukrep iz tega člena velja za pogodbeni leti 2021 in 2022.
Vlada lahko ukrep iz tega člena podaljša s sklepom največ za pogodbeno leto
2023. Sklep o podaljšanju ukrepa se objavi v Uradnem listu Republike Slovenije.
PETI DEL
KAZENSKE DOLOČBE 
44. člen
(kazenske določbe na področju nadomestil plač zaradi karantene
na domu ali nemožnosti opravljanja dela zaradi višje sile zaradi obveznosti
varstva, višje sile zaradi ustavitve javnega prevoza ali višje sile zaradi
zaprtja mej)
(1) Z globo od 3.000 do 20.000 eurov se kaznuje delodajalec –
pravna oseba, samostojni podjetnik oziroma posameznik, ki samostojno opravlja
dejavnost, ki:
-       
izplača nadomestila plače v nasprotju s prvim odstavkom 30. člena tega
zakona,
-       
ne omogoči administrativnega in finančnega nadzora ZRSZ v skladu s 33.
členom tega zakona.
(2) Z globo od 1.500 do 8.000 eurov se kaznuje manjši
delodajalec – pravna oseba, samostojni podjetnik oziroma posameznik, ki
samostojno opravlja dejavnost, če stori prekršek iz prejšnjega odstavka.
(3) Z globo od 450 do 2.000 eurov se kaznuje odgovorna oseba
delodajalca pravne osebe, samostojnega podjetnika oziroma posameznika, ki
samostojno opravlja dejavnost ter odgovorna oseba v državnem organu ali
samoupravni lokalni skupnosti, če stori prekršek iz prvega odstavka tega člena.
(4) Z globo od 450 do 1.200 eurov se kaznuje delodajalec
posameznik, če stori prekršek iz prvega odstavka tega člena.
(5) Za prekršek iz tega člena se sme v hitrem postopku izreči
globa tudi v znesku, ki je višji od najnižje predpisane globe, določene v tem
členu.

Zakon o nujnih ukrepih na področju zdravstva –
ZNUPZ (Uradni list RS, št. 112/21) vsebuje naslednje prehodne in
končne določbe:
»ŠESTI DEL
PREHODNE IN KONČNE DOLOČBE 
45. člen
(rok za uskladitev in
izdajo podzakonskih predpisov)
(1) Pravilnik o pooblastilih za obdelavo podatkov v
Centralnem registru podatkov o pacientih (Uradni list RS, št. 56/16 in 95/21)
se uskladi z določbami spremenjenega 14.c člena Zakona o zbirkah podatkov s
področja zdravstvenega varstva v 15 dneh od uveljavitve tega zakona.
(2) Minister, pristojen za zdravje, izda predpis iz tretjega
odstavka 21. člena tega zakona v 15 dneh od uveljavitve tega zakona.
(3) Minister, pristojen za zdravje, izda predpis iz petega
odstavka 41. člena tega zakona v 15 dneh od uveljavitve tega zakona.
46. člen
(prenehanje veljavnosti)
Z dnem uveljavitve tega zakona prenehajo veljati 34., 35. in
36. člen Zakona o začasnih ukrepih za omilitev in odpravo posledic COVID-19
(Uradni list RS, št. 152/20, 175/20 – ZIUOPDVE in 82/21 – ZNB-C).
47. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.

Zakon o dopolnitvah Zakona o nujnih ukrepih na
področju zdravstva – ZNUPZ-A (Uradni list RS, št. 189/21) vsebuje naslednjo končno določbo:
»KONČNA DOLOČBA
2. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.

Zakon o dodatnih ukrepih za preprečevanje
širjenja, omilitev, obvladovanje, okrevanje in odpravo posledic COVID-19 – ZDUPŠOP
(Uradni list RS, št. 206/21) vsebuje naslednjo končno določbo:
»85. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.
