I. del: TEMELJNE DOLOČBE
1. poglavje: SPLOŠNE DOLOČBE
1. člen
(predmet zakona)
(1) Ta zakon določa cilje, načela in pravila urejanja
prostora, udeležence, ki delujejo na tem področju, vrste prostorskih aktov,
njihovo vsebino in medsebojna razmerja, postopke za njihovo pripravo, sprejetje
in izvedbo ter združen postopek načrtovanja in dovoljevanja. Določa tudi
prostorske ukrepe, instrumente in ukrepe zemljiške politike ter ureja spremljanje
stanja v prostoru, delovanje prostorskega informacijskega sistema in izdajanje
potrdil s področja urejanja prostora.
(2) S tem zakonom se v slovenski pravni red prenašajo:
-       
Direktiva Evropskega parlamenta in Sveta 2001/42/ES z dne
27. junija 2001 o presoji vplivov nekaterih načrtov in programov na okolje
(UL L št. 197 z dne 21. 7. 2001, str. 157), v delu, ki se nanaša na
presojo vplivov načrtov in programov na okolje, če gre za prostorske akte;
-       
Direktiva Evropskega parlamenta in Sveta 2011/92/EU z dne
13. decembra 2011 o presoji vplivov nekaterih javnih in zasebnih projektov
na okolje (UL L št. 26 z dne 28. 1. 2012, str. 1), zadnjič spremenjeno z
Direktivo Evropskega parlamenta in Sveta 2014/52/ES z dne 16. aprila 2014
o spremembi Direktive 2011/92/EU o presoji vplivov nekaterih javnih in zasebnih
projektov na okolje (UL L št. 124 z dne 25. 4. 2014, str. 1), v delu, ki
se nanaša na združitev presoje vplivov posega na okolje z združenim postopkom
načrtovanja in dovoljevanja prostorskih ureditev državnega pomena;
-       
Direktiva Sveta 92/43/EGS z dne 21. maja 1992 o ohranjanju naravnih
habitatov ter prosto živečih živalskih in rastlinskih vrst (UL L št. 206 z dne
22. 7. 1992, stran 7), zadnjič spremenjeno z Direktivo Sveta 2013/17/EU z
dne 13. maja 2013 o prilagoditvi nekaterih direktiv na področju okolja
zaradi pristopa Republike Hrvaške (UL L št. 158 z dne 10. 6. 2013, str.
193), v delu, ki se nanaša na presojo sprejemljivosti planov in programov ter
posegov v naravo, če so ti združeni s postopki celovite presoje vplivov na
okolje prostorskih aktov ter presoje vplivov na okolje v okviru združenega
postopka načrtovanja in dovoljevanja prostorskih ureditev državnega pomena;
-       
Direktiva 2014/89/EU Evropskega parlamenta in Sveta z dne
23. julija 2014 o vzpostavitvi okvira za pomorsko prostorsko načrtovanje
(UL L št. 257 z dne 28. 8. 2014, str. 135).
2. člen
(namen, cilji in instrumenti urejanja prostora)
(1) Namen urejanja prostora je doseganje trajnostnega
prostorskega razvoja s celovito obravnavo, usklajevanjem in upravljanjem
njegovih družbenih, okoljskih in ekonomskih vidikov, tako da se kot cilj
urejanja prostora:
-       
varuje prostor kot omejeno naravno dobrino;
-       
zagotavljata priprava in izvajanje prostorskih aktov;
-       
omogočajo kakovostne življenjske razmere in zdravo življenjsko okolje;
-       
omogoča ustrezen in univerzalen dostop do družbene in gospodarske javne
infrastrukture;
-       
omogoča policentrični sistem razvoja naselij;
-       
omogoča urbani razvoj mest in širših mestnih območij;
-       
ustvarjajo in ohranjajo prepoznavne značilnosti v prostoru;
-       
ustvarja in varuje pestrost, prepoznavnost in kakovost krajine;
-       
dosegajo prostorsko usklajene in medsebojno dopolnjujoče več-funkcijske
razmestitve različnih dejavnosti v prostoru;
-       
zagotavlja racionalna raba prostora in ohranjajo prostorske zmogljivosti
za sedanje in prihodnje generacije;
-       
prispeva h krepitvi in varovanju zdravja ljudi;
-       
prispeva k varstvu okolja, ohranjanju narave, varovanju kulturne
dediščine, varovanju kmetijskih zemljišč ter drugih kakovosti prostora;
-       
prispeva k prilagajanju na podnebne spremembe;
-       
ustvarjajo razmere za zmanjševanje in preprečevanje naravnih ali drugih
nesreč;
-       
prispeva k obrambi države.
(2) Odločitve glede prostorskega razvoja je treba na vseh
ravneh oblikovati glede na cilje urejanja prostora, izhajajoč iz spremljanja in
analize podatkov iz prikaza stanja prostora ter ob poznavanju sedanjih in
strokovno utemeljeni oceni prihodnjih varstvenih in razvojnih potreb v
prostoru.
(3) Urejanje prostora po tem zakonu je kontinuiran proces, ki
obsega prostorsko načrtovanje, združen postopek načrtovanja in dovoljevanja
prostorskih ureditev državnega pomena, izvajanje ukrepov zemljiške politike,
spremljanje stanja v prostoru in zagotavljanje s tem povezanih informacijskih
storitev.
(4) Doseganje ciljev urejanja prostora iz prvega odstavka
tega člena je v javnem interesu.
3. člen
(izrazi)
(1) V tem zakonu uporabljeni izrazi imajo naslednji pomen:
1.     
bilanca površin je izračun in prikaz nepozidanih stavbnih zemljišč,
členjena na posamezne kategorije namenske rabe prostora in na razvojne stopnje
teh površin, kot izhajajo iz evidence stavbnih zemljišč. Je podlaga za izračun
izkoriščenosti prostih površin ali lokacij, ki so primerne za zgostitve,
prenovo ali spremembo rabe ali kadar se načrtujejo nove površine stavbnih
zemljišč kot širitev ureditvenega območja naselja;
2.     
drugo urbano naselje je večje pozidano in poseljeno naselje v katerem
prevladujejo mestne funkcije nad agrarnimi, vendar nima statusa mesta. V drugem
urbanem naselju so storitvene, oskrbne in druge dejavnosti, ki oskrbujejo prebivalce
naselja in bližnje območje;
3.     
drugo ureditveno območje obsega površine izven ureditvenega območja
naselja, namenjene izvajanju dejavnosti, ki zaradi tehničnih, tehnoloških,
funkcionalnih in prostorskih razlogov ne spadajo v ureditveno območje naselja;
4.     
družbena infrastruktura so prostorske ureditve, namenjene izvajanju
dejavnosti splošnega pomena, s katerimi se zagotavljajo dobrine, ki so v javnem
interesu (dejavnosti s področja vzgoje in izobraževanja, znanosti, športa,
zdravstva, socialnega varstva, kulture in drugih dejavnosti splošnega pomena, če
je tako določeno z zakonom);
5.     
gospodarska javna infrastruktura so objekti ali omrežja, ki so namenjeni
opravljanju gospodarskih javnih služb skladno z zakonom ter objekti ali omrežja
za druge namene v javnem interesu, ki so kot taki določeni z zakonom ali
odlokom lokalne skupnosti, kakor tudi drugi objekti in omrežja v splošni rabi.
Gospodarska javna infrastruktura je državnega in lokalnega
pomena;
6.     
gradbena parcela stavbe je zemljišče, ki je trajno namenjeno redni rabi
te stavbe;
7.     
grajeno javno dobro so zemljišča, objekti in deli objektov, namenjeni
takšni splošni rabi, kot jo glede na namen njihove uporabe določa zakon ali
predpis, izdan na podlagi zakona. Grajeno javno dobro je državnega in lokalnega
pomena;
8.     
izvedbena regulacija prostora je skozi namensko rabo prostora in
prostorske izvedbene pogoje določen način rabe prostora in izvajanja posegov v
prostor na določenem območju;
9.     
javna površina je grajena in zelena površina, namenjena splošni rabi,
kot so javna cesta, ulica, pasaža, trg, tržnica, atrij, igrišče, parkirišče,
pokopališče, park, zelenica, rekreacijska površina in podobna površina;
10.  
krajina je območje, kot ga zaznavajo ljudje in ima prepoznavne naravne,
kulturne ali poselitvene značilnosti, ki so rezultat delovanja in medsebojnega
vplivanja narave in človeka. Krajino se prepozna kot naravno, kulturno in
krajino v urbanem prostoru;
11.  
mesto je urbano naselje, ki je gospodarsko, družbeno in kulturno
središče širšega območja in ima status mesta, pridobljen po predpisih, ki
urejajo lokalno samoupravo. Ima kulturno-zgodovinske, urbanistične ter
arhitektonske značilnosti, ki ga ločijo od drugih naselij in opravlja več
funkcij;
12.  
mnenja so akti, s katerimi nosilci urejanja prostora ugotovijo, ali so
bile pri pripravi prostorskih aktov in v združenem postopku načrtovanja in
dovoljevanja upoštevane njihove smernice oziroma predpisi z njihovega delovnega
področja;
13.  
nadomestna gradnja je gradnja, pri kateri se najprej odstrani obstoječi
objekt in namesto njega zgradi nov objekt;
14.  
nakupovalno središče je stavba ali več stavb v neposredni bližini,
namenjenih za trgovine in storitvene lokale, navadno dopolnjene z javnimi in
družbenimi objekti ter z ustrezno urejenimi površinami (za počitek in
razvedrilo), ki skupaj s parkirišči tvorijo gradbeno oziroma poslovno
organizacijsko enoto;
15.  
namenska raba prostora je s prostorskimi akti določena raba površin in
objektov, ki ob upoštevanju pretežnosti in prepletanja dopustnih dejavnosti
določa namen, za katerega se lahko te uporabljajo;
16.  
naselje je območje obstoječega naselja, ki obsega zemljišča, pozidana s
stanovanjskimi in drugimi stavbami ter gradbeno-inženirskimi objekti in
pripadajočimi površinami, potrebnimi za njihovo uporabo, ter javne površine.
Naselje tvori skupina najmanj desetih stanovanjskih stavb. Naselja se med seboj
razlikujejo po funkciji in vlogi v omrežju naselij ter velikosti, urbanistični
ureditvi in arhitekturi;
17.  
nepremičninske evidence so evidence, ki se o nepremičninah in njihovih
sestavinah vodijo na podlagi predpisov o evidentiranju nepremičnin;
18.  
nosilci urejanja prostora so ministrstva, organi lokalnih skupnosti,
izvajalci javnih služb ter nosilci javnih pooblastil, ki sodelujejo v postopkih
priprave prostorskih aktov in v združenem postopku načrtovanja in dovoljevanja.
Nosilci urejanja prostora so državni in lokalni. Državni nosilci urejanja
prostora so ministrstva in drugi državni organi ali organizacije, določene z
zakoni;
19.  
območje za gospodarski razvoj je gradbena oziroma poslovno
organizacijska enota, sestavljena iz stavb in gradbenoinženirskih objektov,
namenjenih industriji, obrti, proizvodnji, kot tudi skladiščem, komunalni
dejavnosti in tehnološkim parkom;
20.  
obstoječi objekt je zakonito zgrajen objekt, pri katerem so pretežno
ohranjeni vsi konstrukcijski elementi, brez katerih objekt ne more
funkcionirati;
21.  
podatki iz prikaza stanja prostora so podatki o dejanskem in pravnem
stanju prostora;
22.  
pomožni objekt je objekt, ki dopolnjuje funkcijo obstoječega osnovnega
objekta in ga po njegovem namenu in velikosti ne presega ter zaradi njega ne
pride do potrebe po dodatni komunalni opremi;
23.  
posamična poselitev so zemljišča izven ureditvenega območja naselja ali
drugega ureditvenega območja, pozidana s posamičnimi stavbami do največ deset
stanovanjskih stavb;
24.  
poseg v prostor pomeni izvedbo del za gradnjo objekta ter druga dela, ki
posegajo v fizične strukture na zemeljskem površju in pod njim ter trajno
spreminjajo podobo ali rabo prostora;
25.  
poselitev je sestav fizičnih struktur za človekovo bivanje in izvajanje
družbenih, storitvenih, proizvodnih ter prostočasnih dejavnosti na poselitvenih
območjih;
26.  
poselitvena območja so ureditvena območja naselij, druga ureditvena
območja in posamična poselitev;
27.  
pravni režim je javnopravna omejitev v prostoru, ki določa ali
neposredno vpliva na načrtovane prostorske ureditve in izvedbeno regulacijo
prostora, in ki je namenjen varovanju javnega interesa na področju ohranjanja
narave, varstva kulturne dediščine, varstva okolja in naravnih dobrin in virov,
varstva kmetijskih zemljišč, varovanja gozdov, upravljanja z vodami, varovanja
zdravja ljudi, obrambe države in varstva pred naravnimi in drugimi nesrečami
ter varovanja gospodarske javne infrastrukture;
28.  
prenova območja je zbir različnih dejavnosti za oživitev razvrednotenega
območja, s katerimi se, s pomočjo instrumentov prostorskega načrtovanja in
zemljiške politike ter drugimi ukrepi, zagotovi ohranitev kakovostnih grajenih
struktur ter izboljšanje funkcionalnih, tehničnih, prostorsko-oblikovalskih,
bivalnih, gospodarskih, socialnih, kulturnih in okoljskih razmer;
29.  
prostor je skupek fizičnih struktur na zemeljskem površju in pod njim,
ki ga tvorijo poselitvena območja in krajina v medsebojnem prepletanju, ter
morje;
30.  
prostorska ureditev je sklop usklajeno načrtovanih posegov v prostor in
dejavnosti na določenem območju;
31.  
prostorski akt je akt, s katerim se opredeljuje prostorski razvoj
države, regij in občin (prostorski strateški akt) in akt, s katerim se
načrtujejo prostorske ureditve in določajo izvedbena regulacija prostora
(prostorski izvedbeni akt);
32.  
prostorski izvedbeni pogoji so pogoji in rešitve za urbanistično in
krajinsko ureditev in oblikovanje naselij in krajine, za umestitev prostorskih
ureditev v prostor ter za arhitekturno oblikovanje objektov in izvedbo drugih
posegov v prostor;
33.  
prostorski razvoj je usmerjanje človekovih dejavnosti in spreminjanje
prostora zaradi razvojnih in varstvenih interesov;
34.  
prostorsko načrtovanje je kontinuirana interdisciplinarna aktivnost, s
katero se na način dogovarjanja in usklajevanja med udeleženci urejanja
prostora na strateški ravni načrtuje prostorski razvoj, na izvedbeni ravni pa
se načrtujejo prostorske ureditve in določa izvedbeno regulacijo prostora.
Prostorsko načrtovanje se udejanja z izdelavo in pripravo prostorskih aktov, z
združenim postopkom načrtovanja in dovoljevanja ter z izvajanjem lokacijskih
preveritev;
35.  
razvojna regija je funkcionalna ozemeljska celota, ki se določi skladno
s predpisi, ki urejajo skladen regionalni razvoj;
36.  
razvoj stavbnih zemljišč pomeni zaporedje načrtovalskih, upravnih ali
investicijskih nalog, katerih cilj je razvoj stavbnega zemljišča do najvišje
razvojne stopnje – urejenega zazidljivega zemljišča in pozidava takšnega
zemljišča;
37.  
razvrednoteno območje je območje, ki mu je zaradi neprimerne ali
opuščene rabe znižana gospodarska, socialna, okoljska oziroma vizualna vrednost
oziroma vrednost po merilih varstva kulturne dediščine in je potrebno prenove.
Razvrednoteno območje lahko po fizičnih, funkcionalnih, okoljskih, socialnih
merilih in merilih varstva kulturne dediščine izkazuje različne vrste in
stopnje razvrednotenja;
38.  
smernice so akti, v katerem nosilci urejanja prostora konkretizirajo
določbe predpisov in drugih aktov s svojega delovnega področja za potrebe
priprave prostorskih aktov in v združenem postopku načrtovanja in dovoljevanja.
Smernice se delijo na splošne in konkretne. Splošne smernice pripravijo nosilci
urejanja prostora vnaprej in so del državnega prostorskega reda. Konkretne
smernice se izdajo na zaprosilo pripravljavca prostorskega akta, kadar ta presodi,
da mu splošne smernice ne zadoščajo ali če to narekujejo posebnosti načrtovane
prostorske ureditve ali območja urejanja;
39.  
sorodni predpis je podzakonski splošni pravni akt države ali občine, ki
po svoji naravi in namenu, kot ju opredeljujejo pravne podlage za njegovo
izdajo, ni prostorski akt, vendar vsebuje elemente prostorskega načrtovanja in
z določanjem pravnih režimov neposredno vpliva na načrtovane prostorske
ureditve in izvedbeno regulacijo prostora;
40.  
stavbno zemljišče je zemljišče, ki je s prostorskimi akti namenjeno
graditvi objektov;
41.  
udeleženci pri urejanju prostora so nosilci urejanja prostora, upravni
organi in organizacije, strokovna in interesna združenja ter splošna javnost,
ki sodeluje pri postopkih sprejemanja prostorskih aktov in drugih odločitev v
prostoru in jih te odločitve zadevajo;
42.  
upravljavec zbirke podatkov je subjekt, ki vodi in vzdržuje zbirko
podatkov, ki se uporablja v okviru prostorskega informacijskega sistema;
43.  
urbani razvoj je usmerjanje in načrtovanje razvoja v mestih, drugih
urbanih naseljih in širših mestnih območjih;
44.  
urbano naselje je mesto ali drugo urbano naselje. V urbanem naselju so
storitvene, oskrbne in druge dejavnosti za oskrbo prebivalcev;
45.  
ureditveno območje naselja obsega obstoječe naselje, nepozidana
zemljišča, namenjena graditvi objektov, in kmetijska, gozdna, vodna zemljišča
ter druga zemljišča, ki niso namenjena graditvi objektov in na katerih ni
predviden razvoj, a so zaradi svoje lege povezana z ostalimi deli naselja in so
v funkciji poselitve;
46.  
začasna raba prostora je takšna raba prostora v ureditvenih območjih
naselij in drugih ureditvenih območjih, ki ni trajno načrtovana skozi
prostorske ureditve ali skozi namensko rabo prostora in prostorske izvedbene
pogoje v prostorskih izvedbenih aktih, vendar pa do izvedbe načrtovanih
prostorskih ureditev ali predvidenih posegov v prostor omogoča izvedbo začasnih
posegov v prostor in začasno izvajanje dejavnosti in s tem smotrno rabo ter
aktivacijo zemljišč in objektov, ki niso v uporabi;
47.  
zbirka podatkov je vsak določljiv in urejen niz podatkov;
48.  
zeleni sistem je načrtovan sistem varstva in razvoja zelenih površin v
poselitvenih območjih ter drugih zelenih in ustvarjenih struktur v prostoru, ki
se nanje navezujejo. Namenjen je zagotavljanju kakovostnega življenjskega okolja
ljudi ter uresničevanju socialnih, okoljskih, ekoloških, podnebnih,
gospodarskih, kulturnih, strukturnih in oblikovnih funkcij. Zeleni sistem med
drugim zajema: parke, otroška in druga odprta športna igrišča, površine za
urbano vrtnarjenje, zelene površine, drevorede, drevesa in druge naravne
sestavine ob objektih družbene in gospodarske javne infrastrukture ter ob
stavbah, obvodni prostor, mestne in primestne gozdove.
(2) Izrazi, uporabljeni v tem zakonu, katerih pomen ni
določen v prejšnjem odstavku, imajo enak pomen, kot ga določa zakon, ki ureja
graditev.
4. člen
(kratice)
V tem zakonu uporabljene kratice pomenijo:
-       
OPN: občinski prostorski načrt;
-       
OPPN: občinski podrobni prostorski načrt;
-       
DPN: državni prostorski načrt.
5. člen
(pristojnosti urejanja prostora)
(1) Država je na področju urejanja prostora pristojna za:
-       
določanje ciljev prostorskega razvoja države;
-       
določanje izhodišč, pravil in smernic za urejanje prostora;
-       
pripravo programov za podporo prostorskemu in urbanemu razvoju;
-       
pripravo Strategije prostorskega razvoja Slovenije in akcijskih
programov za izvajanje Strategije prostorskega razvoja Slovenije;
-       
koordinacijo resorjev pri pripravi regionalnih prostorskih planov;
-       
izvedbo postopka državnega prostorskega načrtovanja;
-       
sodelovanje v postopkih priprave prostorskih aktov na občinski in
medobčinski ravni;
-       
izvajanje prostorskih ukrepov in nalog zemljiške politike na ravni
države;
-       
izvajanje nadzora nad zakonitostjo prostorskega načrtovanja na ravni
občin ter izvajanjem ukrepov zemljiške politike in gospodarjenja z zemljišči;
-       
izvajanje nalog, povezanih z delovanjem prostorskega informacijskega
sistema in spremljanje stanja prostorskega razvoja;
-       
razvojne naloge s področja urejanja prostora;
-       
izvajanje ter dodeljevanje sredstev za programe izobraževanja in
ozaveščanja o urejanju prostora in
-       
inšpekcijski nadzor nad izvajanjem določb državnih prostorskih aktov, če
ni to predmet inšpekcijskih postopkov in pristojnosti, določenih z drugim
zakonom.
(2) Občina je na področju urejanja prostora pristojna za:
-       
pripravo prostorskih aktov na občinski in medobčinski ravni;
-       
sodelovanje pri pripravi regionalnih prostorskih planov;
-       
sodelovanje pri pripravi prostorskih aktov države;
-       
določanje ciljev in izhodišč prostorskega razvoja občine;
-       
načrtovanje prostorskih ureditev lokalnega pomena ter določanje namenske
rabe prostora in prostorskih izvedbenih pogojev na svojem območju s
prostorskimi akti;
-       
izvajanje prostorskih ukrepov in nalog zemljiške politike na lokalni
ravni;
-       
izvajanje nalog, povezanih z delovanjem prostorskega informacijskega
sistema in
-       
inšpekcijski nadzor nad izvajanjem določb prostorskih aktov, ki jih
sprejme občina, če ni to predmet inšpekcijskih postopkov in pristojnosti,
določenih z drugim zakonom.
(3) Občina ali več občin skupaj organizira trajno uresničevanje
nalog iz prejšnjega odstavka.
2. poglavje: NAČELA UREJANJA PROSTORA
6. člen
(načelo trajnostnega prostorskega razvoja)
(1) Z urejanjem prostora se spodbuja trajnostni prostorski
razvoj, ki ob upoštevanju ciljev urejanja prostora in na podlagi spremljanja
stanja v prostoru omogoča zadovoljevanje potreb sedanje generacije hkrati pa ne
ogroža zadovoljevanja potreb prihodnjih generacij.
(2) S trajnostnim prostorskim razvojem se zagotavljata
racionalna in učinkovita raba zemljišč in objektov ter usklajena in
dopolnjujoča razmestitev dejavnosti v prostoru.
(3) Trajnostni prostorski razvoj se zagotavlja tako, da izmed
možnosti za razvoj izberemo tisto, ki je za uresničevanje interesov razvoja in
obenem za ohranjevanje kakovostnega življenjskega prostora in drugih varstvenih
interesov najboljša.
7. člen
(načelo identitete prostora)
Pri urejanju prostora se upošteva, ohranja in krepi
prepoznavnost naravnih in grajenih struktur, ki zaradi posebnih geografskih,
kulturno-zgodovinskih, družbenih, gospodarskih in drugih pogojev razvoja
določajo identiteto prostora.
8. člen
(načelo usmerjanja poselitve)
Usmerjanje poselitve se izvaja z zagotavljanjem racionalne rabe
prostora, pogojev za kakovostno in zdravo življenjsko okolje, uravnotežene
razmestitve površin za bivanje in izvajanje družbenih, storitvenih, proizvodnih
in prostočasnih dejavnosti, učinkovito in enakovredno dostopnost prebivalstva
do dobrin, pogojev za razvoj gospodarstva in dostopnost delovnih mest, pogojev
za gradnjo in obratovanje gospodarske javne infrastrukture ter z ohranitvijo
ali oblikovanjem identitete prostora.
9. člen
(načelo usklajevanja interesov)
(1) Pri urejanju prostora je treba skrbno tehtati in
medsebojno usklajevati različne interese v prostoru.
(2) Usklajevanje interesov poteka tako, da se doseže
trajnostni prostorski razvoj glede na razpoložljivost in kakovost prostorskih
zmogljivosti za posamezne dejavnosti, pri čemer se upošteva obstoječa kakovost
naravnih in ustvarjenih sestavin in omogoči ustvarjanje novih.
(3) Usklajevanje interesov poteka z odgovornim sodelovanjem med
udeleženci pri urejanju prostora, med razvojnimi in varstvenimi javnimi
interesi ter med državo in občinami.
(4) Pri urejanju prostora pristojni državni in občinski
organi poleg javnega interesa upoštevajo tudi dovoljen zasebni interes in si
prizadevajo za skupno sprejemljivo rešitev, pri čemer ima ob morebitnem
konfliktu javni interes prednost pred zasebnim.
(5) Osebe, ki posredno ali neposredno izvršujejo občinske ali
državne pristojnosti pri urejanju prostora, so se dolžne izogibati okoliščinam,
v katerih njihov zasebni interes vpliva ali ustvarja videz, da vpliva na
nepristransko in objektivno opravljanje njihovih nalog, ter opozoriti na takšna
nasprotja po postopku v skladu z določbami predpisa, ki ureja integriteto in
preprečevanje korupcije.
10. člen
(načelo strokovnosti)
Odločitve glede urejanja prostora morajo temeljiti na
strokovnih standardih, dognanjih in analizah o lastnostih in zmogljivostih prostora.
Pri njihovi izdelavi je treba zagotoviti interdisciplinarnost strokovnjakov za
področja, ki so predmet obravnave.
11. člen
(načelo sodelovanja javnosti)
(1) Pristojni organi morajo v zadevah urejanja prostora
omogočati sodelovanje javnosti pri odločanju in sprejemanju prostorskih aktov
tako, da je javnosti omogočeno zgodnje in učinkovito sodelovanje.
(2) Vsakdo ima pravico do vpogleda v prostorske akte in vso
dokumentacijo, povezano z njihovo pripravo in sprejemanjem v skladu s tem
zakonom in zakonom, ki ureja dostop do informacij javnega značaja.
(3) Pristojni organi obveščajo javnost o postopkih priprave
in spremembe prostorskih aktov tako, da je omogočena njihova pravočasna in
ustrezna vsebinska obravnava.
(4) Vsakdo ima pravico dajati pobude, predloge, pripombe in
mnenja na prostorske akte, do katerih se mora organ v postopku njihove priprave
opredeliti in o tem obvestiti javnost.
(5) Javnost se seznanja in omogoča vpogled in odzivanje na
gradiva v postopkih priprave prostorskih aktov prek storitev prostorskega
informacijskega sistema, lahko pa tudi na druge načine, če tako določa ta
zakon.
(6) Zoper prostorske izvedbene akte ima vsakdo, ki izkazuje pravni
interes, pravico do vlaganja pravnih sredstev v skladu s tem zakonom. Za
nevladne organizacije, ki imajo aktiven status delovanja v javnem interesu na
področju prostora, varstva okolja, ohranjanja narave ali varstva kulturne
dediščine, se pravni interes na tem področju šteje za izkazan po samem zakonu.
12. člen
(načelo ekonomičnosti postopka)
(1) Postopek priprave prostorskih aktov se vodi ekonomično, s
čim manjšimi stroški in brez podvajanja faz, dokumentacije ali odločitev.
(2) Upoštevanje pobud, predlogov, pripomb in mnenj iz
četrtega odstavka prejšnjega člena se zagotavlja skladno s pravili tega zakona
o vključevanju javnosti v postopke priprave prostorskih in drugih aktov. Če so
podane zunaj ustrezne faze postopka, jih je mogoče upoštevati le, če lahko
pripravljavec akta zagotovi nemoten potek njegove priprave brez ponavljanja
predpisanih faz ali izvedbe dodatnih postopkov, ob enakopravni obravnavi udeležencev
pri urejanju prostora in spoštovanju vsebinskih in postopkovnih pravil tega
zakona.
II. del: DRŽAVNI PROSTORSKI RED
1. poglavje: SKUPNE DOLOČBE
13. člen
(namen in sestavine državnega prostorskega reda)
Državni prostorski red se uporablja pri prostorskem
načrtovanju, pri dovoljevanju in izvajanju posegov v prostor ter pri izvajanju
drugih nalog urejanja prostora. Državni prostorski red sestavljajo:
-       
temeljna pravila urejanja prostora,
-       
podrobnejša pravila urejanja prostora,
-       
splošne smernice in
-       
priporočila za prostorsko načrtovanje, pripravo in izvajanje ukrepov
zemljiške politike in izvajanje drugih nalog urejanja prostora, vključno s
primeri dobre prakse.
14. člen
(območje in način uporabe sestavin državnega prostorskega
reda)
(1) Podrobnejša pravila urejanja prostora, smernice in
priporočila se sprejmejo ali pripravijo za območje celotne države, lahko pa
tudi za manjše teritorialne in funkcionalne enote glede na prepoznavne
značilnosti in potrebe tistega območja ali glede na teritorialno organiziranost
državnih nosilcev urejanja prostora.
(2) Če se podrobnejša pravila urejanja prostora sprejmejo z
namenom neposredne uporabe pri dovoljevanju in izvajanju posegov v prostor, se
ta namen v pravilih izrecno navede.
15. člen
(priprava, sprejem in objava sestavin državnega prostorskega
reda)
(1) Podrobnejša pravila urejanja prostora se pripravijo na
podlagi temeljnih pravil urejanja prostora, kot jih določa ta zakon. Sprejme
jih Vlada Republike Slovenije (v nadaljnjem besedilu: vlada) z uredbo na
predlog ministrstva, pristojnega za prostor (v nadaljnjem besedilu:
ministrstvo) in na podlagi mnenja Komisije vlade za prostorski razvoj iz 38.
člena tega zakona.
(2) Splošne smernice državnih nosilcev urejanja prostora
pripravijo državni nosilci urejanja prostora na podlagi predhodnega mnenja
Komisije vlade za prostorski razvoj.
(3) Priporočila in primere dobre prakse pripravijo državni
nosilci urejanja prostora na podlagi predhodnega mnenja Komisije vlade za
prostorski razvoj.
(4) Podrobnejša pravila urejanja prostora, splošne smernice in
priporočila ter primeri dobre prakse se po sprejetju ali pripravi objavijo v
zbirki državnega prostorskega reda, ki jo vzpostavi in vodi ministrstvo na
enotni vstopni točki prostorskega informacijskega sistema.
16. člen
(usklajevanje prostorskih izvedbenih aktov s podrobnejšimi
pravili)
Če so prostorski izvedbeni akti neskladni s podrobnejšimi
pravili urejanja prostora iz drugega odstavka 14. člena tega zakona, se
uporabljajo slednja, pripravljavec pa mora uskladiti takšen prostorski izvedbeni
akt s podrobnejšimi pravili v roku enega leta po sprejetju teh pravil.
2. poglavje: TEMELJNA PRAVILA UREJANJA PROSTORA
17. člen
(sodelovanje in usklajevanje pri oblikovanju in sprejemanju
odločitev glede prostorskega razvoja)
(1) Usklajevanje interesov poteka od prvega oblikovanja
razvojne zamisli dalje, pri čemer se zagotovijo preglednost in odprtost
postopka ter sodelovanje udeležencev.
(2) Pri urejanju prostora morajo država in občine ter drugi
udeleženci v okviru svoje organiziranosti in pristojnosti sodelovati in se
usklajevati.
(3) Država mora za uresničevanje ciljev urejanja prostora v
okviru svoje organiziranosti zagotoviti sodelovanje in usklajevanje med resorji
in interesnimi področji.
(4) Usklajevanje interesov poteka tako, da se doseže trajnostni
prostorski razvoj glede na potrebe družbe, razpoložljivost in kakovost
prostorskih potencialov za posamezne dejavnosti ter da se upoštevajo obstoječe
kakovosti naravnih in ustvarjenih sestavin.
18. člen
(vrednotenje vplivov)
(1) Pri urejanju prostora se odločitve sprejemajo na podlagi vrednotenja
njihovih vplivov na gospodarstvo, družbo in okolje. Vrednotenje vplivov se
izvaja v postopku priprave prostorskih aktov, ko so še odprte različne možnosti
rešitev in se lahko izbere takšna rešitev, ki je vsestransko sprejemljiva in
ugodno ovrednotena.
(2) Pri vrednotenju vplivov se analizira in ovrednoti vpliv
na naslednja področja:
-       
krepitev in varovanje zdravja ljudi,
-       
razvoj družbenih dejavnosti,
-       
gospodarski razvoj,
-       
varstvo okolja,
-       
ohranjanje narave,
-       
poselitev,
-       
krajino,
-       
kulturno dediščino in arheološke ostaline,
-       
varstvo kmetijskih zemljišč in varovanje gozdov,
-       
obrambo države,
-       
varstvo pred naravnimi in drugimi nesrečami in
-       
druga relevantna področja za posamezen primer.
(3) Če je v skladu s predpisi, ki urejajo varstvo okolja in
ohranjanje narave, za prostorske akte treba izvesti celovito presojo vplivov na
okolje ali presojo sprejemljivosti, se presoji izvedeta v postopku priprave
prostorskega akta. Ti presoji predstavljata smiselni del vrednotenja vplivov za
področja, katere obravnavata.
(4) Celovita presoja vplivov na okolje se izvede v skladu s
predpisi s področja varstva okolja, presoja sprejemljivosti aktov pa v skladu s
predpisi s področja ohranjanja narave. Presoja sprejemljivosti prostorskih
aktov se izvaja v okviru celovite presoje vplivov na okolje. Če v skladu s
predpisi, ki urejajo varstvo okolja, celovite presoje vplivov na okolje ni
treba izvesti, presojo sprejemljivosti pa je treba izvesti, se ta izvede v
skladu s predpisi, ki urejajo ohranjanje narave. Obveznosti glede celovite
presoje vplivov na okolje, kot so določene v tem zakonu, se smiselno
uporabljajo tudi za obveznosti glede presoje sprejemljivosti prostorskih aktov.
(5) Če je v skladu s predpisi, ki urejajo varstvo okolja in
ohranjanje narave, v združenem postopku načrtovanja in dovoljevanja za
prostorske ureditve državnega pomena treba izvesti presojo vplivov na okolje
ali presojo sprejemljivosti posega, se ti presoji izvedeta v postopku izdaje
celovitega dovoljenja. Presoja vplivov na okolje se v tem primeru izvede v
skladu s predpisi s področja varstva okolja, presoja sprejemljivosti posega pa
v skladu s predpisi s področja ohranjanja narave, če ta zakon ne določa
drugače. Ti presoji predstavljata vrednotenje vplivov za obravnavani področji.
19. člen
(prevlada javne koristi)
(1) Če v postopku priprave prostorskih aktov kljub
usklajevanju med državnimi nosilci urejanja prostora ni mogoče oblikovati
vsestransko strokovno sprejemljive in ustrezne rešitve, se kot skrajno sredstvo
lahko uporabi institut prevlade ene javne koristi nad drugo javno koristjo (v
nadaljnjem besedilu: prevlada javne koristi).
(2) Prevlada javne koristi se lahko uporabi, če:
-       
gre za nujne razloge uresničevanja javne koristi, določene z zakonom ali
drugim državnim razvojnim ali varstvenim aktom,
-       
ni drugih strokovno sprejemljivih in ustreznih rešitev za uresničevanje
te javne koristi, ki ne bi škodovale drugim izkazanim javnim koristim,
-       
je predvideni učinek javne koristi, ki prevlada, bistveno večji od
škodljivih posledic za javno korist, ki je bila prevladana, in
-       
so bili predhodno izvedeni postopki usklajevanja interesov.
(3) O prevladi javne koristi odloča vlada s sklepom na
podlagi mnenja Komisije vlade za prostorski razvoj. Postopek se začne na
zaprosilo pripravljavca prostorskega akta, če ta po prejemu negativnega mnenja
nosilca urejanja prostora presodi, da je nastalo strokovno nerešljivo
navzkrižje javnih interesov, zaradi katerega nadaljevanje postopka ni mogoče,
in so izpolnjeni pogoji za prevlado javne koristi iz prejšnjega odstavka. V
postopku se predhodno pridobi mnenje ministrstva, ki zastopa javno korist, ki
naj bi bila prevladana. Odločitev o prevladi se opravi na podlagi vrednotenja
vplivov na gospodarstvo, družbo in okolje in mora biti obrazložena. Pri vrednotenju
vplivov na gospodarstvo se kot prednostna merila upoštevajo:
-       
spodbujanje trajnostnega gospodarskega razvoja,
-       
spodbujanje trajnostnega urbanega razvoja,
-       
spodbujanje raziskav in inovacij,
-       
razvoj novih zelenih tehnologij,
-       
vzpostavitev novih delovnih mest za nedoločen čas za bolj strokovno
izobražene posameznike ali na območjih z večjo stopnjo brezposelnosti,
-       
učinkovito in trajnostno upravljanje z naravnimi viri,
-       
večja energetska učinkovitost in
-       
spodbujanje izobraževanja in uporabe znanja.
(4) V primeru prevlade javne koristi nad javno koristjo
ohranjanja narave se glede pogojev za uvedbo postopka prevlade in za prevlado,
glede izravnalnih ukrepov, poročanja in pridobivanja mnenj od pristojnih
organov Evropske unije (v nadaljnjem besedilu: EU) ter postopka uporabljajo
določbe predpisov, ki urejajo ohranjanje narave, pri čemer o prevladi javne
koristi odloča vlada na podlagi mnenja Komisije vlade za prostorski razvoj.
(5) Odločitev vlade o prevladi javne koristi je zavezujoča za
vse organe, ki sodelujejo v postopku priprave prostorskega akta, in druge
organe, na katere se nanaša.
(6) Odločitev o prevladi javne koristi vsebuje tudi navedbo
ukrepov, s katerimi se izravna škoda glede javne koristi, ki je bila v zadevi
prevladana, ter usmeritve in pogoje za njihovo izvedbo.
(7) Vlada podrobneje predpiše merila za vrednotenje vplivov iz
tretjega odstavka tega člena in postopek prevlade javne koristi.
20. člen
(racionalna raba prostora)
(1) Pri urejanju prostora se racionalna raba prednostno
dosega s prenovo ter spremembo rabe obstoječih razvrednotenih in poseljenih
območij, pri čemer ima prenova prednost pred novo pozidavo.
(2) Dejavnosti se v prostoru razmeščajo tako, da se
prepletajo rabe prostora, ki so medsebojno združljive ali ne motijo druga
druge.
(3) Racionalna raba prostora zagotavlja ustrezno razmerje med
grajenimi in zelenimi površinami.
(4) Območjem ali objektom se lahko omogoči začasna raba, ki
ne sme spremeniti lastnosti prostora tako, da bi bila v prihodnje onemogočena
izvedba sprejetih prostorskih načrtov. Začasna raba ne sme biti v nasprotju s
strateškimi odločitvami v razvojnih aktih države in občine.
(5) Na obstoječih zakonito zgrajenih objektih na stavbnih
zemljiščih je ne glede na določbe prostorskih izvedbenih aktov dovoljeno:
-       
vzdrževanje, vključno z zagotovitvijo toplotnega ovoja objekta,
-       
rekonstrukcija, če se z njo ne spreminjajo gabariti, oblika, namembnost
in zunanji videz objekta, in
-       
nadomestna gradnja, ki glede lege, gabaritov, oblike, namembnosti in
zunanjega videza objekta ne odstopa od obstoječega objekta; če gre za
nadomestno gradnjo zaradi naravne ali druge nesreče v skladu z zakonom, ki
ureja varstvo pred naravnimi in drugimi nesrečami, mora biti vloga za izdajo
gradbenega dovoljenja vložena v petih letih od nastanka naravne ali druge nesreče.
21. člen
(prepoznavnost naselij in krajine)
(1) Pri prostorskem načrtovanju naselij je treba varovati
podobo, merilo in krajinski okvir, predvideti sanacijo razvrednotenih območij
in ustvarjati novo arhitekturno in krajinsko prepoznavnost v sožitju z obstoječimi
kakovostmi prostora. Prostorski razvoj naselij se prilagaja reliefnim oblikam,
omrežjem vodotokov, smerem gospodarske javne infrastrukture ter smerem in
konfiguraciji pozidave. Pri tem je treba spoštovati značilnosti prostora,
varovati naravo in kulturno dediščino, poudarjati oblikovne vrednote naselja in
varovati kakovostne dominantne poglede.
(2) Pri prostorskem načrtovanju v krajini je treba ohranjati
in vzpostavljati vrednote ter prepoznavne značilnosti prostora in razmeščati
dejavnosti tako, da je mogoče krepiti prepoznavnost prostora in njegovo
upravljanje.
(3) Pri umeščanju dejavnosti in prostorskih ureditev ter pri
njihovem širjenju, oblikovanju in funkcionalni razmestitvi se upoštevajo:
-       
značilnosti posameznih krajinskih regij, ki izhajajo iz njihove rabe,
funkcije in podobe;
-       
povezanost ekosistemov;
-       
ohranjanje značilnih stikov naselij in krajine ter kakovostnih grajenih
struktur;
-       
ohranjanje vizualno privlačnih delov krajine in značilnih vedut;
-       
potrebnost sanacije razvrednotenih območij;
-       
varstvo kulturne dediščine;
-       
varstvo kmetijskih zemljišč.
22. člen
(urejanje prostora na območjih z omejitvami)
(1) Prostorski razvoj na območjih z omejitvami je treba
načrtovati v skladu z omejitvami, določenimi v področnih predpisih, če ta zakon
ne določa drugače. Območja z omejitvami so:
-       
ogrožena območja v skladu s predpisi, ki urejajo vode (poplavna,
erozijska, plazljiva, plazovita območja);
-       
območja tveganj večjih nesreč zaradi delovanja obrata v skladu s
predpisi, ki urejajo varstvo okolja;
-       
varnostna območja v skladu s predpisi, ki urejajo obrambo.
(2) Pri urejanju prostora se tveganje zaradi naravnih in
drugih nesreč zmanjšuje z:
-       
umeščanjem dejavnosti v prostor izven območij z omejitvami,
-       
ustreznim upravljanjem primarnih dejavnosti v območjih z omejitvami,
-       
spremljanjem in analiziranjem procesov in dejavnikov, ki lahko
povzročajo naravne in druge nesreče.
(3) Na območjih z omejitvami se ne načrtuje nove poselitve, infrastrukture
oziroma dejavnosti ali prostorskih ureditev, ki bi lahko s svojim delovanjem povzročile
naravne nesreče ali povečale ogroženost prostora.
(4) Z namenom preprečevanja večjih nesreč in zmanjševanja njihovih
posledic za ljudi in okolje je treba upoštevati pravila za določitev najmanjše
razdalje med obratom iz druge alineje prvega odstavka tega člena in območji, na
katerih se stalno ali začasno zadržuje večje število ljudi, pomembnejšo
infrastrukturo in varovanimi ter zavarovanimi območji po predpisih o ohranjanju
narave, kot to določajo predpisi, ki urejajo varstvo okolja.
(5) Na območjih teles odlagališč odpadkov je do izdaje
odločbe o prenehanju okoljevarstvenega dovoljenja skladno s predpisi, ki
urejajo varstvo okolja, dopustno načrtovati in izvajati zgolj tiste posege v
prostor, ki so potrebni zaradi obratovanja odlagališča in spremljanja stanja na
njih, pri čemer je za izvedbo teh posegov treba pridobiti mnenje ministrstva,
pristojnega za okolje. Ne glede na določbe veljavnih prostorskih aktov gradnja
drugih objektov ali izvajanje drugih posegov v prostor ni dovoljena.
23. člen
(urejanje morja)
(1) Pri urejanju morja se spodbuja rast in soobstoj
dejavnosti in rab na morju tako, da se ob proučitvi gospodarskih, okoljskih,
družbenih in varnostnih vidikov ter ob upoštevanju medsebojnega vplivanja in
soodvisnosti kopnega in morja dosega trajnostni razvoj.
(2) Urejanje morja se izvaja predvsem s prostorskim
načrtovanjem na morju, katerega namen je določiti vrste, obseg, čas izvajanja
in območja določenih dejavnosti ter rab na morju.
(3) Prostorsko načrtovanje na morju vsebuje tudi usmeritve za
pripravo prostorskih aktov na kopnem.
24. člen
(razvoj poselitve)
(1) Razvoj poselitve se praviloma načrtuje znotraj
ureditvenih območjih naselij, izjemoma pa kot njihova širitev.
(2) V ureditvenih območjih naselij se razvoj poselitve
prednostno načrtuje kot notranji razvoj na prostih, razvrednotenih in
nezadostno izkoriščenih območjih na način zgoščevanja in prenove, vendar
upoštevajoč uravnoteženo razmerje zelenih in grajenih površin ter varovano
tipologijo in morfologijo naselij.
(3) V drugih ureditvenih območjih se načrtujejo prostorske
ureditve, za katere je zaradi tehničnih, tehnoloških, funkcionalnih in
prostorskih razlogov primerneje, da se umeščajo izven ureditvenih območij
naselij.
(4) Obstoječa posamična poselitev se ohranja pod pogoji iz
31. člena tega zakona. Nova posamična poselitev, ki ni funkcionalno povezana z
obstoječo posamično poselitvijo, ni dopustna.
25. člen
(ureditveno območje naselja)
(1) Ureditveno območje naselja se določi na podlagi:
-       
strukture naselja glede na namembnost površin, izkoriščenost prostora in
urbanistično oblikovalske usmeritve;
-       
družbenih in gospodarskih potreb;
-       
veljavnih pravnih režimov;
-       
podatkov iz evidence stavbnih zemljišč.
(2) Meja ureditvenega območja naselja je določena tako, da jo
je mogoče grafično prikazati v zemljiškem katastru.
26. člen
(notranji razvoj naselja)
Pri načrtovanju notranjega razvoja naselja je treba
zagotavljati:
-       
kakovostno prenovo naselja ali njegovega dela, ki ima prednost pred novo
pozidavo ali nadomestno gradnjo;
-       
boljšo izkoriščenost in kvalitetnejšo rabo praznih in neprimerno izkoriščenih
ali razvrednotenih zemljišč v ureditvenem območju naselja;
-       
ohranitev ali vzpostavitev uravnoteženega razmerja med grajenimi in
zelenimi površinami v naselju;
-       
zgoščanje ekstenzivno izrabljenih zemljišč do dopustne stopnje
izkoriščenosti zemljišč;
-       
ohranitev in razvoj kakovostnih urbanističnih vzorcev ter prepoznavnih
značilnosti naselja in krajine;
-       
varovanje tipologije in morfologije kulturne dediščine v naseljih;
-       
ohranjanje narave in varovanje povezanosti ekosistemov;
-       
zadostno povezanost na infrastrukturo.
27. člen
(širitev ureditvenega območja naselja)
(1) Širitev ureditvenega območja naselja je dopustna, če:
-       
razvoja ni mogoče zagotoviti z notranjim razvojem v ureditvenem območju
naselja in je izkoriščena večina prostih površin, ki so primerne za zgostitve,
prenovo ali spremembo rabe,
-       
je v regionalnem prostorskem planu utemeljeno izkazano, da se zaradi
demografskih gibanj in razvojne zmogljivosti naselja večajo potrebe po
zazidljivih zemljiščih in
-       
je skladna s pravnimi režimi in področnimi predpisi.
(2) Ureditveno območje naselja se širi na območje za
dolgoročni razvoj naselja.
(3) Širitev ureditvenega območja na območje za dolgoročni razvoj
poteka etapno, skladno z utemeljenimi potrebami posameznega naselja, in to
tako, da se najprej širi na tisti del območja za dolgoročni razvoj naselja, ki
je glede na lego in funkcionalnost bližje naselju.
28. člen
(območje za dolgoročni razvoj naselja)
(1) Območje za dolgoročni razvoj naselja je območje,
rezervirano za prihodnjo širitev ureditvenega območja naselja, zemljišča
znotraj njega pa ohranijo namensko rabo prostora, dokler se jim za namen
širitve ne določi ustrezna namenska raba prostora in prostorski izvedbeni
pogoji.
(2) Za dolgoročni razvoj naselja se določijo tista zemljišča,
ki so v neposredni bližini območja naselja in večinoma še niso namenjena
poselitvi, in so z vidika trajnostne rabe naravnih virov, ohranjanja kmetijskih
zemljišč, varstva okolja, ohranjanja narave, varovanja gozdov ali varstva
kulturne dediščine manj pomembna, je pa na njih dolgoročno smiselna funkcija
poselitve glede na:
-       
naravne danosti;
-       
veljavne pravne režime in področne predpise;
-       
dostopnost do gospodarske javne infrastrukture in družbene infrastrukture
oziroma možnosti zagotavljanja komunalne opremljenosti;
-       
možnost zagotavljanja javnega potniškega prometa;
-       
možnosti zagotavljanja stanovanjskih območij z oskrbnimi in storitvenimi
dejavnostmi;
-       
možnost izboljšanja urbanistične urejenosti ter ohranjanja, izboljšanja
ali oblikovanja nove prepoznavne podobe naselja.
(3) Območje za dolgoročni razvoj naselja se okvirno določi v
regionalnem prostorskem planu ali občinskem prostorskem planu.
(4) Okvirna območja za dolgoročni razvoj naselja so podlaga za
odločanje nosilcev urejanja prostora o rabi prostora in določanje pravnih
režimov na teh območjih.
29. člen
(zagotavljanje zadostnih javnih površin v naseljih)
(1) Pri načrtovanju razvoja poselitve je treba v ureditvenih
območjih naselij in njihovih delih zagotavljati zadosten obseg javnih površin.
(2) Pri načrtovanju in razmeščanju območij javnih površin v
ureditvenem območju naselja se upoštevajo:
-       
enakovredna preskrbljenost in dostopnost za vse prebivalce;
-       
potrebe po raznoliki uporabi teh površin (preživljanje prostega časa,
šport in rekreacija, varna igra otrok, izobraževanje, zagotavljanje drugih
specifičnih funkcij);
-       
funkcionalna vključenost teh površin v okoliški prostor;
-       
naravne in grajene značilnosti prostora naselja (reliefne značilnosti,
vode, delež in razmestitev naravnih sestavin);
-       
potrebe po ustrezni členitvi grajene strukture in prepoznavni podobi
naselja;
-       
doseganje ugodnih klimatskih in zdravih življenjskih razmer v naselju;
-       
zagotavljanje varstva pred hrupom;
-       
zeleni sistemi oziroma povezljivost zelenih in grajenih odprtih površin
v naselju in zunaj naselij, vključno s pešpotmi in kolesarskimi potmi;
-       
ohranitev prepoznavnih značilnosti naselja ali delov naselja;
-       
kakovostno oblikovanje;
-       
velikost naselja in njegov pomen v širšem prostoru;
-       
ohranitev življenjskega prostora prostoživečih rastlin in živali.
(3) Območij javnih zelenih in grajenih odprtih površin se
praviloma ne spreminja v drugo namensko rabo, razen kadar se zagotovi
enakovredno velika in namenu primerna površina za nadomestitev opuščenega
območja teh površin v ureditvenem območju naselij.
30. člen
(načrtovanje družbene infrastrukture)
(1) Načrtovanje družbene infrastrukture je načrtovanje novih
območij in objektov ter posodabljanje obstoječih območij in objektov družbene
infrastrukture zaradi zagotavljanja dostopnosti in kakovosti do storitev
splošnega pomena.
(2) Z načrtovanjem območij in objektov družbene
infrastrukture se zagotavlja:
-       
primerna, kakovostna, enakovredna in univerzalna dostopnost dobrin
znotraj omrežja naselij;
-       
zmanjševanje razlik med območji in socialnimi skupinami prebivalstva;
-       
kakovost bivanja.
(3) Pri načrtovanju območij in objektov družbene
infrastrukture je treba upoštevati:
-       
demografski razvoj ter druge značilnosti in potrebe prebivalstva;
-       
razporeditev, vlogo in funkcijo naselij v omrežju naselij;
-       
obstoječo razporeditev objektov in območij družbene infrastrukture;
-       
mobilnost prebivalstva, medgeneracijsko povezanost;
-       
minimalne standarde dostopnosti do kakovostnih storitev.
31. člen
(ohranjanje posamične poselitve)
(1) Obstoječa posamična poselitev se ohranja z rekonstrukcijo,
prizidavo in nadomestno gradnjo obstoječih objektov ter gradnjo pomožnih
objektov, dopušča pa se tudi načrtovanje novih objektov za obstoječe
dejavnosti, pod naslednjimi pogoji, da:
-       
se ohranja obstoječi arhitekturni in tipološki vzorec posamične poselitve,
tako da nove površine stavbnih zemljišč ne presežejo obsega obstoječih,
-       
je obstoječa posamična poselitev ustrezno komunalno opremljena, dostop
do javne ceste pa se praviloma zagotavlja preko obstoječih dovozov,
-       
se vpliv na okolje in na obstoječo posamično poselitev ne bo bistveno
povečal in
-       
so načrtovani posegi v prostor skladni s pravnimi režimi in varstvenimi
usmeritvami.
(2) Občina v občinskem prostorskem planu in OPN predpiše dodatne
pogoje za ohranjanje posamične poselitve.
32. člen
(načrtovanje prostorskih ureditev v drugih ureditvenih
območjih)
Izven območja naselja se lahko načrtujejo nove prostorske ureditve:
-       
za postavitev gospodarske javne infrastrukture;
-       
za splošno rabo (državno in lokalno grajeno javno dobro);
-       
za izvajanje ukrepov na področju varstva okolja, ohranjanja narave in
varstva kulturne dediščine ter ohranjanja prepoznavnih značilnosti krajine;
-       
za namen turizma, športa in rekreacije;
-       
za izvajanje kmetijske in gozdarske dejavnosti;
-       
za rabo naravnih dobrin in sanacijo opuščenih območij izkoriščanja;
-       
za namene obrambe;
-       
za varstvo pred naravnimi in drugimi nesrečami;
-       
za izvajanje drugih dejavnosti razen stanovanjskih stavb, ki jih zaradi
tehničnih, tehnoloških ali prostorsko funkcionalnih razlogov ni smotrno
načrtovati v obstoječem območju naselja.
33. člen
(načrtovanje gospodarske javne infrastrukture)
(1) Načrtovanje gospodarske javne infrastrukture je
načrtovanje nove infrastrukture in rekonstrukcij obstoječe infrastrukture, določanje
njene lokacije ter naprav in ukrepov v zvezi z njeno gradnjo in obratovanjem.
(2) Gospodarska javna infrastruktura se ob upoštevanju ciljev
urejanja prostora načrtuje tako, da:
-       
je zagotovljena racionalna raba prostora, pri čemer imata prednost
rekonstrukcija in širitev obstoječe gospodarske javne infrastrukture;
-       
je njena umestitev skladna s potrebami in omejitvami glede na obstoječo
in načrtovano poselitev;
-       
je usklajena s preostalo obstoječo in načrtovano infrastrukturo;
-       
se v čim večji možni meri ohranja povezanost ekosistemov;
-       
so čim manj prizadete kakovosti naravne in kulturne krajine;
-       
se ohranjajo prepoznavne značilnosti naselja in krajine;
-       
se ohranjajo kmetijska zemljišča in njihova zaokroženost;
-       
tvori sklenjeno in funkcionalno povezano omrežje.
(3) Posamezna infrastruktura se praviloma načrtuje tako, da
je ob upoštevanju tehnoloških zakonitosti in ekonomske učinkovitosti vidno čim
manj izpostavljena in da v čim večji meri omogoča skupno gradnjo in uporabo
drugih infrastruktur. Pri prostorskih ureditvah, kjer je vidna izpostavljenost
neizogibna (mostovi, viadukti, pregrade, daljnovodi, antenski stolpi, ipd.), je
treba zagotoviti njihovo pretehtano umestitev in kakovostno oblikovanje ob
upoštevanju tehnoloških zmogljivosti objektov ali naprav.
(4) Poteki posameznih koridorjev ali tras gospodarske javne infrastrukture
naj v čim večji meri izkoriščajo trase in površine istovrstne ali medsebojno
združljive infrastrukture (skupni poteki infrastrukturnih koridorjev), in
porabijo najmanjšo možno površino prostora.
34. člen
(enota urejanja prostora)
(1) Z enoto urejanja prostora se prostor razčleni glede na
enotne oblikovne značilnosti ob upoštevanju pravnih režimov. Za enoto urejanja
prostora se opredelijo namenska raba prostora in prostorski izvedbeni pogoji,
izhajajoč iz celovite analize prostora, njegovih vrednot, značilnosti,
prepoznavnosti in načrtovanih prostorskih ureditev.
(2) Enota urejanja prostora mora biti določena tako natančno,
da je njene meje mogoče grafično prikazati v zemljiškem katastru. Enote
urejanja prostora pokrivajo celotno območje občine.
35. člen
(določanje namenske rabe prostora)
(1) Namenska raba prostora se v skladu z usmeritvami iz
prostorskih strateških aktov in ob upoštevanju področnih predpisov določi glede
na fizične lastnosti prostora in predvideno rabo.
(2) Območja namenske rabe prostora so območja stavbnih, kmetijskih,
gozdnih, vodnih in drugih zemljišč. Ministrica ali minister, pristojen za
prostor (v nadaljnjem besedilu: minister) podrobneje predpiše vrste, nadaljnjo
členitev in način prikazovanja namenske rabe prostora.
(3) Območja namenske rabe se določajo in prikazujejo po
načelu pretežnosti, združljivosti in dopolnjevanja posameznih dejavnosti.
Določajo se tako natančno, da je njihove meje mogoče grafično prikazati v
zemljiškem katastru.
(4) Ne glede na določbe prejšnjega odstavka se natančna
oblika in velikost območja stavbnih zemljišč pri posamični poselitvi določi v
postopku lokacijske preveritve, kadar ta zakon ne določa drugače.
36. člen
(določanje prostorskih izvedbenih pogojev)
(1) Prostorski izvedbeni pogoji se po enotah urejanja
prostora določajo glede:
-       
namembnosti posegov v prostor, njihove lege, velikosti in oblikovanja,
-       
velikosti gradbenih parcel in parcelacije,
-       
gradnje komunalne opreme in druge gospodarske javne infrastrukture ter
obveznosti priključevanja objektov nanje,
-       
uveljavljanja varstvenih interesov posameznih resorjev,
-       
začasne rabe prostora,
-       
etapnosti izvedbe prostorske ureditve in
-       
drugih pogojev in zahtev za izvajanje prostorskih izvedbenih aktov, ki
so pomembni za podrobnejšo projektno obdelavo načrtovane prostorske ureditve v
projektni dokumentaciji.
(2) Nabor in vsebinske rešitve prostorskih izvedbenih pogojev
morajo temeljiti na strokovnih podlagah in biti pripravljene tako, da glede
podrobnosti prostorske izvedbene regulacije zadostijo javnemu interesu glede na
vrsto prostorskega izvedbenega akta. Drugi izvedbeni vidiki se prepustijo
nadaljnjim stopnjam prostorskega izvedbenega načrtovanja ter projektiranju in
gradnji objektov v skladu s predpisi, ki urejajo graditev.
(3) V prostorskem izvedbenem aktu se lahko določi velikost odstopanj
od prostorskih izvedbenih pogojev, ki so dopustna pri izdaji gradbenega
dovoljenja in predodločbe, če se z novimi rešitvami v okviru odstopanj ne
spreminja načrtovani videz območja, ne poslabšajo bivalne in delovne razmere na
območju izvedbenega akta oziroma na sosednjih območjih ter niso v nasprotju z
javno koristjo.
37. člen
(merila za določanje gradbenih parcel stavb)
Pri določanju meril za velikost in obliko gradbenih parcel
stavb v prostorskih izvedbenih aktih je treba upoštevati zlasti:
-       
namen, velikost in zmogljivost načrtovanih objektov, da se zagotovijo
razmere za normalno uporabo in vzdrževanje stavb;
-       
tlorisno zasnovo, tipologijo pozidave in predpisano stopnjo izkoriščenosti
gradbene parcele stavbe;
-       
krajevno značilno parcelacijo, če je to osnova za kakovostno morfologijo
naselja;
-       
naravne in ustvarjene sestavine prostora;
-       
možnost priključevanja na komunalno opremo in objekte in omrežja druge
gospodarske javne infrastrukture;
-       
možnost zagotavljanja dostopa do gradbene parcele stavbe;
-       
možnost zagotavljanja zahtev s področja varnosti pred požarom;
-       
možnost zagotavljanja ustreznega števila parkirnih mest;
-       
možnost postavitve pomožnih objektov;
-       
možnost zagotavljanja primerne oblike in velikosti odprtih bivalnih
površin;
-       
svetlobno-tehnične in druge zahteve;
-       
omejeno uporabo zemljišča v skladu z drugimi predpisi.
III. del: UDELEŽENCI PRI UREJANJU PROSTORA
38. člen
(Komisija vlade za prostorski razvoj)
(1) Komisija vlade za prostorski razvoj (v nadaljnjem
besedilu: Komisija za prostorski razvoj) je stalno delovno telo vlade, ki na
medresorski ravni zagotavlja usklajenost in upoštevanje ciljev urejanja
prostora in Strategije prostorskega razvoja Slovenije (v nadaljnjem besedilu:
Strategija), tako da:
-       
pri pripravi sektorskih strategij in razvojnih aktov poda mnenje z
vidika njihovega vpliva na prostorski razvoj;
-       
izda mnenje o izhodiščih za pripravo Strategije in predlogu Strategije;
-       
izda mnenje o regionalnem prostorskem planu;
-       
izda mnenje o posameznih pravilih in splošnih smernicah za prostorsko
načrtovanje iz državnega prostorskega reda;
-       
skrbi za vsebinsko in postopkovno usklajeno delovanje nosilcev urejanja
prostora in pripravljavca pri pripravi prostorskih aktov in poda priporočila;
-       
skrbi za vsebinsko in postopkovno usklajeno delovanje nosilcev urejanja
prostora, pripravljavca, pobudnika oziroma investitorja izvedbe načrtovane
prostorske ureditve v postopkih državnega prostorskega načrtovanja in poda
odločitve;
-       
v postopku prevlade javne koristi poda mnenje vladi;
-       
izda mnenje o upravičenosti nadomestnega ukrepanja države;
-       
izda mnenje o izhodiščih za pripravo in predlog akcijskega programa za
izvajanje Strategije na morju;
-       
izda mnenje o poročilu o prostorskem razvoju Slovenije.
(2) Stalni člani Komisije za prostorski razvoj so:
-       
en državni sekretar vsakega ministrstva, ki je državni nosilec urejanja
prostora iz četrtega odstavka 39. člena tega zakona;
-       
predstojniki drugih organov in organizacij, ki so državni nosilci
urejanja prostora;
-       
en državni sekretar ministrstva, pristojnega za lokalno samoupravo;
-       
en državni sekretar ministrstva, pristojnega za gospodarstvo;
-       
predstojnik državnega organa, pristojnega za regionalno politiko;
-       
predstavnik Prostorskega sveta iz 41. člena tega zakona.
(3) Kadar Komisija za prostorski razvoj obravnava prostorske akte,
pri katerih je kot nosilec urejanja prostora udeleženo katero od ministrstev iz
petega odstavka 39. člena tega zakona, je njen član tudi en državni sekretar
tega ministrstva. Kadar Komisija za prostorski razvoj obravnava tematiko, ki
vpliva na prostorski razvoj razvojne regije, je njen član tudi predstavnik
razvojnega sveta regije v skladu s predpisi, ki urejajo skladen regionalni
razvoj.
(4) Predsednik Komisije za prostorski razvoj je državni
sekretar ministrstva.
(5) Sej Komisije za prostorski razvoj se lahko udeležijo tudi
predsednik Prostorskega sveta, predstavnik Gospodarske zbornice Slovenije,
predstavnik Obrtno-podjetniške zbornice Slovenije in predstavniki drugih
strokovnih zbornic, če je to primerno glede na obravnavano zadevo. Ti
udeleženci lahko podajo mnenje, nimajo pa možnosti odločanja o obravnavani
zadevi.
(6) Komisija za prostorski razvoj deluje na rednih mesečnih sejah,
predsednik pa lahko skliče tudi izredno sejo, če tako zahtevajo okoliščine.
(7) Organizacijsko in administrativno podporo za delovanje Komisije
za prostorski razvoj zagotavlja ministrstvo. Strokovno podporo za delovanje
Komisije za prostorski razvoj zagotavlja ministrstvo skupaj s Prostorskim
svetom.
(8) Delovanje Komisije za prostorski razvoj podrobneje uredi
poslovnik, ki ga sprejme vlada po predhodnem mnenju Komisije za prostorski
razvoj.
39. člen
(nosilci urejanja prostora)
(1) Nosilci urejanja prostora so ministrstva, organi lokalnih
skupnosti, izvajalci javnih služb in nosilci javnih pooblastil, ki sodelujejo
in se usklajujejo v postopku priprave prostorskih aktov tako, da na podlagi
svojih razvojnih politik, strategij in programov, skladno s področnimi zakoni,
pripravljavcem prostorskih aktov na njihovo zahtevo:
-       
predložijo svoje razvojne in varstvene potrebe, ki se nanašajo na
prostor;
-       
predložijo razpoložljive strokovne podlage za podane razvojne potrebe za
prostorske akte s svojega delovnega področja;
-       
posredujejo in objavljajo ažurne podatke v ustreznih, zlasti digitalnih
oblikah, ki se nanašajo na prostor, ter morebitne usmeritve, priporočila in
pojasnila s svojih delovnih področij in
-       
podajo smernice in mnenja.
(2) Nosilci urejanja prostora morajo skladno z določbami tega
zakona odgovorno in tvorno sodelovati na vseh stopnjah postopka priprave
prostorskih aktov. Dokumente in podatke ter ravnanja iz prejšnjega odstavka
zagotavljajo in opravljajo brezplačno.
(3) Če nosilci urejanja prostora aktov in podatkov iz prvega odstavka
tega člena v rokih, ki jih določa ta zakon, ne dajo, se šteje, da jih nimajo. V
nadaljevanju postopka priprave prostorskega akta ni treba upoštevati aktov in
podatkov, izdanih po izteku roka, upoštevajo pa se vse zahteve, ki jih za
pripravo teh aktov določajo področni predpisi.
(4) Državni nosilci urejanja prostora so ministrstva,
pristojna za kmetijstvo, gozdarstvo, lovstvo in ribištvo, varstvo okolja,
ohranjanje narave, vode, varstvo kulturne dediščine, prostor, zdravje, prometno
infrastrukturo in prometna omrežja, energetiko, rudarstvo, obrambo in varstvo
pred naravnimi in drugimi nesrečami.
(5) Če prostorski akt posega v njihovo področje dela, so
državni nosilci urejanja prostora tudi ministrstva, pristojna za meteorologijo,
mejne prehode, veterino, carino, policijo in jedrsko varnost. Če se prostorski
akt nanaša na obmejno območje ali na infrastrukturo s čezmejnimi vplivi ali če
to narekuje sklenitev mednarodne pogodbe ali implementacija že sklenjene
mednarodne pogodbe, je državni nosilec urejanja prostora tudi ministrstvo,
pristojno za zunanje zadeve.
(6) Če zakon kot državnega nosilca urejanja prostora za
posamezno področje določa organ ali organizacijo, ki ni ministrstvo, se kot
državni nosilec urejanja prostora šteje ta organ.
(7) Ne glede na določbe prejšnjega odstavka in določbe drugih
zakonov so v postopku državnega prostorskega načrtovanja državni nosilci
urejanja prostora lahko zgolj ministrstva, ki skrbijo za enotno zastopanje vseh
resornih javnih interesov.
(8) Seznam državnih nosilcev urejanja prostora iz tega člena
vodi ministrstvo. Seznam objavlja na svojih spletnih straneh.
(9) Lokalni nosilci urejanja prostora so tisti organi občin,
izvajalci javnih služb ter nosilci javnih pooblastil, ki so kot taki določeni z
občinskimi predpisi in akti, izdanimi za izvrševanje javnih pooblastil.
(10) Lokalni nosilec urejanja prostora v postopku priprave
DPN in v združenem postopku načrtovanja in dovoljevanja je občina, katere
območje ali del območja je zajeto v območju tega načrta. Ne glede na
organiziranost izvajanja lokalnih zadev javnega pomena občina skrbi za enotno
zastopanje vseh lokalnih javnih interesov v postopku priprave DPN in v
združenem postopku načrtovanja in dovoljevanja.
(11) Nabor nosilcev urejanja prostora v postopku priprave
posameznega prostorskega akta določi njegov pripravljavec glede na njegovo
vsebino. Če pripravljavec presodi, da mora pri njegovi pripravi sodelovati tudi
drugo ministrstvo, organ v njegovi sestavi, javni zavod ali drug organ ali
organizacija, je ta na poziv pripravljavca obvezan sodelovati v skladu s tem
zakonom.
40. člen
(ministrstvo)
(1) Ministrstvo ima poleg drugih nalog, določenih s tem
zakonom, vlogo državnega nosilca urejanja prostora za področje prostora, tako
da v postopkih priprave prostorskih aktov in drugih zadevah urejanja prostora
skrbi za upoštevanje:
-       
skladnosti z državnimi pravili urejanja prostora iz njegove pristojnosti;
-       
racionalne rabe prostora;
-       
določitve omrežja naselij z vlogo in funkcijo naselij;
-       
območij namenske rabe in razmestitve dejavnosti v prostoru;
-       
notranjega razvoja, širitve in zaokrožitve naselij ter posamične
poselitve;
-       
ohranjanja prepoznavnih značilnosti naselij in krajine.
(2) Ministrstvo zagotavlja strokovno pomoč pri pripravi
prostorskih aktov na vseh stopnjah njihove priprave, tako da na prošnjo
njihovega pripravljavca izda oceno in usmeritve glede vsebin iz prejšnjega
odstavka.
(3) Ministrstvo v okviru vodenja in vzdrževanja prostorskega informacijskega
sistema spremlja postopke priprave prostorskih aktov in preverja tehnično
ustreznost gradiv, ki se objavljajo v njem.
(4) Ministrstvo pri sodelovanju v postopkih priprave
prostorskih aktov na občinski, medobčinski ali regionalni ravni z namenom
zagotavljanja ekonomičnosti postopka lahko opozori nosilca urejanja prostora na
spoštovanje rokov oziroma predlaga sklic skupnega usklajevalnega sestanka več
nosilcev urejanja prostora.
41. člen
(Prostorski svet)
(1) Na področju urejanja prostora in graditve ministrstvo
ustanovi Prostorski svet kot svoj strokovno-posvetovalni organ.
(2) Prostorski svet ima 14 članov, ki jih imenuje minister za
pet let z možnostjo ponovnega imenovanja za pet let. Prostorski svet vodi
predsednik, ki ga izmed sebe izvolijo člani Prostorskega sveta.
(3) Kandidate za člane Prostorskega sveta predlagajo
institucije izmed priznanih strokovnjakov na področju urejanja prostora in
graditve:
-       
dva kandidata predlaga Zbornica za arhitekturo in prostor Slovenije,
-       
dva kandidata Inženirska zbornica Slovenije,
-       
dva kandidata skupaj fakultete s področja arhitekture, krajinske
arhitekture, urbanizma, prostorskega načrtovanja in graditve,
-       
dva kandidata skupaj interesna združenja lokalnih skupnosti,
-       
enega kandidata Urbanistični institut Republike Slovenije,
-       
enega kandidata Zavod za varstvo kulturne dediščine Slovenije,
-       
enega kandidata Zavod Republike Slovenije za varstvo narave,
-       
enega kandidata Zavod za gozdove Slovenije,
-       
enega kandidata Kmetijski inštitut Slovenije,
-       
enega kandidata nevladne organizacije, ki so pridobile status delovanja
v javnem interesu na področju urejanja prostora, če teh ni, pa druge nevladne
organizacije s področja urejanja prostora in graditve.
(4) Glede na obravnavano vsebino lahko Prostorski svet k
sodelovanju povabi tudi predstavnike drugih organizacij, če oceni, da lahko
vsebinsko prispevajo pri oblikovanju stališč, pobud in mnenj.
(5) Delovanje Prostorskega sveta ni poklicno. Administrativno
in finančno podporo za delovanje Prostorskega sveta daje ministrstvo.
(6) Prostorski svet je pri svojem delu samostojen in
neodvisen.
(7) Prostorski svet zagotavlja strokovno podporo delu
Komisije za prostorski razvoj in ministrstvu. Prostorski svet obravnava in
sprejema stališča, daje pobude in mnenja predvsem o:
-       
ustreznosti pravil urejanja prostora, ki so del Državnega prostorskega
reda, preden o njih odloči Komisija za prostorski razvoj;
-       
predlogu Strategije;
-       
predlogu občinskega prostorskega načrta, če tako predlaga Komisija za
prostorski razvoj;
-       
prevladi javne koristi;
-       
poročilu o prostorskem razvoju;
-       
drugih strokovnih vprašanjih, ki jih nanje naslovi Komisija za
prostorski razvoj ali ministrstvo.
(8) Prostorski svet uredi svoje delovanje s poslovnikom.
42. člen
(pripravljavec, pobudnik in investitor)
(1) Pripravljavka ali pripravljavec prostorskih aktov (v
nadaljnjem besedilu: pripravljavec) je državni organ, organ lokalne skupnosti
ali druga oseba, ki vodi in usklajuje pripravo takega akta. Pripravljavec lahko
izvede ali naroči recenzijo gradiva, ki ga izdela izdelovalec prostorskega
akta.
(2) Pobudnica ali pobudnik priprave prostorskega akta ali
drugega akta v skladu s tem zakonom (v nadaljnjem besedilu: pobudnik) je tista
oseba, ki da pobudo za njegovo pripravo, če gre za akt, katerega priprava se
začne s pobudo.
(3) Investitor priprave prostorskega izvedbenega akta je
oseba, ki naroči izdelavo tega akta, če gre za akt, katerega izdelavo naroča
druga oseba, kot je njegov pripravljavec.
(4) Investitor izvedbe načrtovane prostorske ureditve je
oseba, ki izvede prostorske ureditve, načrtovane z DPN ali OPPN.
(5) Pripravljavec, pobudnik, investitor priprave prostorskega
akta in investitor izvedbe načrtovane prostorske ureditve je določen v
posameznih poglavjih tega zakona, ki urejajo njegovo pripravo.
43. člen
(izdelovalec in odgovorni vodja izdelave)
(1) Izdelovalec prostorskega akta (v nadaljnjem besedilu:
izdelovalec) je pravna ali fizična oseba, ki izdela prostorski akt.
(2) Izdelava prostorskega akta obsega interdisciplinarno,
okoljsko vzdržno, družbeno odgovorno, ekonomsko učinkovito, oblikovno in
tehnično ustrezno vodenje, usklajevanje in svetovanje v procesu prostorskega
načrtovanja.
(3) Pred začetkom izdelave prostorskega izvedbenega akta
izdelovalec imenuje odgovornega vodjo izdelave tega akta (v nadaljnjem
besedilu: odgovorni vodja) in zagotovi interdisciplinarno skupino strokovnjakov
za izdelavo prostorskega izvedbenega akta in strokovnih podlag.
(4) Odgovorni vodja je posameznik, ki izpolnjuje pogoje v
skladu s predpisi, ki urejajo arhitekturno in inženirsko dejavnost.
(5) Interdisciplinarno skupino strokovnjakov glede na
značilnosti in potrebe posameznega prostorskega izvedbenega akta in glede na
potrebne strokovne podlage sestavljajo strokovnjaki s področja arhitekture,
krajinske arhitekture, urbanizma, prostorskega načrtovanja, gradbeništva,
geografije, geodezije, ohranjanja narave, varstva kulturne dediščine, varovanja
zdravja ljudi, urejanja voda, varstva okolja, prometa in druge gospodarske
javne infrastrukture, prava, urbane ekonomije, socialnih zadev, sociologije,
psihologije, agronomije in gozdarstva in drugih relevantnih področij.
(6) Odgovorni vodja vodi interdisciplinarno skupino
strokovnjakov, ki izdelujejo prostorski izvedbeni akt, določa njeno sestavo in
skrbi za strokovnost, popolnost, skladnost in zakonitost predlogov gradiva za
posamezne faze prostorskega izvedbenega akta, za kar jamči s svojim podpisom na
gradivu.
(7) Izdelovalec ne more opravljati dejavnosti v zvezi z
nakupom in posredovanjem nepremičnin.
44. člen
(občinski urbanist)
(1) Zaradi zagotavljanja strokovnosti in zakonitosti
opravljanja nalog urejanja prostora po tem zakonu mora občina imeti
zagotovljeno sodelovanje vsaj ene občinske urbanistke ali občinskega urbanista
(v nadaljnjem besedilu: občinski urbanist).
(2) Občinski urbanist je oseba, ki izpolnjuje pogoje za
pooblaščenega arhitekta ali pooblaščenega prostorskega načrtovalca v skladu s
predpisi, ki urejajo arhitekturno in inženirsko dejavnost.
(3) Poleg nalog urejanja prostora iz občinske pristojnosti
občinski urbanist opravlja tudi naloge:
-       
strokovnega svetovanja županji ali županu (v nadaljnjem besedilu:
županu) v zadevah urejanja prostora,
-       
skrbi za celostno politiko prostorskega razvoja občine, 
-       
skrbi za koordinacijo priprave prostorskih aktov med občino in
izdelovalcem prostorskega akta,
-       
izvaja naloge v postopkih lokacijske preveritve v skladu s tem zakonom.
(4) Oseba, ki v občini opravlja naloge občinskega urbanista, v
tej občini ne sme voditi postopkov lokacijske preveritve, če hkrati v tem
postopku nastopa kot stranka bodisi on sam, bodisi njegov zakonski ali
zunajzakonski partner ali bližnji sorodnik do tretjega kolena, ali če nastopa
kot izdelovalec elaborata lokacijske preveritve.
45. člen
(nevladne organizacije, ki delujejo v javnem interesu)
(1) Status nevladne organizacije, ki deluje v javnem interesu
na področju urejanja prostora, lahko pridobi društvo, ustanova ali zavod, če
njegov ustanovitelj ni država, občina, druga oseba javnega prava ali politična
stranka, in če izpolnjuje naslednje pogoje:
-       
je ustanovljena za delovanje na področju urejanja prostora,
-       
je neodvisna od organov oblasti in političnih strank,
-       
aktivno deluje v širšem javnem interesu na področju urejanja prostora
najmanj dve leti.
(2) Minister podrobneje predpiše pogoje in merila za
pridobitev in vzdrževanje statusa delovanja v javnem interesu.
(3) Nevladne organizacije, ki imajo status delovanja v javnem
interesu na področju urejanja prostora, lahko sodelujejo v postopkih na
področju urejanja prostora v skladu s tem zakonom.
46. člen
(Urbanistični inštitut Republike Slovenije in Geodetski
inštitut Slovenije)
(1) Razvojne in strokovno tehnične naloge na področju
urejanja prostora lahko v skladu s programom dela ministrstva izvajata
Urbanistični inštitut Republike Slovenije in Geodetski inštitut Slovenije.
Izvedbo nalog nadzira ministrstvo.
(2) Naloge iz prejšnjega odstavka se na predlog ministrstva vpišejo
v vsakoletni program del inštitutov, to je v Program del Urbanističnega
inštituta Republike Slovenije in ločeno v Program del Geodetskega inštituta
Slovenije, ki je sestavni del letnega programa državne geodetske službe.
47. člen
(izvajalci in naloge ocenjevanja)
(1) Izvajalci ocenjevanja vrednosti odškodnine po tem zakonu
so cenilci.
(2) Cenilci po tem zakonu so pooblaščeni ocenjevalci
vrednosti nepremičnin, pooblaščeni ocenjevalci vrednost podjetij, pooblaščeni
ocenjevalci vrednosti strojev in opreme, imenovani po predpisih, ki urejajo
revidiranje in ocenjevanje vrednosti, ter sodni cenilci nepremičnin, sodni
cenilci kmetijske, gozdarske, gradbene, elektroinženirske, rudarske stroke in strojništva,
imenovani po predpisih, ki urejajo delovanje sodišč.
IV. del: PROSTORSKO NAČRTOVANJE
1. poglavje: SKUPNE DOLOČBE
48. člen
(vrste prostorskih aktov)
(1) Prostorski strateški akti so Strategija, regionalni
prostorski plan in občinski prostorski plan. Prostorski strateški akti so
dokumenti razvojnega načrtovanja v skladu s predpisi, ki urejajo javne finance.
(2) Prostorski izvedbeni akti so DPN, uredba o najustreznejši
varianti, uredba o varovanem območju prostorske ureditve državnega pomena, OPN,
OPPN in odlok o urejanju podobe naselij in krajine. Prostorski izvedbeni akti
so splošni pravni akti.
(3) Minister podrobneje predpiše vsebino, obliko in način
priprave prostorskih izvedbenih aktov in morebitne druge dokumentacije, ki se
pripravi v postopku v skladu s tem zakonom.
49. člen
(razmerja in uporaba prostorskih aktov)
(1) Prostorski akti so medsebojno usklajeni, pri čemer se
upošteva njihova hierarhija in pravna narava. Prostorski izvedbeni akti ne
smejo biti v nasprotju s prostorskimi strateškimi akti.
(2) Regionalni prostorski plan temelji na Strategiji in
akcijskem programu za izvajanje Strategije, občinski prostorski plan pa temelji
na akcijskem programu za izvajanje Strategije in na regionalnem prostorskem
planu.
(3) DPN, uredba o najustreznejši varianti in uredba o
varovanem območju prostorske ureditve državnega pomena temeljijo na Strategiji,
akcijskem programu za izvajanje Strategije in regionalnem prostorskem planu.
(4) OPN temelji na Strategiji, akcijskem programu za
izvajanje Strategije, regionalnem prostorskem planu in občinskem prostorskem
planu. OPN mora biti skladen z DPN, uredbo o najustreznejši varianti in uredbo
o varovanem območju prostorske ureditve državnega pomena.
(5) OPPN in odlok o urejanju podobe naselij in krajine morata
biti skladna z OPN.
50. člen
(prostorske ureditve)
(1) Za načrtovanje prostorskih ureditev lokalnega pomena je
pristojna občina, na območju katere leži načrtovana prostorska ureditev. Za
načrtovanje prostorskih ureditev državnega pomena je pristojna država.
(2) Prostorske ureditve državnega pomena so:
1.     
na področju prometne infrastrukture:
- 
avtoceste, hitre ceste ter glavne ceste I. in II. reda;
- 
glavne in regionalne železniške proge ter železniške postaje I. reda;
- 
celostne ureditve javnih letališč, namenjenih za mednarodni zračni
promet, in letališč, na katerih delujeta Slovenska vojska ali Organizacija
Severnoatlantske pogodbe, ter celostne ureditve za upravljanje zračnega prometa
in izvajanje navigacijskih služb zračnega prometa;
- 
pristanišča za mednarodni javni promet s pripadajočo pristaniško
infrastrukturo;
- 
mejni prehodi na daljinskih cestah mednarodnega pomena, cestah
čezmejnega pomena in cestah nacionalnega pomena, daljinskih železniških
povezavah mednarodnega pomena, daljinskih železniških povezavah nacionalnega
pomena ali regionalnih železniških povezavah, javnih letališčih in heliportih
za mednarodni zračni promet na nacionalni ravni ter v pristaniščih za
mednarodni tovorni in potniški pomorski in rečni promet;
- 
prometni terminali mednarodnega in nacionalnega pomena;
2.     
na področju energetske infrastrukture:
- 
elektrarne z nazivno električno močjo najmanj 10 MW;
- 
elektrarne za soproizvodnjo toplote in električne energije z nazivno
električno močjo najmanj 30 MW;
- 
elektroenergetski vodi z nazivno napetostjo najmanj 110 kV in dolžino
najmanj 1 km, s pripadajočimi funkcionalnimi objekti;
- 
plinovodi s premerom najmanj 150 mm, če sta njihov delovni tlak višji od
16 barov in dolžina najmanj 1 km, s pripadajočimi funkcionalnimi objekti;
- 
naftovodi in produktovodi s premerom najmanj 150 mm in dolžine
najmanj 1 km, s pripadajočimi funkcionalnimi objekti;
- 
skladišča zemeljskega plina z zmogljivostjo najmanj 6.000.000
standardnih m³;
- 
skladišča utekočinjenega zemeljskega plina z zmogljivostjo najmanj
10.000 m³;
- 
skladišča fosilnih tekočih goriv z zmogljivostjo najmanj 30.000 m³;
- 
skladišča utekočinjenega naftnega plina s zmogljivostjo najmanj 10.000
m³;
3.     
jedrski objekti, določeni s predpisi, ki urejajo varstvo pred
ionizirajočimi sevanji in jedrsko varnost;
4.     
s področja varstva okolja ureditve za sežig komunalnih odpadkov, če gre
za izvajanje obvezne državne gospodarske javne službe sežiganja komunalnih
odpadkov;
5.     
s področja vodne infrastrukture so ureditve:
- 
za zmanjševanje poplavne ogroženosti na območjih pomembnega vpliva
poplav;
- 
za načrtovanje velikih vodnih zadrževalnikov za namakanje z
zmogljivostjo najmanj 1.000.000 m³;
6.     
s področja obrambe države in varstva pred naravnimi in drugimi
nesrečami:
- 
ureditve objektov in okolišev objektov, ki so v skladu s predpisi, ki
urejajo področje obrambe, posebnega pomena za obrambo države;
- 
ureditve potrebne za delovanje sistema zaščite, reševanja in pomoči;
- 
ureditve potrebne v skladu s predpisi, ki urejajo sanacijo posledic
naravnih ali drugih nesreč;
7.     
na območju vodnega zemljišča morja vse ureditve, razen:
- 
pristanišča, namenjena za posebne namene, s privezi do 200 plovil, s
pripadajočo pristaniško infrastrukturo, in pristanišča, ki niso namenjena za
mednarodni javni promet s pripadajočo pristaniško infrastrukturo;
- 
plavajočega pomola do 50 m dolžine in do 100 m² površine;
- 
premostitvenega objekta peš poti ali kolesarskih poti;
- 
kopališča in grajene obale;
- 
valoloma, ki nad gladino morja ne presega 7 m širine;
- 
lokalne komunalne in energetske infrastrukture;
8.     
na zavarovanih območjih ohranjanja narave in na zavarovanih območjih
kulturnih spomenikov:
- 
ureditve na zavarovanih območjih ohranjanja narave, ki jih je ustanovila
država, za katere je v aktih o njihovem zavarovanju določeno, da se zanje
izdela DPN;
- 
ureditve na zavarovanih območjih kulturnih spomenikov, ki jih je
zavarovala država, za katere je v aktih o njihovem zavarovanju določeno, da se
zanje izdela DPN;
9.     
druge prostorske ureditve državnega pomena, če so potrebne za izvedbo
ali delovanje prostorskih ureditev iz 1. do 8. točke tega odstavka in se
načrtujejo samostojno, kot npr.:
- 
odlagališča viškov zemeljskega, gradbenega in drugega materiala;
- 
območja za izvedbo omilitvenih in izravnalnih ukrepov v skladu s
predpisi, ki urejajo ohranjanje narave.
(3) Ne glede na določbe prejšnjega odstavka so prostorske ureditve
državnega pomena lahko tudi druge ureditve, če:
- 
jih kot take določa drug zakon ali predpis EU ali
- 
vlada na predlog ministrstva, v katerega pristojnost spada prostorska
ureditev, po predhodnem mnenju Komisije za prostorski razvoj ugotovi, da gre za
tako prostorsko ureditev, ki je zaradi svojih gospodarskih, socialnih,
kulturnih in varstvenih značilnosti pomembna za razvoj Republike Slovenije.
(4) Prostorske ureditve lokalnega pomena so prostorske
ureditve:
-       
ki so neposredno namenjene opravljanju občinskih gospodarskih javnih
služb;
-       
ki so neposredno namenjene opravljanju lokalnih in državnih
negospodarskih javnih služb;
-       
ki so namenjene opravljanju gospodarskih in negospodarskih dejavnosti;
-       
ki so namenjene bivanju;
-       
občinskega grajenega javnega dobra;
-       
namenjene izkoriščanju mineralnih surovin in
-       
druge prostorske ureditve, ki niso prostorske ureditve državnega pomena.
(5) Prostorske ureditve skupnega pomena so ureditve iz
drugega, tretjega in četrtega odstavka tega člena, kadar jih je zaradi njihove
povezanosti s prostorskimi ureditvami lokalnega pomena primerneje načrtovati na
lokalni ravni.
51. člen
(oblika prostorskih aktov)
(1) Prostorski akti vsebujejo grafični in tekstualni del,
lahko pa tudi samo tekstualni del, če se z njimi določajo samo prostorski izvedbeni
pogoji, ki jih ni mogoče prikazati na grafični način.
(2) Vsebine prostorskega akta se glede na njegovo vrsto in
obravnavane vsebine čim bolj prikazujejo in določajo na grafični način.
(3) Prostorski akti se izdelajo v digitalni obliki, hramba in
vpogled vanje pa se zagotavlja v digitalni in analogni obliki.
52. člen
(spremljajoče gradivo prostorskega izvedbenega akta)
Spremljajoče gradivo prostorskega izvedbenega akta je:
-       
izvleček iz hierarhično višjega prostorskega akta;
-       
izhodišča za pripravo prostorskega izvedbenega akta, kadar ta zakon
zahteva njihovo pripravo;
-       
podatki iz prikaza stanja prostora in drugi podatki, na katerih
temeljijo rešitve akta;
-       
strokovne podlage, na katerih temeljijo rešitve akta;
-       
konkretne smernice in mnenja, če so bila podana;
-       
obrazložitev in utemeljitev prostorskega akta;
-       
povzetek za javnost;
-       
okoljsko poročilo v skladu s predpisi, ki urejajo varstvo okolja, če je
bilo izdelano.
53. člen
(elektronsko poslovanje na področju prostorskega
načrtovanja)
(1) V postopkih priprave prostorskih aktov se objava gradiv in
izvajanje drugih storitev izvaja preko prostorskega informacijskega sistema.
(2) Pred objavo sklepa o pripravi OPN ali OPPN, njegovega osnutka
in predloga ministrstvo v sedmih dneh preveri, ali je ta pripravljen v predpisani
obliki in o tem obvesti občino.
(3) Prostorskemu aktu se ob začetku priprave v prostorskem informacijskem
sistemu dodeli identifikacijska številka, pod katero se ta akt vodi ves čas
priprave in pod katero se objavi, ko je sprejet.
(4) Pred začetkom postopka priprave prostorskega izvedbenega akta
z uporabo storitev za elektronsko poslovanje pri pripravi prostorskih aktov
občina zagotovi, da so v zbirki prostorskih aktov v digitalni obliki
evidentirani vsi veljavni prostorski akti vključno s spremljajočim gradivom.
(5) Ne glede na določbo prejšnjega odstavka obveznost
predhodnega evidentiranja veljavnih prostorskih aktov ne velja za občino, ki še
nima sprejetega OPN.
54. člen
(objava prostorskega izvedbenega akta)
Prostorski izvedbeni akt se objavi v uradnem glasilu tako, da
se v njem objavi tekstualni del, grafični del pa z navedbo identifikacijske
številke, pod katero je v celoti objavljen v prostorskem informacijskem
sistemu.
55. člen
(hramba prostorskega akta)
(1) Prostorski akti in spremljajoče gradivo se v analogni
obliki hranijo na sedežu pripravljavca, v digitalni obliki pa v prostorskem informacijskem
sistemu in na sedežu pripravljavca.
(2) V primeru razlik med analogno oziroma digitalno obliko
prostorskega akta in spremljajočega gradiva se šteje, da je veljavna tista
verzija, ki je objavljena v uradnem glasilu. Če se razlike pojavijo pri
grafičnem delu prostorskega izvedbenega akta ali spremljajočega gradiva, se kot
veljavna šteje verzija, objavljena v prostorskem informacijskem sistemu v
skladu s 54. členom tega zakona.
56. člen
(osebni in tajni podatki)
(1) V postopku priprave prostorskih aktov po tem zakonu se
lahko v delih, ki se nanašajo na stališča do pripomb javnosti ter obravnave
zasebnih potreb in pobud iz 109. člena tega zakona vodijo osebni podatki osebe,
ki je podala pripombo ali zasebno pobudo. Osebni podatki se smejo zbirati in
obdelovati le za namen priprave in uveljavitve tega prostorskega akta.
(2) Osebni podatki posameznika iz prejšnjega odstavka so ime,
priimek, naslov in datum rojstva.
(3) Podatki iz prejšnjega odstavka se hranijo v prostorskem informacijskem
sistemu pet let po sprejemu prostorskega akta.
(4) Pravico do dostopa do osebnih podatkov iz tega člena ima:
1.     
občina, v okviru svojih pristojnosti, za namene iz prvega odstavka tega
člena,
2.     
državni organ, v okviru svojih pristojnosti, za namene iz prvega
odstavka tega člena,
3.     
oseba, ki je podala pripombo ali zasebno pobudo v postopku priprave
prostorskega akta, glede podatkov, ki se nanašajo nanjo.
(5) Osebni podatki iz drugega odstavka tega člena se lahko
javno objavijo le, če posameznik s tem soglaša.
(6) S podatki, ki so zaradi obrambnih ali drugih varstvenih
razlogov določeni kot tajni, je pri pripravi prostorskih aktov treba ravnati v
skladu s predpisi, ki urejajo tajne podatke.
57. člen
(nadomestno ukrepanje države)
(1) Če občina ne sprejme prostorskega izvedbenega akta, ki bi
ga morala sprejeti skladno z določbami tega zakona, in bi bilo zaradi tega
lahko ogroženo življenje ali zdravje ljudi, ali če bi zaradi tega lahko nastale
škodljive posledice za prostor, okolje in življenje ali zdravje živali, ali pri
zagotavljanju varstva pred naravnimi in drugimi nesrečami, ohranjanju kulturne
dediščine, varovanju krajine ali pri zagotavljanju izvajanja lokalnih javnih
služb, sprejme prostorske izvedbene akte država na račun občine.
(2) V primeru iz prejšnjega odstavka ministrstvo pozove občino
naj sprejme prostorske izvedbene akte skladno z določbami tega zakona ter ji za
to postavi ustrezen rok. Če občina v določenem roku tega ne stori, ministrstvo
po predhodnem mnenju Komisije za prostorski razvoj predlaga vladi, da sprejme
sklep o nadomestnem ukrepanju skladno z določbami prejšnjega odstavka. Stroške,
povezane z nadomestnim ukrepanjem države, nosi občina.
(3) V primeru iz prejšnjega odstavka država sprejme
nadomestni prostorski izvedbeni akt občine na način in po postopku, ki velja za
DPN, vendar se šteje, da ima sprejeti akt pravno naravo občinskega prostorskega
izvedbenega akta, ki ga nadomešča.
58. člen
(sodno varstvo)
(1) Zoper prostorske izvedbene akte je mogoč upravni spor, za
katerega se smiselno uporabljajo določbe zakona, ki ureja upravni spor, če ta zakon
ne določa drugače.
(2) V upravnem sporu sodišče odloča o zakonitosti prostorskih
izvedbenih aktov kot splošnih pravnih aktov v delu:
-       
določitve namenske rabe prostora ali usmeritev za namensko rabo
prostora,
-       
določitve prostorskih izvedbenih pogojev, ki se nanašajo na namembnost
posegov v prostor, njihovo lego, velikost in oblikovanje, ali na velikost
gradbene parcele, ali
-       
najustreznejše variante v uredbi o najustreznejši varianti.
(3) Tožbo v upravnem sporu po tem členu lahko vloži:
-       
oseba, ki vlaga tožbo zaradi varstva svojih pravic in pravnih koristi,
če izpodbijani prostorski izvedbeni akt določa pravni temelj za določitev
njenih pravic ali obveznosti in če oseba izkaže, da ima izpodbijani prostorski
akt v tem delu zanjo bistvene posledice;
-       
nevladna organizacija, ki ima aktiven status delovanja v javnem interesu
na področju urejanja prostora, varstva okolja, ohranjanja narave ali varstva
kulturne dediščine, če vlaga tožbo zaradi kršitev zakona v škodo javnega
interesa iz svojega področja delovanja in če je predhodno aktivno sodelovala v
postopku priprave tega prostorskega izvedbenega akta, tako da je podala
pripombe ali predloge na razgrnjen akt ali
-       
državno odvetništvo na zahtevo vlade zaradi varstva javnega interesa.
(4) Rok za vložitev tožbe v upravnem sporu je tri mesece od
uveljavitve prostorskega izvedbenega akta.
(5) V tožbi se navedejo določbe prostorskega izvedbenega akta,
za katere se zahteva presoja zakonitosti, vključno z zemljiškimi parcelami in
enotami urejanja prostora, na katere se tožba nanaša.
(6) Vložena tožba ne zadrži izdaje posamičnega upravnega akta,
izdanega na podlagi izpodbijanega dela prostorskega izvedbenega akta, zadrži pa
njegovo izvršitev.
(7) Sodišče sme do končne odločitve delno zadržati izvajanje izpodbijanega
prostorskega izvedbenega akta, če bi zaradi njegovega izvajanja lahko nastale
težko popravljive škodljive posledice.
(8) Sodišče prostorski izvedbeni akt odpravi ali razveljavi v
delu, katerega zakonitost izpodbija tožnik, pri čemer lahko sodišče odpravi ali
razveljavi tudi druge dele istega prostorskega izvedbenega akta, če so te
določbe v medsebojni vezi ali če je to nujno za rešitev zadeve.
(9) Če sodišče v upravnem sporu ugotovi nezakonitost
prostorskega izvedbenega akta v določenem delu, ga v tem delu odpravi ali razveljavi
in hkrati naloži organu, odgovornemu za njegov sprejem, da v določenem roku
vzpostavi novo ureditev. Glede pravnih posledic odprave in razveljavitve
prostorskega izvedbenega akta se smiselno uporabljajo določbe zakona, ki ureja
ustavno sodišče.
(10) Sodišče v upravnem sporu odloči tudi o načinu izvršitve odločbe
do vzpostavitve nove ureditve tako, da določi uporabo prej veljavnega
prostorskega akta ali uporabo postopkov lokacijske preveritve za posamezne
posege v prostor.
(11) Odločba v upravnem sporu po tem členu se objavi v
Uradnem listu Republike Slovenije ter v uradnem glasilu, v katerem je bil
objavljen prostorski izvedbeni akt.
(12) Vsakdo, ki so mu na podlagi odpravljenega prostorskega izvedbenega
akta nastale škodljive posledice, lahko zahteva njihovo odpravo, razen če je
zavrnil sodelovanje v upravnem sporu, h kateremu je bil pozvan po uradni
dolžnosti ali na predlog stranke. Če so posledice nastale s posamičnim aktom,
sprejetim na podlagi odpravljenega prostorskega izvedbenega akta, ima upravičeni
pravico zahtevati spremembo ali odpravo posamičnega akta pri organu, ki je
odločil na prvi stopnji, in sicer v treh mesecih od javne objave iz prejšnjega
odstavka.
(13) Če ni mogoče odpraviti posledic po prejšnjih odstavkih, lahko
upravičena oseba zahteva odškodnino pred sodiščem po splošnih pravilih
civilnega prava.
(14) Določbe tega člena nimajo vpliva na vložitev upravnega spora
zoper prostorski izvedbeni akt, če ta ureja posamična razmerja.
59. člen
(sorodni predpisi in prostorski izvedbeni akti)
(1) Pripravljavec sorodnega predpisa, z uveljavitvijo
katerega se bodo na določenem območju spremenile ali dopolnile določbe in
vsebine tam veljavnega prostorskega izvedbenega akta ali bo sorodni predpis
neposredno vplival na njegovo izvedljivost, mora v sorodnem predpisu zagotoviti
takšne rešitve, da bo ta v čim manjši meri vplival na izvedbeno regulacijo,
kakršna je določena v prostorskem aktu, in le v toliko, kolikor je potrebno za
dosego namena sorodnega predpisa, ter poskrbeti za jasna in nedvoumna razmerja
med določbami obeh regulacij.
(2) Pripravljavec sorodnega predpisa mora v postopku njegove
priprave seznaniti pripravljavca občinskega prostorskega izvedbenega akta, ki
lahko v 30 dneh izda mnenje glede vpliva sorodnega predpisa v smislu prejšnjega
odstavka. Če sorodni predpis posega ali vpliva na izvedljivost DPN, uredbe o
najustreznejši varianti ali uredbe o varovanem območju prostorske ureditve
državnega pomena, njegov pripravljavec o tem seznani ministrstvo in pobudnika
priprave DPN, ki lahko v 30 dneh izdata mnenje. Seznanitev in mnenje občine ali
ministrstva sta potrebna tudi takrat, kadar sorodni predpis posega na območje
ali vpliva na rešitve prostorskega izvedbenega akta ali izbora najustreznejše
variante v pripravi. Podatek o teh aktih v pripravi pripravljavec sorodnega
predpisa pridobi od občine ali ministrstva. Sorodni predpis mora vsebovati tudi
grafični prikaz območja v prostoru skladno s predpisi, ki urejajo prostorski
informacijski sistem.
(3) V primeru začasne razglasitve za kulturni spomenik po
predpisih s področja varstva kulturne dediščine in začasnega zavarovanja po
predpisih, ki urejajo ohranjanje narave, se določbe prejšnjega odstavka ne
uporabljajo.
(4) Kot prostorski izvedbeni akti iz prvega odstavka tega
člena se štejejo tudi:
-       
državni prostorski načrt, občinski prostorski načrt, občinski podrobni
prostorski načrt in regionalni prostorski načrt po Zakonu o prostorskem
načrtovanju (Uradni list RS, št. 33/07, 70/08 – ZVO-1B, 108/09, 80/10 –
ZUPUDPP, 43/11 – ZKZ-C, 57/12, 57/12 – ZUPUDPP-A, 109/12, 76/14 – odl. US in
14/15 – ZUUJFO; v nadaljnjem besedilu: ZPNačrt),
-       
državni prostorski načrt po Zakonu o umeščanju prostorskih ureditev
državnega pomena v prostor (Uradni list RS, št. 80/10, 106/10 – popr. in 57/12;
v nadaljnjem besedilu: ZUPUDPP),
-       
državni lokacijski načrt, prostorski red občine in občinski lokacijski
načrt po Zakonu o urejanju prostora (Uradni list RS, št. 110/02, 8/03 – popr.,
58/03 – ZZK-1, 33/07 – ZPNačrt, 108/09 – ZGO-1C in 80/10 – ZUPUDPP, v
nadaljnjem besedilu: ZUreP-1),
-       
prostorski ureditveni pogoji ter zazidalni, ureditveni in lokacijski
načrti po Zakonu o urejanju naselij in drugih posegov v prostor (Uradni list
SRS, št. 18/84, 37/85, 29/86 in Uradni list RS, št. 26/90, 18/93, 47/93, 71/93,
29/95 – ZPDF, 44/97, 9/01 – ZPPreb, 23/02 – odl. US in 110/02 – ZUreP-1; v
nadaljnjem besedilu: ZUN),
-       
zazidalni načrt po Zakonu o urbanističnem planiranju (Uradni list SRS,
št. 16/67, 27/72, 8/78 in 18/84),
-       
lokacijski načrti, sprejeti na podlagi Zakona o graditvi objektov na mejnih
prehodih (Uradni list RS, št. 44/07 – uradno prečiščeno besedilo in 80/10 –
ZUPUDPP),
-       
lokacijski načrti, sprejeti na podlagi Zakona o ukrepih za odpravo
posledic določenih zemeljskih plazov večjega obsega iz let 2000 in 2001 (Uradni
list RS, št. 3/06 – uradno prečiščeno besedilo, 80/10 – ZUPUDPP in 109/12) in
-       
ureditveni načrt obnove, sprejeti na podlagi Zakona o popotresni obnovi
objektov in spodbujanju razvoja v Posočju (Uradni list RS, št. 26/05 – uradno
prečiščeno besedilo in 114/06 – ZUE).
2. poglavje: STROKOVNE PODLAGE
60. člen
(strokovne podlage)
(1) Za pripravo prostorskih aktov in druge naloge urejanja prostora
se predhodno izdelajo ustrezne strokovne podlage.
(2) Pri pripravi prostorskih aktov se uporabljajo podatki iz
prikaza stanja prostora ter drugi podatki, ki so pomembni za pripravo
prostorskega akta, vključno s podatki nosilcev urejanja prostora.
(3) S strokovnimi podlagami se:
-       
ugotovijo in analizirajo podatki iz prejšnjega odstavka, problemi,
razvojne potrebe in možnosti, stanje glede fizičnih lastnosti in pravnega
stanja prostora, ranljivost prostora in ugotovijo tveganja in pričakovani
vplivi na posamezne sestavine prostora in okolja, pričakovani učinki na
gospodarski razvoj in družbeno-socialno okolje ter analizirajo prostorske,
tehnične in tehnološke možnosti načrtovanih prostorskih ureditev,
-       
pripravijo strokovne rešitve načrtovanih prostorskih ureditev ter
-       
opravi vrednotenje in primerjava ali utemeljitev rešitev.
(4) Kadar so območja s skupnimi razvojnimi in varstvenimi interesi
v več občinah, se zanje pripravijo skupne strokovne podlage.
(5) Za pripravo prostorskih aktov se lahko uporabijo tudi že
izdelane strokovne podlage, če se dejansko stanje ni bistveno spremenilo. Kot
strokovne podlage štejejo tudi sprejeti razvojni akti z različnih področij, kot
npr. s področja trajnostne mobilnosti, rabe energije in energetske
učinkovitosti, prilagajanja na podnebne spremembe in drugi sektorski načrti, ki
obravnavajo prostor.
(6) Za presojo kakovosti strokovnih rešitev in strokovnih
podlag se lahko pripravijo strokovne ocene (recenzije), s katerimi se preverja
ustreznost uporabljenega gradiva, uporabljenih metod, teoretskih izhodišč ter
načrtovalskih konceptov in predlaganih strokovnih rešitev.
61. člen
(izdelava strokovnih podlag)
(1) Strokovne podlage se pripravijo v obsegu, vsebini in
obliki, ki ustreza zahtevnosti obravnavane problematike, omogoča usklajevanje
razvojnih in varstvenih interesov ter zagotavlja transparentne strokovne
rešitve. Obseg, vsebina in roki za izdelavo strokovnih podlag se določijo v
začetnem delu postopka priprave prostorskih aktov, pri čemer se o tem izrečejo
tudi nosilci urejanja prostora, ki sodelujejo pri pripravi posameznega dela
strokovnih podlag.
(2) Ne glede na predpise, ki urejajo javno naročanje, se
strokovne podlage pridobijo s projektnim natečajem zgolj za strokovne rešitve
načrtovanih prostorskih ureditev s področja urbanističnega, krajinskega in
arhitekturnega načrtovanja za pripravo prostorskega izvedbenega akta, katerih
namen je urediti:
-       
notranji razvoj ali prenovo določenih delov naselja,
-       
kompleksne stanovanjske in poslovne gradnje ali
-       
kompleksna območja turističnih, rekreacijskih in drugih podobnih
dejavnosti v krajini, ki pomembno vplivajo na prepoznavne značilnosti prostora.
(3) Strokovne podlage iz prejšnjega odstavka se pridobijo s
projektnim natečajem tudi v primeru, če investitor priprave prostorskega
izvedbenega akta ni naročnik v skladu s predpisi, ki urejajo javno naročanje.
(4) Med strokovne podlage iz drugega odstavka tega člena ne
štejejo strokovne podlage za razpis projektnega natečaja in strokovne podlage
za načrtovanje prenove na območjih s kulturno dediščino.
(5) Projektni natečaj se izvede v skladu s predpisi, ki
urejajo javno naročanje.
62. člen
(obvezne strokovne podlage)
(1) Kot obvezna strokovna podlaga za pripravo regionalnega prostorskega
plana, občinskega prostorskega plana in OPN se za mesta ter druga urbana
naselja izdela urbanistična zasnova.
(2) Urbanistična zasnova se lahko izdela tudi za druga
naselja, kjer je zaradi posebnega razvojnega interesa ali nasprotujočih si
interesov to potrebno.
(3) Kot obvezna strokovna podlaga za pripravo regionalnega prostorskega
plana ali občinskega prostorskega plana se za posamezna krajinsko zaokrožena
območja izdela krajinska zasnova, če:
-       
so na območju predvidene prostorske ureditve, ki bi lahko pomembno
vplivale na krajino, zeleni sistem, kulturno dediščino, ohranjanje narave,
varstvo kmetijskih zemljišč, trajnostno rabo naravnih virov ali na prepoznavne
značilnosti prostora, ali če gre za sanacijo razvrednotenega območja in
-       
se na območju pojavljajo nasprotujoči si interesi v zvezi z rabo
prostora.
(4) Krajinska zasnova se izdela tudi za:
-       
varovana območja po predpisih s področja varstva kulturne dediščine, če
tako določa akt o določitvi območja in
-       
pripravo OPN, če tako določa regionalni prostorski plan ali občinski
prostorski plan.
(5) Vsebine, določene za urbanistično in krajinsko zasnovo, se
lahko izvedejo v skupni strokovni podlagi, če je to glede na obravnavano
območje smiselno.
(6) Pri pripravi urbanistične in krajinske zasnove se
finančno preveri izvedljivost razvojnih odločitev.
(7) Kot obvezna strokovna podlaga za pripravo OPN in OPPN se
izdela elaborat ekonomike.
63. člen
(urbanistična zasnova)
(1) Urbanistična zasnova je namenjena analizi obstoječega stanja
v prostoru, prepoznavi omejitev, potreb in kvalitet, ter usmerjanju in
podrobnejši določitvi urbanistično-arhitekturnega razvoja naselja.
(2) Urbanistična zasnova opredeli naslednje vsebine:
-       
okvirno ureditveno območje naselja;
-       
okvirno območje za dolgoročni razvoj naselja;
-       
usmeritve za razporeditev dejavnosti znotraj naselja z morebitnimi
vplivi na sosednja območja;
-       
način razvoja naselja oziroma njegovih delov;
-       
omrežje gospodarske javne infrastrukture in družbene infrastrukture;
-       
območja javnih površin;
-       
območja prepoznavnih značilnosti v prostoru;
-       
razvrednotena območja in način njihove nove ureditve;
-       
območja prenove;
-       
zeleni sistem naselja;
-       
območja, za katere se pripravi urbanistično-arhitekturni natečaj;
-       
usmeritve za urbanistično in arhitekturno oblikovanje (npr. morfologija
in tipologija pozidave, gabariti, volumni, gradbene linije);
-       
usmeritve za varstvo okolja, ohranjanje narave in varstvo kulturne
dediščine, doseganje energetske učinkovitosti in trajnostne rabe naravnih
virov;
-       
program ukrepov z usmeritvami za njihovo izvajanje.
(3) Urbanistična zasnova se glede vsebine in stopnje
podrobnosti obdelave rešitev ustrezno prilagodi vrsti, vsebini in namenu
prostorskega akta, za katerega se pripravlja.
64. člen
(krajinska zasnova)
(1) Krajinska zasnova je namenjena usmerjanju in podrobnejši določitvi
prostorskega razvoja in varstva na posameznih območjih v krajini.
(2) Krajinska zasnova za posamezno območje opredeli:
-       
razvojni in varstveni koncept območja;
-       
usmeritve za razporeditev dejavnosti v prostoru z morebitnimi vplivi na
sosednja območja;
-       
zeleni sistem območja;
-       
usmeritve za urbanistično, arhitekturno in krajinsko oblikovanje
predvidenih prostorskih ureditev;
-       
usmeritve za varstvo krajine, okolja, ohranjanje narave, varstvo
kmetijskih zemljišč, varovanje gozdov, varstvo kulturne dediščine in trajnostno
rabo naravnih virov;
-       
usmeritve v zvezi z varstvom pred naravnimi nesrečami;
-       
program ukrepov z usmeritvami za njihovo izvajanje.
(3) Krajinska zasnova se glede vsebine in stopnje podrobnosti
obdelave rešitev ustrezno prilagodi vrsti, vsebini in namenu prostorskega akta,
za katerega se pripravlja.
65. člen
(elaborat ekonomike)
(1) Skupaj s pripravo OPN in OPPN se pripravi elaborat
ekonomike, ki za izvedbo v OPN in OPPN načrtovanih prostorskih ureditev
opredeljuje:
-       
komunalno opremo in drugo gospodarsko javno infrastrukturo in družbeno
infrastrukturo, ki jo bo treba dograditi ali zgraditi za ta namen;
-       
oceno investicij ter določitev vira finančnih sredstev za izvedbo
ureditev iz prejšnje alineje;
-       
etapnost izvajanja načrtovanih ureditev v OPN in OPPN, ki se nanašajo na
komunalno opremo in drugo gospodarsko javno infrastrukturo in družbeno
infrastrukturo.
(2) Z elaboratom ekonomike se v vseh fazah priprave OPN in
OPPN preverja ekonomičnost načrtovanih prostorskih ureditev. Elaborat ekonomike
je del gradiva za obravnavo na občinskem svetu.
(3) Elaborat ekonomike je osnova za pripravo programa
opremljanja v skladu s tem zakonom.
(4) Če se na ravni elaborata ekonomike za pripravo OPN
zadostno obdelajo vsebine iz prvega odstavka tega člena tudi za potrebe OPPN,
izdelava posebnega elaborata ekonomike zanj ni potrebna.
(5) Minister podrobneje določi vsebino in obliko elaborata ekonomike.
3. poglavje: PROSTORSKI STRATEŠKI AKTI
1. oddelek: Strategija prostorskega razvoja Slovenije
66. člen
(namen in vsebina Strategije prostorskega razvoja Slovenije)
(1) Strategija je temeljni prostorski strateški akt o
usmerjanju prostorskega razvoja države. Skladno s Strategijo razvoja Slovenije
in v povezavi z drugimi državnimi razvojnimi akti in razvojnimi cilji EU določa
dolgoročne strateške cilje države in usmeritve razvoja dejavnosti v prostoru.
(2) Strategija vsebuje:
-       
vizijo prostorskega razvoja države z dolgoročnimi cilji prostorskega
razvoja in
-       
dolgoročen koncept prostorskega razvoja s prednostnimi nalogami in
usmeritvami za dosego ciljev prostorskega razvoja.
(3) Strategija določa tudi strateške usmeritve in izhodišča
za urejanje prostora na državni, regionalni in občinski ravni.
(4) Razvojni dokumenti posameznih področij in dejavnosti ne
smejo biti v nasprotju s Strategijo.
67. člen
(akcijski program za izvajanje Strategije)
(1) Za izvajanje Strategije ministrstvo pripravi akcijski
program, ki ga sprejme vlada.
(2) V akcijskem programu se določijo in prikažejo prednostne naloge
in ukrepi za izvajanje Strategije v srednjeročnem obdobju za posamezna območja
ali dejavnosti ter usmeritve za pripravo prostorskih aktov.
(3) V akcijskem programu se lahko obravnavajo tudi vsebine
regionalnega prostorskega plana iz tretjega odstavka 70. člena tega zakona, ki
so v pristojnosti države, če regionalnega prostorskega plana ni ali če teh
vsebin ne vsebuje. Za pripravo akcijskega programa se v tem primeru smiselno
upoštevajo določbe 73. člena tega zakona, pri čemer je pripravljavec ministrstvo,
sprejme pa ga vlada.
(4) Za morje se pripravi in sprejme akcijski program za
izvajanje Strategije na morju. Za njegovo pripravo se smiselno uporablja
določba 73. člena tega zakona, pri čemer je pripravljavec ministrstvo, sprejme
pa ga vlada. V postopku priprave se zagotovi sodelovanje sosednjih držav.
Usklajen mora biti z načrti upravljanja, ki so sprejeti v skladu s predpisi, ki
urejajo vode. Akcijski program za izvajanje Strategije na morju se preveri z
vidika skladnosti z dejanskim stanjem in potrebami v prostoru najpozneje vsakih
deset let.
68. člen
(izhodišča za pripravo Strategije)
(1) Ministrstvo na podlagi spremljanja, analize in ocene
stanja v prostoru, Poročila o prostorskem razvoju Slovenije, pripravi izhodišča
za pripravo Strategije.
(2) Ministrstvo v pripravo izhodišč iz prejšnjega odstavka
vključi udeležence pri urejanju prostora.
(3) Komisija za prostorski razvoj obravnava in potrdi
izhodišča za pripravo Strategije.
69. člen
(priprava in sprejetje Strategije)
(1) Ministrstvo na podlagi potrjenih izhodišč iz prejšnjega
člena po posvetovanjih z udeleženci pri urejanju prostora pripravi osnutek
Strategije.
(2) Ministrstvo objavi osnutek Strategije v svetovnem spletu
in udeležence pri urejanju prostora pozove, da v 60 dneh posredujejo pripombe
in predloge, ki jih imajo v zvezi z osnutkom. Ministrstvo v okviru javne
razprave izvede javni posvet.
(3) Ministrstvo na podlagi pripomb in predlogov udeležencev pri
urejanju prostora pripravi predlog Strategije, ki ga obravnava in potrdi
Komisija za prostorski razvoj.
(4) Strategijo sprejme na predlog vlade Državni zbor
Republike Slovenije z resolucijo.
2. oddelek: Regionalni prostorski plan
70. člen
(namen in vsebina regionalnega prostorskega plana)
(1) Regionalni prostorski plan je prostorski strateški akt, s
katerim se država in občine na podlagi Strategije, njenega akcijskega programa,
drugih razvojnih aktov države in razvojnih ciljev EU dogovorijo in uskladijo o
prostorskem razvoju posamezne razvojne regije in določijo bistvene razvojne
priložnosti.
(2) V regionalnem prostorskem planu se uskladijo in določijo:
-       
cilji in prednostne naloge prostorskega razvoja;
-       
mesta, druga urbana naselja in morebitna druga naselja, ki so pomembna
za razvoj regije, katerim se določi njihova vloga ter okvirna območja za njihov
dolgoročni razvoj;
-       
širša mestna območja;
-       
zasnova omrežij družbene infrastrukture;
-       
zasnova omrežij gospodarske javne infrastrukture;
-       
zasnova stanovanjskih območij;
-       
prednostna območja za razvoj posameznih dejavnosti, ki so pomembne za
regijo;
-       
zasnova zelenega sistema regije;
-       
povezave s sosednjimi območji.
(3) V regionalnem prostorskem planu se uskladijo zasnove prostorskih
ureditev državnega pomena tako, da se opravita vsaj predhodno vrednotenje in
utemeljitev možnih variant, opredelijo predlogi izvedljivih variant in podajo
usmeritve za njihovo prostorsko načrtovanje. Te so podlaga za izvedbo postopka
državnega prostorskega načrtovanja v skladu s tem zakonom.
(4) V regionalnem prostorskem planu se obvezno uskladijo in
določijo zasnove prostorskih ureditev lokalnega pomena, ki segajo na območje
več občin ali vplivajo na razvoj več občin, med katere spadajo zlasti:
-       
prostorske ureditve, ki so neposredno namenjene opravljanju lokalnih
gospodarskih javnih služb s področja varstva okolja;
-       
prednostna razvojna območja za stanovanjsko oskrbo;
-       
prednostna območja za gospodarski razvoj, ki same ali kot širitev
obstoječih presegajo 10 ha uporabne površine (industrijske, obrtne, trgovske,
poslovne, logistični centri);
-       
večja nakupovalna središča, ki sama ali kot širitev obstoječih presegajo
5000 m2 bruto tlorisne površine;
-       
infrastrukturna vozlišča in prostorske ureditve, namenjene urejanju
skupnega javnega potniškega prometa;
-       
območja za objekte pomembnejše družbene infrastrukture.
(5) Ne glede na določbe drugega in četrtega odstavka tega
člena se lahko na predlog občine ob strinjanju preostalih občin v razvojni
regiji v regionalnem prostorskem planu uskladijo in določijo tudi zasnove
drugih prostorskih ureditev lokalnega pomena.
(6) Regionalni prostorski plan vsebuje usmeritve za
prostorski razvoj regije, predvsem usmeritve za razvoj poselitve, za razvoj
gospodarske javne infrastrukture in za urejanje krajine s poudarkom na
ohranjanju krajinske identitete. Usmeritve se prednostno podajo glede na
pomembne razvojne možnosti ali probleme v razvojni regiji. Občine te usmeritve
upoštevajo pri pripravi svojih prostorskih aktov.
(7) Če vsebina regionalnega prostorskega plana vpliva na
sosednjo razvojno regijo ali posamezno občino, se te vsebine z njimi uskladijo.
(8) Ne glede na četrti odstavek tega člena lahko mestne
občine določijo prednostna območja za gospodarski razvoj in večja nakupovalna
središča v občinskem prostorskem planu.
71. člen
(razmerje z regionalnim razvojnim programom)
(1) Regionalni prostorski plan je podlaga za pripravo
regionalnega razvojnega programa, ki se pripravlja po predpisih o spodbujanju
skladnega regionalnega razvoja.
(2) Regionalni prostorski plan mora biti sprejet pred
regionalnim razvojnim programom iz prejšnjega odstavka ali sočasno z njim.
72. člen
(pripravljavec regionalnega prostorskega plana)
(1) Pripravljavec regionalnega prostorskega plana je pravna oseba,
ki jo za celotno območje vsake razvojne regije izbere ministrstvo v skladu
predpisi, ki urejajo javno naročanje.
(2) Pravna oseba iz prejšnjega odstavka mora izpolnjevati
naslednja pogoja:
-       
da je pravna oseba v večinski javni lasti kot to določajo predpisi o
spodbujanju skladnega regionalnega razvoja in
-       
da ima interdisciplinarno skupino strokovnjakov za vsebine, ki jih
pokriva regionalni prostorski plan.
(3) Pripravljavec se izbere za eno programsko obdobje, kot je
opredeljeno s predpisi o spodbujanju skladnega regionalnega razvoja, in se
vključi v regijsko razvojno mrežo.
(4) Pripravljavec vodi postopek priprave regionalnega
prostorskega plana in skrbi za usklajevanje interesov med državo ter občinami
na območju razvojne regije. Pripravljavec si mora prizadevati za sodelovanje
vseh relevantnih udeležencev pri urejanju prostora ter poskrbeti za zgodnje in
učinkovito obveščanje ter sodelovanje javnosti.
(5) Za izdelavo posameznih sestavin regionalnega prostorskega
plana ali njegovih strokovnih podlag lahko pripravljavec zagotovi sodelovanje
zunanjih strokovnjakov, če v okviru svojega delovanja nima zagotovljenega
ustreznega strokovnega znanja.
(6) Sredstva za izvajanje nalog prostorskega planiranja na
regionalni ravni se zagotavljajo v občinskih in državnem proračunu, pri čemer
državni proračun zagotovi 60 odstotkov potrebnih sredstev.
73. člen
(priprava in sprejetje regionalnega prostorskega plana)
(1) Priprava regionalnega prostorskega plana se začne, ko se
država in vse občine v razvojni regiji po posvetovanjih z javnostjo dogovorijo
in uskladijo o njegovi okvirni vsebini, postopku priprave in načinu sodelovanja
z udeleženci pri urejanju prostora (izhodišča za pripravo) in s sosednjimi
razvojnimi regijami. Izhodišča za pripravo se javno objavijo v prostorskem
informacijskem sistemu. Ministrstvo, pristojno za okolje, odloči o morebitni
izvedbi celovite presoje vplivov na okolje.
(2) Osnutek regionalnega prostorskega plana se pripravi na
strokovnih podlagah, ki jih zagotovijo tudi nosilci urejanja prostora za svoje
področje pristojnosti tako, da omogočajo predstavitev razvojnih in varstvenih
interesov za razvojno regijo in sosednja območja. Ob pripravi osnutka se
pripravi tudi okoljsko poročilo, če je to potrebno.
(3) Osnutek regionalnega prostorskega plana se javno objavi v
prostorskem informacijskem sistemu in na krajevno običajen način v posameznih
občinah ter javno razgrne za najmanj 60 dni. V tem roku ima javnost možnost
podaje predlogov in pripomb, do katerih se pripravljavec opredeli in jih
ustrezno obravnava. Na osnutek podajo svoja mnenja tudi nosilci urejanja prostora,
v katerih ugotavljajo skladnost osnutka s predpisi in razvojnimi dokumenti iz
svoje pristojnosti ter strokovnimi podlagami, ki so jih zagotovili v postopku.
(4) Na podlagi pridobljenih predlogov in pripomb javnosti ter
mnenj nosilcev urejanja prostora iz prejšnjega odstavka se pripravi predlog
regionalnega prostorskega plana. Ministrstvo, pristojno za okolje, odloči, ali
so vplivi plana na okolje sprejemljivi, če se v postopku izvaja tudi celovita
presoja vplivov na okolje.
(5) Regionalni prostorski plan sprejme razvojni svet regije,
kot je določen s predpisi o spodbujanju skladnega regionalnega razvoja, po
predhodni potrditvi vlade.
(6) Regionalni prostorski plan se po sprejetju javno objavi v
prostorskem informacijskem sistemu.
74. člen
(revizija)
Regionalni prostorski plan se vsakih 15 let obvezno revidira po
postopku, predvidenem za njegovo sprejetje, pri čemer se preveri njegova
vsebina iz vidika skladnosti z aktualnimi razvojnimi in varstvenimi interesi v
družbi.
3. oddelek: Občinski prostorski plan
75. člen
(namen in vsebina občinskega prostorskega plana)
(1) Z občinskim prostorskim planom občina na podlagi Strategije
in njenega akcijskega programa, regionalnega prostorskega plana, drugih
razvojnih dokumentov države in razvojnih ciljev EU uskladi in določi:
-       
cilje in prednostne naloge prostorskega razvoja občine;
-       
naselja v omrežju naselij in njihovo vlogo;
-       
zasnovo omrežja gospodarske javne infrastrukture;
-       
zasnovo družbene infrastrukture lokalnega pomena;
-       
prednostna območja za razvoj dejavnosti, ki so pomembne za občino;
-       
območja, za katera se izdela urbanistična ali krajinska zasnova.
(2) Občinski prostorski plan vsebuje usmeritve za prostorski razvoj
občine, predvsem usmeritve za razvoj poselitve, za urejanje krajine in za
razvoj gospodarske javne infrastrukture in družbene infrastrukture lokalnega
pomena. Občine te usmeritve upoštevajo pri pripravi prostorskih aktov.
(3) Sprejetje občinskega prostorskega plana je obvezno le za
mestne občine, kadar za regijo, v kateri so, ni sprejet regionalni prostorski
plan oziroma se ni začel postopek njegove priprave. V takem primeru mestna
občina v občinskem prostorskem planu lahko načrtuje tudi okvirna območja za
dolgoročni razvoj naselij.
(4) Občinski prostorski plan ne sme določati zasnov
prostorskih ureditev lokalnega pomena iz četrtega odstavka 70. člena tega
zakona v neskladju z regionalnim prostorskim planom in akcijskim programom za
izvajanje Strategije.
76. člen
(pripravljavec in izdelovalec občinskega prostorskega plana)
(1) Za pripravo občinskega prostorskega plana je odgovorna občina.
(2) Pri izdelavi občinskega prostorskega plana se zagotovi sodelovanje
interdisciplinarne skupine strokovnjakov za vsebine, ki jih pokriva ta
dokument.
77. člen
(priprava in sprejetje občinskega prostorskega plana)
(1) Na podlagi ugotovitev spremljanja stanja prostorskega
razvoja ter po posvetovanjih z javnostjo in nosilci urejanja prostora župan
sprejme sklep o pripravi občinskega prostorskega plana, ki opredeli njegova
izhodišča in načrt priprave. Ta sklep se javno objavi, udeleženci pri urejanju
prostora pa lahko v 30 dneh podajo svoje predloge, pripombe, mnenja in
smernice.
(2) Občinski prostorski plan sprejme občinski svet in ga po
sprejetju javno objavi.
(3) Glede preostalih vprašanj postopka priprave občinskega prostorskega
plana se smiselno uporabljajo določbe tega zakona o pripravi regionalnega
prostorskega plana.
4. poglavje: PROSTORSKI IZVEDBENI AKTI
1. oddelek: Državno prostorsko načrtovanje
1.1. Splošne določbe
78. člen
(namen državnega prostorskega načrtovanja)
(1) Država načrtuje prostorske ureditve državnega pomena skupaj
s spremljajočimi in funkcionalno povezanimi prostorskimi ureditvami (državno
prostorsko načrtovanje).
(2) Državno prostorsko načrtovanje poteka:
-       
s postopkom priprave in sprejetjem DPN, ki je podlaga za izdajo
gradbenega dovoljenja v skladu s predpisi, ki urejajo graditev, ali
-       
z združenim postopkom načrtovanja in dovoljevanja (v nadaljnjem
besedilu: združen postopek), ki združuje postopek izbora najustreznejše
variante prostorske ureditve državnega pomena, če ta še ni bil izveden,
postopek priprave dokumentacije in postopek izdaje celovitega dovoljenja ter
uredbe o varovanem območju prostorske ureditve državnega pomena.
(3) Združen postopek se izvede, če je znan investitor izvedbe
načrtovane prostorske ureditve, ki namerava za najustreznejšo varianto
pridobiti eno celovito dovoljenje. Ne glede na to se združen postopek lahko
izvede tudi, če namerava investitor izvedbe načrtovane prostorske ureditve
pridobiti več celovitih dovoljenj, če gre za obsežno linijsko prometno ali
energetsko infrastrukturo iz drugega odstavka 50. člena tega zakona in če gre
za funkcionalno zaključeno celoto.
79. člen
(vsebina državnega prostorskega načrtovanja)
(1) DPN določi načrtovano prostorsko ureditev, območje DPN,
prostorske izvedbene pogoje za projektiranje v tem območju in usmeritve za
določitev namenske rabe prostora v občinskih prostorskih izvedbenih aktih.
(2) Uredba o najustreznejši varianti določi zasnovo
načrtovane prostorske ureditve, njeno območje ter omejitve in dopustne posege v
tem območju, če so potrebni.
(3) S celovitim dovoljenjem se dovoli gradnja objektov v
okviru načrtovane prostorske ureditve. Če je treba v združenem postopku izvesti
tudi presojo vplivov na okolje, se s celovitim dovoljenjem odloči tudi o
ustreznosti vplivov posega na okolje.
(4) Uredba o varovanem območju prostorske ureditve državnega
pomena določi varovano območje prostorske ureditve državnega pomena (v
nadaljnjem besedilu: varovano območje), za katero je izdano celovito
dovoljenje, ter usmeritve za določitev namenske rabe zemljišč v občinskih
prostorskih izvedbenih aktih in prostorske izvedbene pogoje za druge posege v
prostor v tem območju.
(5) Območje DPN, območje najustreznejše variante in varovano
območje se določijo tako, da jih je možno grafično prikazati v zemljiškem
katastru. Določijo se glede na znane podatke in glede na podrobnost strokovnih
podlag, s katerimi se razpolaga na posamezni stopnji postopka.
80. člen
(udeleženci postopka državnega prostorskega načrtovanja)
(1) Pobudnik izvedbe postopka državnega prostorskega načrtovanja
je ministrstvo, v katerega pristojnost spada prostorska ureditev, za katero
daje pobudo. Pobudnik je tudi investitor priprave prostorskega izvedbenega
akta, če naročila dokumentacije v postopku priprave in sprejetja DPN ali
postopku izbora najustreznejše variante ne naloži investitorju izvedbe
načrtovane prostorske ureditve. Pobudnik je lahko tudi ministrstvo, če so za to
utemeljeni razlogi.
(2) Pripravljavec v postopku priprave in sprejetja DPN in v
postopku izbora najustreznejše variante je ministrstvo.
(3) Postopek izdaje celovitega dovoljenja in uredbe o
varovanem območju usklajuje in vodi ministrstvo.
(4) Investitor izvedbe načrtovane prostorske ureditve v
združenem postopku vloži pobudo za pripravo dokumentacije za izdajo celovitega
dovoljenja, naroči njeno izdelavo, vloži vlogo za izdajo celovitega dovoljenja
in nosi stroške teh postopkov. Zanj veljajo tudi obveznosti, ki jih za
investitorja določajo predpisi, ki urejajo graditev.
(5) Stranski udeleženec v postopku izdaje celovitega
dovoljenja je lahko oseba, ki je lahko stranski udeleženec v skladu s predpisi,
ki urejajo graditev.
(6) Za izdelovalca dokumentacije v postopku izbora
najustreznejše variante se uporabljajo določbe 43. člena tega zakona.
(7) Vsak sestavni del dokumentacije za izdajo celovitega dovoljenja
(v nadaljnjem besedilu: dokumentacija) izdela in podpiše strokovnjak s svojega
področja. Za izdelovalca sestavnega dela dokumentacije, ki bo podlaga za
določitev varovanega območja, se uporabljajo določbe 43. člena tega zakona. Za
izdelovalca sestavnega dela dokumentacije, ki bo podlaga za odločanje o
vsebinah gradbenega dovoljenja, se uporabljajo določbe zakona, ki ureja
graditev. Če se izdela tudi poročilo o vplivih na okolje, se za njegovo
izdelavo uporabljajo določbe zakona, ki ureja varstvo okolja.
81. člen
(dopustne dodatne prostorske ureditve)
(1) Poleg izvedbe načrtovanih prostorskih ureditev iz prvega odstavka
78. člena tega zakona je zaradi smotrne izrabe prostora v območju veljavnega
DPN ali v območju uredbe o varovanem območju dopustna tudi izvedba dodatnih prostorskih
ureditev, ki niso bile predhodno načrtovane, če:
-       
gre za prostorske ureditve gospodarske javne infrastrukture in
priključkov nanje,
-       
se k rešitvam njihove umestitve pridobi predhodno pozitivno mnenje
investitorja izvedbe načrtovane prostorske ureditve ali, če je prostorska
ureditev državnega pomena že zgrajena in predana v uporabo, njenega
upravljavca,
-       
se z njimi ne onemogoči izvedbe omilitvenih ali izravnalnih ukrepov v
skladu s predpisi, ki urejajo varstvo okolja in ohranjanje narave, predvidenih
na teh območjih in
-       
če DPN ali uredba o varovanem območju teh prostorskih ureditev izrecno
ne prepoveduje.
(2) Določbe tega člena se uporabljajo tudi na območjih:
-       
državnih prostorskih načrtov, sprejetih na podlagi ZUPUDPP,
-       
državnih prostorskih načrtov, sprejetih na podlagi ZPNačrt,
-       
državnih lokacijskih načrtov, sprejetih na podlagi ZUreP-1 in
-       
prostorskih izvedbenih načrtov, ki jih je na podlagi ZUN sprejela
država.
82. člen
(načrtovanje prostorskih ureditev lokalnega pomena)
(1) Na območjih DPN, uredbe o najustreznejši varianti in
uredbe o varovanem območju občina lahko načrtuje prostorske ureditve lokalnega
pomena, če s tem:
-       
soglaša vlada in
-       
nista onemogočeni izvedba in uporaba prostorskih ureditev, načrtovanih v
DPN ali uredbi o najustreznejši varianti, ali dovoljeni s celovitim
dovoljenjem.
(2) Občina, ki namerava načrtovati prostorske ureditve
lokalnega pomena na območju iz prejšnjega odstavka, vladi pošlje pobudo za
takšno načrtovanje, ki jo predhodno uskladi z investitorjem izvedbe načrtovane
prostorske ureditve ali upravljavcem, če so prostorske ureditve že zgrajene in
predane v uporabo.
(3) Vlada preveri skladnost izvedbe predlagane prostorske ureditve
lokalnega pomena s prostorskimi ureditvami, ki so predmet DPN, uredbe o
najustreznejši varianti ali uredbe o varovanem območju, in v 90 dneh s sklepom
izda soglasje za pripravo občinskega prostorskega izvedbenega akta ali pobudo
zavrne. Vlada lahko s soglasjem določi tudi pogoje, ki jih mora občina
upoštevati ali izvesti pred začetkom priprave takega občinskega prostorskega
izvedbenega akta ali druge usmeritve.
(4) Po sprejetju občinskega prostorskega izvedbenega akta iz
prejšnjega odstavka vlada ugotovi, če DPN, uredba o najustreznejši varianti ali
uredba o varovanem območju v določenem delu ali v celoti preneha veljati.
83. člen
(načrtovanje prostorskih ureditev skupnega pomena)
(1) Ministrstvo in občina se lahko dogovorita, da občina
pripravi prostorski izvedbeni akt za prostorsko ureditev, ki je skupnega
državnega in lokalnega pomena, če se s tem strinja ministrstvo, v katerega
pristojnost spada prostorska ureditev državnega pomena. Ministrstvo in občina
pred začetkom priprave takega prostorskega akta skleneta dogovor, v katerem
določita obveznosti glede priprave in financiranja strokovnih podlag, priprave
prostorskega izvedbenega akta in morebitne druge obveznosti.
(2) Prostorsko ureditev skupnega pomena občina načrtuje z OPN
ali OPPN v skladu s tem zakonom, pri čemer župan sprejme sklep o njegovi
pripravi po predhodnem soglasju ministra.
(3) Ministrstvo mora občinske prostorske akte, pripravljene na
podlagi tega člena, potrditi pred njihovim sprejetjem.
1.2. Skupni del postopka državnega prostorskega
načrtovanja
84. člen
(pobuda za državno prostorsko načrtovanje)
(1) Skupni del postopka državnega prostorskega načrtovanja se
začne na pobudo. Če je pobuda dana za izvedbo združenega postopka in je
najustreznejša varianta že izbrana, taka pobuda šteje za pobudo iz 95. člena
tega zakona.
(2) Pobuda mora biti obrazložena in mora vsebovati podatke, potrebne
za odločanje o postopku državnega prostorskega načrtovanja, vključno z navedbo
vrste postopka državnega prostorskega načrtovanja ter s podatki, potrebnimi za
odločanje o obveznosti izvedbe celovite presoje vplivov na okolje in presoje
sprejemljivosti. Pobuda vsebuje tudi osnutek načrta sodelovanja javnosti in
osnutek časovnega načrta iz 85. člena tega zakona.
(3) Ministrstvo preveri popolnost pobude in njeno
utemeljenost ter o tem obvesti pobudnika. Popolna pobuda se javno objavi v
prostorskem informacijskem sistemu. O javni objavi se obvestijo nosilci
urejanja prostora.
(4) Če se pobuda nanaša na investicijski projekt v skladu s
predpisi, ki urejajo javne finance, pobuda šteje za dokument identifikacije
investicijskega projekta.
(5) Če pripravljavec prejme za določeno območje več pobud, s
sklepom odloči o združitvi obravnave teh pobud v enem postopku državnega
prostorskega načrtovanja, če je to smiselno zaradi njihove funkcionalne in
teritorialne povezanosti.
(6) Državni nosilci urejanja prostora v 30 dneh od objave
pobude podajo konkretne smernice in vse podatke iz njihove pristojnosti, ki se
nanašajo na načrtovano prostorsko ureditev, in niso bili upoštevani pri
pripravi pobude. Nosilci urejanja prostora, ki sodelujejo pri celoviti presoji
vplivov na okolje oziroma presoji sprejemljivosti, skupaj s konkretnimi
smernicami podajo tudi mnenje, ali je treba izvesti celovito presojo vplivov na
okolje oziroma presojo sprejemljivosti ter predlagajo obseg in natančnost
informacij, ki morajo biti vključene v okoljsko poročilo. Ministrstvo lahko
glede na zahtevnost ali obseg pobude določi daljši rok za podajo konkretnih
smernic.
(7) Lokalni nosilci urejanja prostora v roku iz prejšnjega
odstavka podajo konkretne smernice s področij izvajanja lokalnih javnih služb
ter usmeritve glede uresničevanja interesov na območju pobude s področij
izvedenih in načrtovanih prostorskih ureditev lokalnega pomena. Lokalni nosilci
urejanja prostora podajo tudi vse podatke iz svoje pristojnosti, ki so pomembni
za nadaljnje državno prostorsko načrtovanje in niso bili upoštevani pri
pripravi pobude.
(8) Javnosti se omogoči dajanje predlogov in pripomb na javno
razgrnjeno pobudo v roku, ki ni krajši od 30 dni. Pripravljavec in pobudnik
lahko organizirata posvete, delavnice ali na drug način vključita javnost v
postopek državnega prostorskega načrtovanja.
85. člen
(analiza smernic, načrt sodelovanja javnosti in časovni
načrt)
(1) Prejete konkretne smernice in podatki nosilcev urejanja prostora
ter predlogi javnosti iz prejšnjega člena se analizirajo (v nadaljnjem
besedilu: analiza smernic). Analizo smernic s predlogom izvedljivih variant
pripravi izdelovalec v 30 dneh. Na podlagi mnenj nosilcev urejanja prostora, ki
sodelujejo pri celoviti presoji vplivov na okolje, ministrstvo, pristojno za
okolje, odloči, ali je treba izvesti celovito presojo vplivov na okolje oziroma
presojo sprejemljivosti, ter določi obseg in natančnost informacij, ki morajo
biti vključene v okoljsko poročilo. Če vsebin ali obveznosti iz analize smernic
med posameznimi nosilci urejanja prostora ni mogoče uskladiti, pripravljavec
ali pobudnik predložita odprta vprašanja v obravnavo in potrditev Komisiji za
prostorski razvoj pred pripravo sklepa o izvedbi državnega prostorskega
načrtovanja.
(2) Pobudnik zagotovi načrt sodelovanja javnosti s predlogi dejavnosti,
povezanih z obveščanjem in sodelovanjem javnosti v postopku državnega
prostorskega načrtovanja, in ga uskladi s pripravljavcem.
(3) Pripravljavec pripravi in s pobudnikom uskladi časovni
načrt postopka državnega prostorskega načrtovanja.
(4) Analiza smernic, načrt sodelovanja javnosti in časovni
načrt se spremljajo glede na opravljene dejavnosti in dopolnjujejo ter sproti
objavljajo v prostorskem informacijskem sistemu.
86. člen
(sklep o izvedbi državnega prostorskega načrtovanja)
(1) Pripravljavec na podlagi Strategije, regionalnega
prostorskega plana, državnega prostorskega reda, pobude za državno prostorsko
načrtovanje ter dokumentov iz prejšnjega člena pripravi sklep, s katerim dovoli
izvedbo postopka državnega prostorskega načrtovanja (v nadaljnjem besedilu:
sklep o izvedbi) ali jo z obrazložitvijo zavrne.
(2) Sklep o izvedbi vsebuje:
-       
navedbo vrste postopka državnega prostorskega načrtovanja;
-       
cilje načrtovanih prostorskih ureditev;
-       
opis načrtovane prostorske ureditve z osnovnimi značilnostmi ter
določitev okvirnega območja in občin, na območju katerih bo prostorska ureditev
predvidoma načrtovana;
-       
odločitev o načrtovanju v variantah z obrazložitvijo ter opis
izvedljivih variant, ki se preverijo v študiji variant;
-       
navedbo odločitve o obveznosti izvedbe celovite presoje vplivov na
okolje oziroma presoje sprejemljivosti ter obrazložitev razlogov, če presoja ni
potrebna;
-       
seznam udeležencev postopka državnega prostorskega načrtovanja, ki jih
ministrstvo povabi k sodelovanju v postopku;
-       
seznam podatkov in strokovnih podlag za nadaljnje državno prostorsko
načrtovanje;
-       
obveznosti udeležencev glede zagotavljanja podatkov, strokovnih podlag
in izvedbe postopka državnega prostorskega načrtovanja ter s tem povezane roke
in financiranje;
-       
aktivnosti v zvezi s sodelovanjem javnosti;
-       
druge podatke in obveznosti, pomembne za izvedbo postopka državnega
prostorskega načrtovanja.
(3) Sklep o izvedbi sprejme vlada in ga pošlje udeležencem postopka
državnega prostorskega načrtovanja. Sklep o izvedbi se javno objavi v
prostorskem informacijskem sistemu.
(4) Po sprejetju sklepa o izvedbi lahko pobudnik ali
pripravljavec vladi predlaga sprejetje začasnih ukrepov za zavarovanje urejanja
prostora v skladu s tem zakonom.
(5) Po sprejetju sklepa o izvedbi lahko pobudnik ali
investitor izvedbe načrtovane prostorske ureditve, ki je naveden v sklepu o
izvedbi, dostopa na zemljišča v okvirnem območju variant z namenom izvajanja
meritev, raziskav terena ter s tem povezanimi deli za nadaljnje državno
prostorsko načrtovanje, opravlja pa lahko tudi dela, povezana z ocenjevanjem
vrednosti nepremičnin in ureditvijo mej (v nadaljnjem besedilu: pripravljalna dela).
Pobudnik ali investitor izvedbe načrtovane prostorske ureditve s priporočeno
pošto obvesti lastnike zemljišč o izvajanju pripravljalnih del najmanj osem dni
pred začetkom njihovega izvajanja. Lastniki zemljišč morajo dovoliti dostop
nanje osebam, ki po pooblastilu pobudnika ali investitorja izvedbe načrtovane
prostorske ureditve izvajajo takšna dela. Lastniki zemljišč imajo pravico do
odškodnine zaradi omejitve uporabe nepremičnine za čas izvedbe pripravljalnih
del.
(6) Pobudnik in pripravljavec do uveljavitve DPN ali uredbe o
najustreznejši varianti spremljata pripravo občinskih prostorskih izvedbenih
aktov v območju priprave DPN ali v območju priprave uredbe o najustreznejši
varianti, tako da se z njihovo pripravo ne onemogoči načrtovanje ali izvedba
načrtovanih prostorskih ureditev. Občine o postopkih priprave takih prostorskih
izvedbenih aktov obveščajo pobudnika in pripravljavca.
87. člen
(študija variant in predlog najustreznejše variante)
(1) Prostorska ureditev državnega pomena se načrtuje v
variantah, ki so na podlagi znanih podatkov ocenjene kot izvedljive. V študiji
variant se te variante podrobneje obdelajo, ovrednotijo in primerjajo s
prostorsko-družbenega, varstvenega, funkcionalnega in ekonomskega vidika ter
ocenijo z vidika sprejemljivosti v lokalnem okolju. Če je izvedljiva varianta
samo ena, se v študiji variant obravnava samo ta. Na podlagi rezultatov
vrednotenja se opravi sintezna primerjava variant in predlagajo najustreznejša
varianta prostorske ureditve ter potrebne optimizacije in usmeritve za
nadaljnje državno prostorsko načrtovanje.
(2) Če izvedljive variante ni mogoče najti in so se do tega opredelili
tudi pristojni nosilci urejanja prostora, je treba izvesti postopek prevlade
javne koristi v skladu z 19. členom tega zakona. Ko vlada odloči o prevladi
javne koristi, se predlagana varianta, ki je bila v tem postopku obravnavana,
šteje za izvedljivo.
(3) Če je treba izvesti celovito presojo vplivov na okolje
oziroma presojo sprejemljivosti, se vrednotenje z varstvenega vidika izvede z
okoljskim poročilom.
(4) Če se študija variant nanaša na investicijski projekt v
skladu s predpisi, ki urejajo javne finance, študija variant šteje za
predinvesticijsko zasnovo.
(5) Pripravljavec in pobudnik lahko med pripravo študije
variant organizirata posvete, delavnice ali na drug način vključita javnost v
njeno pripravo. Za usklajevanje interesov se lahko skliče posvet z nosilci
urejanja prostora.
(6) Študija variant s predlogom najustreznejše variante in
morebitnim okoljskim poročilom se javno objavi v prostorskem informacijskem
sistemu. Če se študija variant pripravlja v združenem postopku, je njen
sestavni del tudi osnutek uredbe o najustreznejši varianti. O javni objavi se
obvestijo udeleženci postopka državnega prostorskega načrtovanja.
(7) Najpozneje do javne objave iz prejšnjega odstavka se
lahko spremeni sklep o izvedbi glede navedbe vrste postopka državnega
prostorskega načrtovanja, če so razlogi za to utemeljeni. Sprememba sklepa se
javno objavi skupaj s študijo variant.
88. člen
(odziv na študijo variant)
(1) Z javno objavo iz šestega odstavka prejšnjega člena se
začne javna razgrnitev objavljenega gradiva, ki traja najmanj 30 dni. Javnost
lahko v tem roku poda predloge in pripombe na razgrnjeno gradivo, do katerih
pripravljavec in pobudnik zavzameta stališče v 60 dneh, in jih javno objavita v
prostorskem informacijskem sistemu. Med javno razgrnitvijo se praviloma izvede
tudi javna obravnava. Pripravljavec in pobudnik o javni objavi gradiva, javnih
razgrnitvah in javnih obravnavah predhodno obvestita javnost na svojih spletnih
straneh, občine pa na svojih spletnih straneh, lahko pa tudi na drug način, ki
doseže javnost.
(2) Državni nosilci urejanja prostora v 30 dneh od javne
objave podajo mnenje. Nosilci urejanja prostora, ki sodelujejo pri celoviti
presoji vplivov na okolje, se hkrati opredelijo tudi do ustreznosti okoljskega
poročila, če se še niso. Če ne zahtevajo dopolnitve, se šteje, da je okoljsko
poročilo ustrezno. Če se izvaja združen postopek, se nosilci urejanja prostora
v mnenjih hkrati opredelijo tudi do sprejemljivosti vplivov predlagane
najustreznejše variante na okolje oziroma presoje sprejemljivosti.
(3) Če se ob morebitnih čezmejnih vplivih država članica
Evropske unije odloči, da bo sodelovala pri celoviti presoji vplivov na okolje,
se sodelovanje z drugimi državami članicami izvede v skladu s predpisi, ki
urejajo varstvo okolja.
(4) Lokalni nosilci urejanja prostora v 30 dneh od javne
objave podajo mnenje z vidika izvajanja lokalnih javnih služb ter druge
predloge in pripombe.
(5) Ministrstvo lahko glede na zahtevnost ali obseg
objavljenega gradiva določi daljši rok za podajo mnenj nosilcev urejanja
prostora.
(6) Na podlagi predlogov javnosti in mnenj nosilcev urejanja prostora
se opravi morebitno usklajevanje interesov. Študija variant in okoljsko
poročilo se po potrebi dopolnita. Preveri in dopolni se predlog najustreznejše
variante, ki se skupaj s študijo variant in okoljskim poročilom javno objavi v
prostorskem informacijskem sistemu.
(7) Po opravljenih aktivnostih iz tega člena se postopek
priprave in sprejetja DPN nadaljuje v skladu s pododdelkom 1.3., združen
postopek pa v skladu s pododdelkom 1.4..
1.3. Nadaljevanje postopka priprave in sprejetja DPN
89. člen
(priprava predloga DPN)
(1) Vlada se lahko opredeli do predloga najustreznejše
variante, če so nosilci urejanja prostora dali mnenje, da je predlog
sprejemljiv.
(2) Na podlagi dopolnjene študije variant in predloga
najustreznejše variante se izdelajo morebitne podrobnejše idejne rešitve in
dodatne strokovne podlage, ki upoštevajoč morebitno okoljsko poročilo,
omogočajo pripravo predloga DPN.
(3) Predlog DPN in okoljsko poročilo se javno objavita v
prostorskem informacijskem sistemu. O javni objavi se obvestijo udeleženci
postopka državnega prostorskega načrtovanja.
(4) Državni nosilci urejanja prostora v 30 dneh od objave
podajo mnenja in določijo morebitne projektne in druge pogoje v skladu s
predpisi, ki urejajo graditev. Nosilci urejanja prostora, ki sodelujejo pri
celoviti presoji vplivov na okolje, se hkrati opredelijo tudi do
sprejemljivosti vplivov prostorskega akta na okolje oziroma presoje
sprejemljivosti.
(5) Lokalni nosilci urejanja prostora v 30 dneh od objave
podajo mnenje z vidika izvajanja njihovih lokalnih javnih služb in določijo
morebitne projektne in druge pogoje v skladu s predpisi, ki urejajo graditev.
(6) Ministrstvo lahko glede na zahtevnost ali obseg objavljenega
gradiva določi daljši rok za podajo mnenj nosilcev urejanja prostora.
(7) Na podlagi mnenj se uskladi in po potrebi dopolni predlog
DPN. Če zato nastanejo spremembe, pobudnik in pripravljavec objavita
spremenjene rešitve v prostorskem informacijskem sistemu. Če pripravljavec ali
pobudnik presodita, da terjajo rešitve v predlogu DPN sodelovanje Komisije za
prostorski razvoj, ji ga predložita v obravnavo in mnenje pred obravnavo na
vladi.
(8) Ministrstvo, pristojno za okolje, na podlagi mnenj
nosilcev urejanja prostora, ki sodelujejo pri celoviti presoji vplivov na
okolje, v 15 dneh odloči o sprejemljivosti vplivov izvedbe DPN na okolje
oziroma o presoji sprejemljivosti.
90. člen
(sprejetje DPN)
(1) DPN sprejme vlada z uredbo.
(2) Do ustrezne spremembe občinskih prostorskih izvedbenih aktov
se ti ne smejo uporabljati v delih in glede prostorskih ureditev, glede katerih
so v neskladju s sprejetim DPN. Občina uskladi prostorske izvedbene akte z DPN
ob njihovih naslednjih spremembah tako, da v njih prikaže območje DPN s svojo
enoto urejanja prostora in z namensko rabo prostora v skladu z usmeritvami, ki
jih poda DPN.
91. člen
(prenehanje veljavnosti DPN)
(1) DPN lahko preneha veljati v delu, ki je izveden, če s tem
ni onemogočena celovitost izvedbe preostalih prostorskih ureditev. DPN je
izveden, ko so z njim predvideni objekti zgrajeni in v uporabi v skladu s
predpisi, ki urejajo graditev, ter ko je območje obravnavano v drugem
prostorskem izvedbenem aktu ali v državnem prostorskem redu v skladu s tem
zakonom.
(2) O prenehanju veljavnosti DPN ali njegovega dela odloči vlada
z uredbo, ki se pripravi po kratkem postopku v skladu z 92. členom tega zakona.
92. člen
(kratek postopek sprememb in dopolnitev DPN)
(1) Kratek postopek sprememb in dopolnitev DPN (v nadaljnjem
besedilu: kratek postopek) se izvede v primeru sprememb in dopolnitev DPN, če:
-       
gre za uskladitev s sorodnimi predpisi iz 59. člena tega zakona;
-       
gre za prenehanje veljavnosti DPN ali njegovega dela v skladu s
prejšnjim členom;
-       
gre za odpravo neskladja med posameznimi določbami DPN ali med njegovim
tekstualnim in grafičnim delom in je to neskladje posledica očitnih napak;
-       
gre za druge očitne napake, kot je navajanje neveljavnih predpisov,
objava napačnega grafičnega dela ipd..
(2) Ne glede na prejšnji odstavek se kratek postopek ne sme
uporabiti za spremembe in dopolnitve DPN, če bi bilo treba zanje izvesti
celovito presojo vplivov na okolje oziroma presojo sprejemljivosti.
(3) Kratek postopek se izvede tako, da pripravljavec in
pobudnik pošljeta predlog sprememb in dopolnitev DPN v obravnavo vladi, ta pa
jih sprejme z uredbo in objavi v prostorskem informacijskem sistemu.
1.4. Nadaljevanje združenega postopka
1.4.1. Nadaljevanje postopka izbora najustreznejše variante
93. člen
(postopek izbora najustreznejše variante)
(1) Na podlagi dopolnjene študije variant se pripravi predlog
izbora najustreznejše variante. Če pripravljavec ali pobudnik presodita, da
zahtevajo rešitve v predlogu sodelovanje Komisije za prostorski razvoj, ji ga
predložita v obravnavo in mnenje pred obravnavo na vladi.
(2) Ministrstvo, pristojno za okolje na podlagi mnenj
nosilcev urejanja prostora, ki sodelujejo pri celoviti presoji vplivov na
okolje, iz drugega odstavka 88. člena tega zakona odloči o sprejemljivosti
vplivov izvedbe predloga najustreznejše variante na okolje oziroma o presoji
sprejemljivosti.
(3) V postopku državnega prostorskega načrtovanja se izvedejo
le dejanja in sprejmejo odločitve, ki v postopkih priprave regionalnega
prostorskega plana ali akcijskega programa za izvajanje Strategije niso bile že
izvedene ali sprejete smiselno na način, kot jih določa ta zakon za državno
prostorsko načrtovanje. Če je bila najustreznejša varianta v postopkih priprave
regionalnega prostorskega plana ali akcijskega programa za izvajanje Strategije
izbrana, pred nadaljevanjem združenega postopka najustreznejšo varianto potrdi
vlada ob smiselni uporabi določb 92. člena tega zakona.
94. člen
(sprejetje uredbe o najustreznejši varianti)
(1) Najustreznejšo varianto izbere vlada z uredbo.
(2) Uredba o najustreznejši varianti varuje območje izbrane variante
pred spreminjanjem in dopolnjevanjem veljavnih ter sprejemanjem novih občinskih
prostorskih izvedbenih aktov in sorodnih predpisov, da se z njihovo pripravo ne
onemogoči podrobnejše načrtovanje in izvedba načrtovane prostorske ureditve.
(3) Uredba o najustreznejši varianti lahko omeji izvajanje občinskih
izvedbenih prostorskih aktov na območju ali delu svojega območja. Pobudnik in
pripravljavec v času veljavnosti uredbe o najustreznejši varianti spremljata
pripravo občinskih prostorskih aktov v območju najustreznejše variante. Občine
o postopkih priprave takih prostorskih aktov obveščajo pobudnika in
pripravljavca.
(4) Od dne uveljavitve uredbe o najustreznejši varianti dalje
lahko pobudnik ali investitor izvedbe načrtovane prostorske ureditve, ki je
naveden v sklepu o izvedbi, izvaja pripravljalna dela iz 86. člena tega zakona.
(5) Uredba o najustreznejši varianti je podlaga za pripravo dokumentacije
in izdajo celovitega dovoljenja.
(6) Uredba o najustreznejši varianti velja 20 let od
uveljavitve.
(7) Za kratek postopek sprememb in dopolnitev uredbe o
najustreznejši varianti se smiselno uporabljajo določbe 92. člena tega zakona.
1.4.2. Postopek priprave dokumentacije
95. člen
(pobuda za pripravo dokumentacije)
(1) Postopek priprave dokumentacije se začne na pobudo investitorja
izvedbe načrtovane prostorske ureditve po uveljavitvi izbora najustreznejše
variante.
(2) Pobuda vsebuje podatke, potrebne za odločanje o obsegu
vsebin in njihove podrobnosti, ki jih je treba zagotoviti v dokumentaciji, ter
podatke, potrebne za odločanje o obveznosti izvedbe presoje vplivov na okolje
oziroma presoje sprejemljivosti v skladu s predpisi, ki urejajo varstvo okolja
in ohranjanje narave. Pobuda vsebuje tudi osnutka načrta sodelovanja javnosti
in podrobnega časovnega načrta iz 85. člena tega zakona.
(3) Ministrstvo preveri popolnost pobude in o tem obvesti investitorja
izvedbe načrtovane prostorske ureditve. Popolna pobuda, ki je podlaga za
pridobitev pogojev za pripravo dokumentacije, se javno objavi v prostorskem
informacijskem sistemu. O javni objavi se obvestijo nosilci urejanja prostora.
(4) Državni nosilci urejanja prostora v 30 dneh od objave pobude
podajo pogoje za podrobnejše načrtovanje in umestitev v prostor ter projektne
in druge pogoje v skladu s predpisi, ki urejajo graditev. Nosilci urejanja
prostora, ki sodelujejo pri presoji vplivov na okolje, skupaj s pogoji podajo
tudi mnenje, ali je treba izvesti presojo vplivov na okolje oziroma presojo
sprejemljivosti ter predlagajo obseg in natančnost informacij, ki morajo biti
vključene v poročilo o vplivih na okolje oziroma v dodatek za presojo
sprejemljivosti (v nadaljnjem besedilu: poročilo o vplivih na okolje).
Ministrstvo lahko glede na zahtevnost ali obseg pobude določi daljši rok za
podajo pogojev.
(5) Lokalni nosilci urejanja prostora v roku iz prejšnjega
odstavka podajo pogoje za podrobnejše načrtovanje in umestitev v prostor ter
projektne in druge pogoje s področij izvajanja njihovih lokalnih javnih služb.
Podajo lahko tudi usmeritve, povezane z njihovimi interesi v območju pobude, in
sicer z vidika izvedenih in načrtovanih prostorskih ureditev. Lokalni nosilci
urejanja prostora hkrati podajo vse podatke iz njihove pristojnosti, ki so
pomembni za nadaljnjo pripravo dokumentacije in niso bili upoštevani pri
pripravi pobude.
(6) Javnosti se omogoči dajanje predlogov in pripomb na
razgrnjeno pobudo v roku, ki ni krajši od 30 dni. Ministrstvo in investitor
izvedbe načrtovane prostorske ureditve lahko organizirata posvete, delavnice
ali na drug način vključita javnost v pripravo te dokumentacije.
96. člen
(analiza pogojev, načrt sodelovanja javnosti in časovni
načrt)
Za pripravo analize pogojev, analize predlogov javnosti,
načrta sodelovanja javnosti in časovnega načrta se smiselno uporabljajo določbe
85. člena tega zakona, pri čemer ministrstvo, pristojno za okolje, na podlagi
mnenj nosilcev urejanja prostora, ki sodelujejo pri presoji vplivov na okolje
oziroma presoji sprejemljivosti, odloči, ali je treba izvesti presojo vplivov na
okolje oziroma presojo sprejemljivosti, ter določi obseg in natančnost
informacij, ki morajo biti vključene v poročilo o vplivih na okolje.
97. člen
(sklep o pripravi dokumentacije)
(1) Ministrstvo na podlagi pobude in dokumentov iz prejšnjega
člena izda sklep o pripravi dokumentacije in ga pošlje investitorju izvedbe
načrtovane prostorske ureditve. Sklep o pripravi dokumentacije se javno objavi
v prostorskem informacijskem sistemu. O javni objavi se obvestijo udeleženci
postopka priprave dokumentacije.
(2) Sklep o pripravi dokumentacije vsebuje:
-       
navedbo investitorja izvedbe načrtovane prostorske ureditve;
-       
opis prostorske ureditve z osnovnimi značilnostmi in določitev okvirnega
območja;
-       
navedbo pravnomočne odločitve o obveznosti izvedbe presoje vplivov na
okolje oziroma presoje sprejemljivosti in obrazložitev razlogov zanjo;
-       
navedbo obsega vsebin in njihove podrobnosti, ki jih mora obsegati
dokumentacija;
-       
pogoje ter seznam podatkov in strokovnih podlag za pripravo
dokumentacije;
-       
obveznosti glede zagotavljanja podatkov in strokovnih podlag iz prejšnje
alineje ter s tem povezane roke in financiranje;
-       
navedbo sodelujočih nosilcev urejanja prostora;
-       
aktivnosti v zvezi s sodelovanjem javnosti;
-       
druge podatke in obveznosti pomembne za pripravo dokumentacije.
(3) Po izdaji sklepa o pripravi dokumentacije lahko:
-       
ministrstvo na predlog investitorja izvedbe načrtovane prostorske
ureditve vladi predlaga sprejetje začasnih ukrepov za zavarovanje urejanja
prostora v skladu s tem zakonom;
-       
investitor izvedbe načrtovane prostorske ureditve izvaja pripravljalna
dela iz 86. člena tega zakona in začne pogodbeno pridobivanje nepremičnin.
(4) Investitor izvedbe načrtovane prostorske ureditve do
izdaje celovitega dovoljenja spremlja pripravo občinskih prostorskih izvedbenih
aktov v območju priprave dokumentacije, da se z njihovo pripravo ne onemogoči
izvedba načrtovane prostorske ureditve. Občine o postopkih priprave takih
prostorskih izvedbenih aktov obveščajo ministrstvo in investitorja izvedbe
načrtovane prostorske ureditve.
98. člen
(priprava dokumentacije)
(1) Investitor izvedbe načrtovane prostorske ureditve v
skladu s sklepom iz prejšnjega člena na podlagi strokovnih podlag zagotovi med
seboj usklajeno dokumentacijo.
(2) V dokumentaciji se v območju uredbe o najustreznejši
varianti poišče optimalna umestitev in projektna obdelava načrtovane prostorske
ureditve državnega pomena. Spremljajoče in funkcionalno povezane prostorske
ureditve se lahko načrtujejo tudi izven tega območja, če to narekujejo nove
okoliščine.
(3) Dokumentacija ima naslednje sestavne dele:
-       
del, ki bo podlaga za določitev varovanega območja;
-       
del, ki bo podlaga za odločanje o vsebinah gradbenega dovoljenja;
-       
poročilo o vplivih na okolje, če je v združenem postopku treba izvesti
presojo vplivov na okolje.
(4) Če pri pripravi dokumentacije ni mogoče najti izvedljive podrobne
prostorske ali projektne rešitve in so se do tega opredelili tudi pristojni
nosilci urejanja prostora, je treba izvesti postopek prevlade javne koristi v
skladu z 19. členom tega zakona. Če je vlada v postopku izbora najustreznejše
variante o prevladi že odločila, lahko ponovno o njej odloča le, če to
narekujejo nove okoliščine. Ko vlada odloči o prevladi javne koristi, se
predlagana rešitev, ki je bila v tem postopku obravnavana, šteje za izvedljivo
in se zanjo izdela dokumentacija.
(5) Investitor izvedbe načrtovane prostorske ureditve v
skladu s sklepom iz prejšnjega člena med pripravo dokumentacije organizira
posvete, delavnice ali na drug način vključi javnost v njegovo pripravo. Za
usklajevanje interesov se lahko skliče posvet z nosilci urejanja prostora.
(6) Postopka priprave dokumentacije iz 95. do 97. člena tega
zakona ni treba izvesti, če investitor izvedbe načrtovane prostorske ureditve
sam zagotovi dokumentacijo, vključitev nosilcev urejanja prostora in obveščanje
oziroma vključitev javnosti v skladu s temi določbami zakona. V tem primeru
ministrstvo ne izda sklepa iz 97. člena tega zakona, ampak na podlagi vloge
investitorja izvedbe načrtovane prostorske ureditve v roku sedmih dni preveri
popolnost dokumentacije, ga o tem obvesti in dokumentacijo objavi v prostorskem
informacijskem sistemu.
1.4.3. Postopek izdaje celovitega dovoljenja in uredbe o
varovanem območju
99. člen
(subsidiarna uporaba predpisov)
Pri združenem postopku in gradnji na podlagi celovitega
dovoljenja se za vprašanja glede graditve objektov uporabljajo določbe zakona,
ki ureja graditev, če ta zakon ne določa drugače.
100. člen
(vloga za izdajo celovitega dovoljenja)
(1) Investitor izvedbe načrtovane prostorske ureditve
predloži ministrstvu vlogo za izdajo celovitega dovoljenja, ki ji priloži
izdelano dokumentacijo iz 98. člena tega zakona. Iz vloge mora biti razvidno,
kako je investitor izvedbe načrtovane prostorske ureditve v pripravo
dokumentacije vključil javnost. Vloga in dokumentacija se objavita v
prostorskem informacijskem sistemu. O javni objavi se obvestijo udeleženci
postopka izdaje celovitega dovoljenja, ki jih ministrstvo povabi k sodelovanju v
postopku.
(2) Ministrstvo in nosilci urejanja prostora v 30 dneh od
objave preverijo ustreznost vloge in o tem podajo mnenje. Ministrstvo obvesti
investitorja izvedbe načrtovane prostorske ureditve o zahtevanih dopolnitvah,
ki se lahko nanašajo le na izpolnjevanje pogojev iz 95. člena tega zakona. Dodatne
vsebine se lahko zahtevajo le, če to narekujejo nove okoliščine.
(3) Nosilci urejanja prostora hkrati z mnenjem iz prejšnjega odstavka
podajo tudi mnenja kot mnenjedajalci, kot jih v postopku izdaje gradbenega
dovoljenja določajo predpisi, ki urejajo graditev. Nosilci urejanja prostora,
ki sodelujejo pri presoji vplivov na okolje oziroma presoji sprejemljivosti, se
v mnenjih opredelijo tudi do sprejemljivosti vplivov posega na okolje oziroma
sprejemljivosti na naravo. Ministrstvo lahko glede na zahtevnost ali obseg
dokumentacije določi daljši rok za podajo mnenj.
(4) Investitor izvedbe načrtovane prostorske ureditve na
podlagi mnenj nosilcev urejanja prostora zagotovi potrebne dopolnitve
dokumentacije. Ministrstvo ugotovi popolnost dopolnjene vloge in ga o tem
obvesti. Popolna dokumentacija je podlaga za pridobitev celovitega dovoljenja.
(5) Na podlagi popolne vloge in mnenj nosilcev urejanja
prostora ministrstvo pripravi osnutek celovitega dovoljenja, ki se skupaj z
vlogo in mnenji javno objavi v prostorskem informacijskem sistemu. O javni
objavi se obvestijo udeleženci postopka izdaje celovitega dovoljenja.
101. člen
(seznanitev javnosti in stranskih udeležencev z vlogo)
(1) Seznanitev javnosti in dajanje predlogov ter pripomb na
razgrnjeno dokumentacijo poteka v roku, ki ni krajši od 30 dni od javne
objave iz petega odstavka prejšnjega člena. V tem roku se zagotovi tudi njena
javna obravnava. Če je treba izvesti presojo vplivov na okolje oziroma presojo
sprejemljivosti, se poleg poročila o vplivih na okolje javno razgrnejo tudi
drugi podatki, ki se razgrinjajo v integralnem postopku izdaje gradbenega
dovoljenja v skladu s predpisi, ki urejajo graditev.
(2) Glede seznanitve, ugovorov in izjav stranskih udeležencev
se smiselno uporabljajo določbe zakona, ki ureja graditev.
(3) Za javno razgrnitev, javne obravnave, stališča do pripomb
in sodelovanja držav članic ob morebitnih čezmejnih vplivih se smiselno
uporabljajo določbe 88. člena tega zakona.
102. člen
(dopolnitev dokumentacije)
(1) Investitor izvedbe načrtovane prostorske ureditve
zagotovi dopolnitev dokumentacije in pojasni, kako so bila upoštevana mnenja
nosilcev urejanja prostora ter predlogi javnosti in stranskih udeležencev.
Ministrstvo pripravi predlog celovitega dovoljenja in predlog uredbe o
varovanem območju, ki se skupaj z dopolnjeno dokumentacijo in pojasnilom javno
objavita v prostorskem informacijskem sistemu. O javni objavi se obvestijo
udeleženci postopka izdaje celovitega dovoljenja.
(2) Ministrstvo in investitor izvedbe načrtovane prostorske
ureditve zagotovita seznanitev javnosti, stranskih udeležencev in nosilcev
urejanja prostora z morebitnimi spremembami, ki so nastale pri dopolnitvi
dokumentacije ter predloga celovitega dovoljenja in predloga uredbe o varovanem
območju. Če spremembe vplivajo na že izdana mnenja ali izjave stranskih
udeležencev, se po potrebi v 30 dneh od objave pridobijo nova mnenja ali
izjave, kot jih v postopku izdaje gradbenega dovoljenja določajo predpisi, ki
urejajo graditev.
(3) Nosilci urejanja prostora, ki sodelujejo pri presoji vplivov
na okolje, se v mnenjih opredelijo tudi do sprejemljivosti vplivov posega na
okolje, na podlagi teh mnenj pa ministrstvo poda mnenje o sprejemljivosti
vplivov posega na okolje v skladu s predpisi, ki urejajo varstvo okolja oziroma
o sprejemljivosti posega v skladu s predpisi, ki urejajo ohranjanje narave.
(4) Ministrstvo lahko določi daljši rok za podajo mnenj iz
drugega odstavka tega člena.
103. člen
(izdaja celovitega dovoljenja)
(1) Celovito dovoljenje se izda, če:
-       
je načrtovana prostorska ureditev skladna z uredbo o najustreznejši
varianti, ki je bila sprejeta za to prostorsko ureditev;
-       
so izpolnjeni drugi pogoji za izdajo gradbenega dovoljenja v skladu s
predpisi, ki urejajo graditev, razen pravice, ki investitorju izvedbe
načrtovane prostorske ureditve omogoča gradnjo na zadevni nepremičnini;
-       
je v primeru prevlade javne koristi o tem predhodno odločila vlada;
-       
so vplivi posega na okolje sprejemljivi v skladu s predpisi, ki urejajo
varstvo okolja, če se v združenem postopku izvaja tudi presoja vplivov na
okolje in
-       
poseg v naravo ne bo škodoval celovitosti zadevnega območja v skladu s
predpisi, ki urejajo ohranjanje narave, če se v združenem postopku izvaja tudi
presoja sprejemljivosti posega.
(2) Celovito dovoljenje izda vlada z odločbo, ki vsebuje:
-       
podatek o investitorju izvedbe načrtovane prostorske ureditve in
predmetu izdaje celovitega dovoljenja;
-       
številko in datum ter izdelovalce dokumentacije;
-       
identifikacijsko številko dokumentacije, pod katero je ta na vpogled v
prostorskem informacijskem sistemu;
-       
odločitev o sprejemljivosti vplivov posega na okolje oziroma o presoji
sprejemljivosti, če se je v postopku izvajala presoja vplivov na okolje oziroma
presoja sprejemljivosti;
-       
odločitev o izdaji celovitega dovoljenja ali njeni zavrnitvi;
-       
morebitne pogoje za izvedbo gradnje in uporabo prostorskih ureditev;
-       
pogoje za preprečitev, zmanjšanje ali odstranitev pomembnih škodljivih
vplivov na okolje in ukrepe povezane z nadzorom pri uporabi in po prenehanju
uporabe prostorske ureditve v skladu s predpisi, ki urejajo varstvo okolja;
-       
omilitvene ukrepe v skladu s predpisi, ki urejajo ohranjanje narave;
-       
navedbo, da je celovito dovoljenje izdano na podlagi odločitve vlade o
prevladi javne koristi, navedbo izravnalnih ukrepov, določitev pogojev in
usmeritev za njihovo izvedbo ter navedbo, da morajo biti pred prijavo začetka
gradnje izpolnjeni vsi pogoji za delovanje izravnalnih ukrepov in
-       
druge vsebine gradbenega dovoljenja, izdanega v integralnem postopku v
skladu s predpisi, ki urejajo graditev.
(3) Sestavni del celovitega dovoljenja je tudi dokumentacija iz
prejšnjega člena.
(4) Celovito dovoljenje začne veljati, ko je vročeno
investitorju in stranskim udeležencem postopka. O njegovi izdaji se obvesti
nosilce urejanja prostora, ki so sodelovali v postopku.
(5) Celovito dovoljenje nadomesti in ima enake učinke kot
gradbeno dovoljenje v skladu s predpisi, ki urejajo graditev, če ta zakon ne
določa drugače.
(6) Če je v skladu s predpisi, ki urejajo varstvo okolja
oziroma ohranjanje narave, za prostorsko ureditev obvezna presoja vplivov na
okolje oziroma presoja sprejemljivosti, celovito dovoljenje nadomesti in ima
enake učinke tudi kot okoljevarstveno soglasje v skladu s predpisi, ki urejajo
varstvo okolja.
(7) Za postopek spremembe celovitega dovoljenja zaradi večjih
odstopanj od celovitega dovoljenja se smiselno uporabljajo določbe tega zakona
o postopku priprave dokumentacije in postopku izdaje celovitega dovoljenja in
uredbe o varovanem območju.
(8) Celovito dovoljenje preneha veljati, če investitor
izvedbe načrtovane prostorske ureditve ne prijavi začetka gradnje v desetih
letih po njegovi pravnomočnosti.
104. člen
(sprejetje uredbe o varovanem območju)
(1) Hkrati z izdajo celovitega dovoljenja vlada sprejme tudi
uredbo o varovanem območju za prostorsko ureditev, za katero izda celovito
dovoljenje.
(2) Uredba o varovanem območju varuje območje prostorske ureditve,
za katero je izdano celovito dovoljenje, pred spreminjanjem in dopolnjevanjem
veljavnih ter sprejemanjem novih občinskih prostorskih izvedbenih aktov in
sorodnih predpisov, da se z njihovo pripravo ne onemogoči njena izvedba. Uredba
o varovanem območju poleg vsebin, določenih v četrtem odstavku 79. člena tega
zakona, določa tudi prostorske izvedbene akte občin, na katere ta uredba
neposredno vpliva.
(3) Z dnem uveljavitve uredbe o varovanem območju se šteje,
da so spremenjeni in dopolnjeni občinski prostorski izvedbeni akti na tem
območju. Uredba lahko določi, da so občinski prostorski izvedbeni akti
spremenjeni in dopolnjeni le v delu varovanega območja ali le za določene
prostorske ureditve. Občina uskladi prostorske izvedbene akte z uredbo o
varovanem območju ob njihovih naslednjih spremembah tako, da v njih prikaže
varovano območje s svojo enoto urejanja prostora in z namensko rabo prostora v
skladu z usmeritvami, ki jih poda uredba o varovanem območju.
105. člen
(gradnja na podlagi celovitega dovoljenja)
(1) Gradnja se začne po pravnomočnosti celovitega dovoljenja
iz 103. člena tega zakona in po prijavi začetka gradnje.
(2) Investitor izvedbe načrtovane prostorske ureditve mora
pri prijavi začetka gradnje izkazati lastninsko ali drugo stvarno pravico ali
predložiti listino, ki mu v skladu s predpisi, ki urejajo graditev, omogoča
gradnjo na zadevni nepremičnini.
(3) Ne glede na prejšnji odstavek se kot dokazilo, ki
investitorju izvedbe načrtovane prostorske ureditve omogoča gradnjo, šteje
tudi:
-       
potrdilo pristojnega organa, da glede zadevne nepremičnine niso
dokončani postopki v skladu z zakonom, ki ureja denacionalizacijo;
-       
potrdilo pristojnega sodišča, da glede zadevne nepremičnine niso
dokončani zapuščinski postopki v skladu z zakonom, ki ureja dedovanje, ali
zakonom, ki ureja dedovanje kmetijskih gospodarstev;
-       
potrdilo pristojnega organa, da niso dokončani postopki vračanja
premoženja v skladu z zakonom, ki ureja vrnitev premoženja in pravic agrarnih
skupnosti;
-       
potrdilo pristojnega organa, da glede nepremičnine niso dokončani
postopki vračanja premoženja v skladu z zakonom, ki ureja zadruge;
-       
odločba ali sklep pristojnega upravnega organa o uvedbi postopka
razlastitve ali potrdilo, da je začet postopek za pridobitev služnosti v javno
korist;
-       
da je nepremičnina vpisana v zemljiški knjigi kot javno dobro, grajeno
javno dobro, družbena lastnina v splošni rabi ali splošno ljudsko premoženje,
ne glede na upravljavca.
(4) Investitor izvedbe načrtovane prostorske ureditve na nepremičninah,
na katerih je izkazoval pravico do gradnje na podlagi dokazil iz prve do četrte
alineje prejšnjega odstavka, mora po zaključku teh postopkov pridobiti
lastninsko ali drugo stvarno pravico na zadevnih nepremičninah.
(5) Če investitor izvedbe načrtovane prostorske ureditve
pridobi pravico, ki mu omogoča gradnjo, na podlagi dokazil iz prve do pete
alineje tretjega odstavka tega člena, pripada lastniku nepremičnine denarno
nadomestilo zaradi omejitev uporabe nepremičnine za čas od njene dejanske uporabe
v namen gradnje do takrat, ko investitor izvedbe načrtovane prostorske ureditve
pridobi lastninsko, drugo stvarno ali obligacijsko pravico na zadevnih
nepremičninah.
(6) Denarno nadomestilo se dogovori s pogodbo za odkup ali
ustanovitev služnosti, če se nepremičnina pridobi ali obremeni sporazumno, ali
kot del odškodnine iz 205. člena tega zakona, če se nepremičnina razlasti ali
obremeni s služnostjo v javno korist.
(7) Začetek gradnje na podlagi celovitega dovoljenja se
prijavi ministrstvu. Ministrstvo v 14 dneh po prijavi preveri pravico, ki
investitorju izvedbe načrtovane prostorske ureditve omogoča gradnjo na zadevni
nepremičnini.
(8) Za izdajo uporabnega dovoljenja za objekte, izvedene na
podlagi celovitega dovoljenja, je pristojno ministrstvo. Člani komisije za
tehnični pregled v postopku izdaje uporabnega dovoljenja so nosilci urejanja
prostora, ki so sodelovali v združenem postopku, in izvajalci javnih služb ali
nosilci javnih pooblastil.
(9) Določbe tega člena se uporabljajo tudi v postopku izdaje
gradbenega dovoljenja v skladu s predpisi, ki urejajo graditev, ki se izdajo na
podlagi DPN, sprejetih v skladu s tem zakonom, državnih prostorskih načrtov,
sprejetih v skladu z ZUPUDPP in ZPNačrt, državnih lokacijskih načrtov,
sprejetih v skladu z ZUreP-1 in prostorskih izvedbenih načrtov, ki jih je na
podlagi ZUN sprejela država.
2. oddelek: Občinsko prostorsko načrtovanje
2.1. Občinski prostorski načrt
2.1.1. Namen in vsebina OPN
106. člen
(namen OPN)
(1) Z OPN se skladno z regionalnim in občinskim prostorskim planom
na izvedbeni ravni načrtujejo prostorske ureditve lokalnega pomena ter določajo
namenska raba prostora in prostorski izvedbeni pogoji za umestitev načrtovanih
posegov v prostor.
(2) OPN je podlaga za izdajo predodločb in gradbenih dovoljenj
v skladu s predpisi, ki urejajo graditev, in določa pogoje za druge posege v
prostor, razen na območjih, kjer je z OPN predvidena izdelava OPPN.
107. člen
(vsebina OPN)
(1) Z OPN se določijo:
-       
ureditveno območje naselij;
-       
območje za dolgoročni razvoj naselij;
-       
druga ureditvena območja za načrtovane prostorske ureditve iz 32. člena
tega zakona;
-       
območja, za katera se pripravijo OPPN, usmeritve in pogoji za njihovo
pripravo ter dopustno rabo prostora do njihovega sprejetja;
-       
območja prenove;
-       
namenska raba prostora;
-       
prostorski izvedbeni pogoji;
-       
pogoji glede gradnje komunalne opreme in druge gospodarske javne
infrastrukture in obveznosti priključevanja nanjo.
(2) OPN ne sme določati prostorskih ureditev lokalnega pomena
iz četrtega odstavka 70. člena tega zakona v neskladju z regionalnim
prostorskim planom, akcijskim programom za izvajanje Strategije in občinskim
prostorskim planom.
(3) V OPN se za območja prostorskih ureditev ob javnih površinah,
prostorskih ureditev z javnim programom in drugih prostorskih ureditev z
vplivom na identiteto prostora, lahko določi, da se urbanistične,
krajinsko-arhitekturne rešitve za podrobneje prostorsko načrtovanje ali izvedbo
posega v prostor pridobijo s projektnim natečajem ali z izvedbo urbanistično-arhitekturne
delavnice, kjer udeleženci predstavijo svoje rešitve, naročnik pa na tej
podlagi oblikuje končno rešitev.
(4) Projektni natečaj iz prejšnjega odstavka se izvede po
postopku, ki ga predpiše minister. Izbrana strokovna rešitev je podlaga za
pripravo OPPN ali izvedbo posega v prostor.
2.1.2. Postopek priprave OPN
108. člen
(izhodišča za pripravo OPN)
(1) Občina pred sprejetjem odločitve o pripravi ali spremembi
OPN pripravi izhodišča za pripravo OPN, v katerih ob upoštevanju ciljev
urejanja prostora, podatkih iz prikaza stanja prostora, poročila o prostorskem
razvoju, zahtevah nadrejenih prostorskih aktov in poznavanju sedanjih in oceni
prihodnjih potreb v prostoru opredeli in utemelji zlasti:
-       
namen in potrebo po pripravi OPN;
-       
ključne vsebinske predloge in nameravane rešitve prostorskega razvoja,
ki jih namerava urediti z OPN, skupaj z obrazložitvijo, kako so pri tem
upoštevani nadrejeni prostorski akti ter drugi razvojni in varstveni dokumenti;
-       
potrebne investicije v komunalno opremo in drugo gospodarsko javno
infrastrukturo in družbeno javno infrastrukturo, ki jih bodo terjale vsebinske
rešitve iz prejšnje alineje;
-       
okvirne roke za izvedbo priprave OPN in investicij iz prejšnje alineje.
(2) Potrebe v prostoru iz prejšnjega odstavka so lastne
potrebe občine, potrebe nosilcev urejanja prostora in zasebne potrebe.
(3) Izhodišča se oblikujejo ob sodelovanju udeležencev
urejanja prostora. V ta namen občina pri oblikovanju izhodišč zagotovi
sodelovanje zainteresirane javnosti v obliki zbiranja predlogov in pripomb,
javnih posvetov ali delavnic, in se posvetuje z nosilci urejanja prostora in
drugimi udeleženci urejanja prostora.
109. člen
(odzivanje na zasebne potrebe v prostoru)
(1) Občina lahko predpiše takso za obravnavanje tistih
zasebnih potreb glede prostorskega razvoja, ki predstavljajo pobudo za
spremembo namenske rabe prostora v OPN.
(2) Plačilo takse ne zagotavlja spremembe namenske rabe
prostora v OPN, temveč zgolj obravnavo ustreznosti pobude na občini z vidika
njene skladnosti s temeljnimi pravili urejanja prostora, cilji prostorskega
razvoja občine in pravnimi režimi v prostoru ter z vidika možnosti opremljanja
zemljišča s komunalno opremo in drugo gospodarsko javno infrastrukturo. Plačilo
takse je pogoj za obravnavo pobude.
(3) Višino takse predpiše občina z odlokom in lahko znaša za
posamezno pobudo med 50 eurov in 300 eurov, odvisno od tega, ali gre za
spremembo osnovne ali podrobnejše namenske rabe prostora in od potrebe po
obravnavi pobude glede ne pravne režime ter v postopku celovite presoje vplivov
na okolje. Prihodki iz naslova takse so namenski vir občine za financiranje
nalog urejanja prostora.
110. člen
(sklep o pripravi OPN)
(1) Na podlagi izhodišč za pripravo OPN župan sprejme sklep o
pripravi ali spremembi OPN.
(2) Sklep vsebuje:
-       
potrditev izhodišč za pripravo ali spremembo OPN;
-       
območje in predmet načrtovanja;
-       
način pridobitve strokovnih rešitev;
-       
vrsto postopka;
-       
roke za pripravo OPN in njegovih posameznih faz;
-       
navedbo državnih in lokalnih nosilcev urejanja prostora, ki bodo pozvani
za podajo mnenj;
-       
načrt vključevanja javnosti in
-       
seznam podatkov in strokovnih podlag ter obveznosti udeležencev pri
urejanju prostora glede njihovega zagotavljanja.
(3) Občina sklep skupaj z izhodišči za pripravo OPN javno
objavi v prostorskem informacijskem sistemu in o objavi obvesti državne nosilce
urejanja prostora, ki sodelujejo pri celoviti presoji vplivov na okolje, ter
jih pozove, da v 30 dneh podajo mnenje o verjetnosti pomembnejših vplivov OPN
na okolje.
(4) Ministrstvo, pristojno za okolje, na podlagi mnenj
državnih nosilcev urejanja prostora iz prejšnjega odstavka v 21 dneh odloči,
ali je za OPN ali njegovo spremembo treba izvesti celovito presojo vplivov na
okolje.
(5) Na poziv občine ji državni nosilci urejanja prostora v 30
dneh podajo tudi konkretne smernice.
111. člen
(osnutek OPN)
(1) Občina pripravi osnutek OPN na podlagi in v skladu s
sklepom o pripravi OPN, regionalnim in občinskim prostorskim planom,
hierarhično nadrejenimi prostorskimi načrti, državnim prostorskim redom,
splošnimi in konkretnimi smernicami nosilcev urejanja prostora ter strokovnimi
podlagami.
(2) V okviru priprave osnutka OPN se soočijo in usklajujejo različni
interesi v prostoru, pripravijo in ovrednotijo se variantne rešitve, če je to
potrebno za posamezne prostorske ureditve, izvede se javni posvet, delavnice
ali drugi načini sodelovanja z javnostjo. Za usklajevanje interesov se lahko
skliče posvet z nosilci urejanja prostora.
(3) Če je bilo ugotovljeno, da je v postopku priprave ali
spremembe OPN treba izvesti celovito presojo vplivov na okolje, se med pripravo
osnutka OPN pripravi tudi okoljsko poročilo.
(4) Osnutek OPN in okoljsko poročilo, če je bilo
pripravljeno, občina javno objavi v prostorskem informacijskem sistemu in o
objavi obvesti nosilce urejanja prostora, ter jih pozove, da v 30 dneh podajo
mnenje. Če nosilci urejanja prostora v mnenju ugotovijo, da občina njihovih
smernic ni upoštevala, oziroma da ni upoštevala predpisov iz njihove
pristojnosti, morajo svojo ugotovitev utemeljiti in občini podati usmeritve za
odpravo nepravilnosti.
(5) Državni nosilci urejanja prostora, ki sodelujejo pri
celoviti presoji vplivov na okolje, hkrati z mnenjem iz prejšnjega odstavka v
30 dneh podajo tudi mnenje o sprejemljivosti vplivov izvedbe OPN na okolje s
stališča njihove pristojnosti ali mnenje o ustreznosti okoljskega poročila.
(6) Zaradi zahtevnosti ali obsega osnutka OPN se lahko rok iz
četrtega in petega odstavka tega člena na zahtevo nosilca urejanja prostora
podaljša za največ 30 dni.
(7) Ministrstvo, pristojno za okolje, v 30 dneh po prejemu vseh
mnenj državnih nosilcev urejanja prostora iz petega odstavka tega člena odloči,
da je okoljsko poročilo ustrezno ali pa zahteva njegovo dopolnitev v skladu s
predpisi s področja varstva okolja.
(8) Če se ob morebitnih čezmejnih vplivih država članica EU
odloči, da bo sodelovala pri celoviti presoji vplivov na okolje, se rok za
podajo mnenja dogovori v skladu s predpisi, ki urejajo varstvo okolja.
112. člen
(javna razgrnitev in obravnava)
(1) Po pridobitvi mnenj in odločitev iz prejšnjega člena,
občina dopolni osnutek OPN in okoljsko poročilo ter ju javno objavi v
prostorskem informacijskem sistemu in javno razgrne.
(2) Javnosti se na objavljeno in razgrnjeno gradivo omogoči dajanje
predlogov in pripomb v roku, ki ni krajši od 30 dni. Javnost se seznani s
krajem in časom javne razgrnitve, spletnim naslovom, kjer je osnutek OPN
objavljen, z načinom dajanja pripomb in rokom za njihovo posredovanje. Med
javno razgrnitvijo mora občina zagotoviti tudi javno obravnavo razgrnjenih gradiv.
(3) Občina prouči pripombe javnosti k osnutku OPN in predloge
ter do njih zavzame stališče, ki ga javno objavi v prostorskem informacijskem
sistemu in na krajevno običajen način.
113. člen
(razkritje morebitnega nasprotja interesov)
(1) Ob javni razgrnitvi osnutka OPN se javnost seznani tudi z
morebitnim nasprotjem interesov, kot ga določa predpis, ki ureja integriteto in
preprečevanje korupcije.
(2) Ne glede na določbe zakona, ki ureja integriteto in
preprečevanje korupcije, so k razkritju morebitnega nasprotja interesov zavezane
vse osebe, ki posredno ali neposredno izvršujejo občinsko pristojnost priprave
in sprejema OPN.
(3) Oseba iz prejšnjega odstavka poda izjavo, če je glede
nepremičnin, ki so del OPN in se na njih namerava spreminjati namenska raba
prostora ali prostorski izvedbeni pogoji:
-       
imela sama v zadnjih treh letih lastninsko, stavbno ali zastavno
pravico;
-       
imela v zadnjih treh letih lastninsko, stavbno ali zastavno pravico
oseba, ki je z njo v zakonski zvezi, zunajzakonski skupnosti, skupnosti
istospolnih partnerjev, skrbniškem ali rejniškem razmerju, sorodstvenem
razmerju v ravni vrsti ali sorodstvenem razmerju v stranski vrsti do drugega
kolena;
-       
je bila v zadnjih treh letih sama več kot 50 odstotni družbenik, član
organov upravljana ali nazora ali prokurist družbe, ki ima lastninsko, stavbno
ali zastavno pravico na takšni nepremičnini ali 
-       
je bila v zadnjih treh letih več kot 50 odstotni družbenik, član organov
upravljana ali nazora ali prokurist družbe, ki ima lastninsko, stavbno ali
zastavno pravico na takšni nepremičnini.
114. člen
(predlog OPN)
(1) Na podlagi stališč do pripomb in predlogov javnosti
občina pripravi predlog OPN.
(2) Predlog OPN občina skupaj z okoljskim poročilom javno
objavi v prostorskem informacijskem sistemu in o objavi obvesti nosilce
urejanja prostora, ter jih pozove, da v 30 dneh podajo mnenje. Če nosilci
urejanja prostora v mnenju ugotovijo, da občina njihovega mnenja na osnutek OPN
ni upoštevala, oziroma da ni upoštevala predpisov iz njihove pristojnosti,
morajo svojo ugotovitev utemeljiti in občini podati usmeritve za odpravo
nepravilnosti.
(3) Državni nosilci urejanja prostora, ki sodelujejo pri
celoviti presoji vplivov na okolje, hkrati z mnenjem iz prejšnjega odstavka
podajo tudi mnenje o sprejemljivosti vplivov izvedbe OPN na okolje, če tega
niso podali že v mnenju na osnutek OPN.
(4) Zaradi zahtevnosti ali obsega predloga OPN se lahko rok
iz drugega in tretjega odstavka tega člena na zahtevo nosilca urejanja prostora
podaljša za največ 30 dni.
(5) Če kljub usklajevanju mnenje določenega nosilca urejanja prostora
ostane negativno, se lahko v skladu z 19. členom tega zakona izpelje
postopek prevlade javne koristi, do takrat pa postopek priprave OPN ne sme
preiti v naslednjo fazo.
(6) Ministrstvo, pristojno za okolje, ugotovi, ali so vplivi
izvedbe predloga OPN na okolje sprejemljivi v skladu s predpisi s področja
varstva okolja.
115. člen
(potrditev predloga in sprejem OPN)
(1) Občina na podlagi mnenj iz prejšnjega člena pripravi
usklajen predlog OPN, pri čemer ob smiselni uporabi določb 127. člena tega
zakona posodobi grafični prikaz namenske rabe prostora na veljavni
zemljiškokatastrski prikaz, in ga skupaj s spremljajočim gradivom posreduje
ministrstvu v potrditev. Ministrstvo preveri in v 30 dneh potrdi predlog OPN s
sklepom, če:
-       
so bila pridobljena pozitivna mnenja nosilcev urejanja prostora iz
prejšnjega člena ali je bil izdan sklep o prevladi javne koristi;
-       
je predlog OPN pripravljen v predpisani obliki;
-       
predlog OPN vsebuje vse predpisano spremljajoče gradivo;
-       
je bilo pri celoviti presoji vplivov na okolje ugotovljeno, da so vplivi
izvedbe predloga OPN na okolje sprejemljivi.
(2) Po potrditvi predloga OPN ga ministrstvo javno objavi v
prostorskem informacijskem sistemu.
(3) Zoper sklep, s katerim ministrstvo potrdi ali zavrne
predlog OPN, ni dovoljen upravni spor.
(4) Po potrditvi predloga OPN ga občina sprejeme z odlokom in
pošlje ministrstvu, da ga javno objavi kot veljaven prostorski akt v
prostorskem informacijskem sistemu.
2.2. Občinski podrobni prostorski načrt
2.2.1. Namen in vsebina OPPN
116. člen
(namen OPPN)
(1) OPPN je prostorski akt, s katerim se podrobneje načrtuje prostorske
ureditve na območjih in za namen:
-       
notranjega razvoja ali prenove določenih delov naselja,
-       
kompleksne stanovanjske in poslovne gradnje,
-       
gospodarske javne infrastrukture,
-       
intenzivne kmetijske proizvodnje,
-       
turističnih in rekreacijskih dejavnosti v krajini,
-       
prostorskih ureditev lokalnega pomena, ki se načrtujejo zaradi posledic
naravnih in drugih nesreč,
-       
izkoriščanja mineralnih surovin in njihove sanacije,
-       
izvedbe ukrepov s področja varstva okolja in ohranjanja narave ali
-       
urejanja drugih problemsko ali prostorsko zaključenih območij v naseljih
in krajini, če je to strokovno utemeljeno.
(2) OPPN se pripravi za območja, za katera je z OPN
predvidena njegova priprava, lahko pa tudi na območjih, kjer z OPN ni
predviden, če se za to pokaže potreba ali pobuda po tem, ko je bil sprejet OPN.
(3) Območje urejanja z OPPN je praviloma sklenjeno območje, lahko
pa se z OPPN ureja tudi prostorsko nepovezana območja, če se ga pripravlja za
urejanje istovrstne, a prostorsko razpršene problematike.
(4) OPPN lahko sprejme tudi več občin skupaj, če je to zaradi
funkcionalne in prostorske povezanosti prostorskih ureditev smiselno.
(5) OPPN je podlaga za izdajo predodločb in gradbenih
dovoljenj v skladu s predpisi, ki urejajo graditev, ter določa pogoje za
izvedbo drugih posegov v prostor.
117. člen
(vsebina OPPN)
(1) Glede na namen in območje OPPN se z njim podrobneje določijo:
-       
urbanistične, arhitekturne in krajinske rešitve prostorskih ureditev;
-       
načrt gradbenih parcel;
-       
etapnost izvedbe prostorske ureditve, če je ta potrebna;
-       
pogoje glede gradnje gospodarske javne infrastrukture in priključevanja
objektov nanjo;
-       
rešitve in ukrepe za varovanje zdravja;
-       
rešitve in ukrepe za celostno ohranjanje kulturne dediščine;
-       
rešitve in ukrepe za varstvo okolja ter ohranjanje narave;
-       
rešitve in ukrepe za obrambo;
-       
rešitve in ukrepe za varstvo pred naravnimi in drugimi nesrečami,
vključno z varstvom pred požarom;
-       
rešitve in ukrepe za varstvo in ohranjanje kmetijskih zemljišč ter druge
vsebine glede na namen in območje, za katerega se OPPN pripravi.
(2) Vsebinske rešitve OPPN predstavljajo celotno izvedbeno regulacijo
prostora na njegovem območju urejanja, razen če se izrecno določi hkratna
uporaba posameznih elementov izvedbene regulacije iz OPN.
(3) V OPPN se prikažejo tudi vplivi in povezave načrtovanih prostorskih
ureditev s sosednjimi območji.
(4) Če je OPPN namenjen prenovi dela naselja, ki vsebuje
objekte ali območja kulturne dediščine, je za njegovo pripravo obvezna
predhodna izdelava strokovnih podlag za prenovo območij s kulturno dediščino.
(5) Občina lahko z OPPN spremeni na delu ali celotnem območju
urejanja tudi namensko rabo prostora in prostorske izvedbene pogoje brez
poprejšnje spremembe OPN, če je taka sprememba:
-       
potrebna za izvedbo občinskega razvojnega programa ali drugega
razvojnega projekta v skladu z regionalnim razvojnim programom,
-       
skladna s cilji prostorskega razvoja občine,
-       
skladna s pravnimi režimi in
-       
gre za spremembo iz bolj v manj intenzivne namenske rabe prostora.
(6) Če se z OPPN spreminja namenska raba prostora, vsebuje
sklep o njegovi pripravi tudi ugotovitev, da so izpolnjeni pogoji iz prejšnjega
odstavka.
(7) Občina po sprejetju OPPN, na podlagi katerega so nastale
spremembe namenske rabe, te spremembe vnese v OPN po postopku, kot je določen
za njegovo revizijo.
(8) Minister s podzakonskim aktom iz 48. člena tega zakona podrobneje
predpiše možnosti spreminjanja podrobnejše namenske rabe prostora z OPPN.
2.2.2. Postopek priprave OPPN
118. člen
(izhodišča za pripravo OPPN)
(1) Odločitev za pripravo OPPN temelji na odločitvah in
usmeritvah iz OPN, izhodiščih za pripravo OPPN, če se ta pripravlja na podlagi
izkazane potrebe občine in ni predviden v OPN, ali na pobudi investitorja
priprave OPPN.
(2) Če usmeritve za pripravo OPPN v OPN niso vnaprej podane
ali celovite, se pripravijo izhodišča za pripravo OPPN ob smiselni uporabi
določb 108. člena tega zakona.
(3) Ob pobudi investitorja priprave prostorskega akta ta
vsebuje:
-       
predstavitev investicijske namere,
-       
utemeljitev skladnosti pobude z regionalnim in občinskim prostorskim
planom, občinskim prostorskim načrtom in splošnimi smernicami nosilcev urejanja
prostora,
-       
opis in grafične prikaze območja s prikazom zasnov umestitve načrtovanih
objektov in drugih posegov v prostor.
(4) Če se OPPN pripravlja na pobudo investitorja priprave prostorskega
akta, občina z njim sklene pogodbo o medsebojnih obveznostih, zlasti glede
finančnih in rokovnih vidikov priprave OPPN, lahko pa se s pogodbo tudi
dogovori obveznost investitorja priprave prostorskega akta glede rokov
izgradnje v OPPN predvidenih gradenj ali obveznost izgradnje v njem predvidenih
objektov, ki so v javno korist.
119. člen
(postopek priprave in sprejetja OPPN)
(1) Za postopek priprave in sprejetja OPPN se smiselno
uporabljajo določbe, ki veljajo za postopek priprave in sprejetja OPN.
(2) Če občine pripravljajo skupen OPPN, se ta pripravi in
sprejme na način, kot to velja za OPPN. Občine v sklepu o pripravi OPPN
določijo pripravljavca skupnega OPPN. Skupni OPPN je sprejet, ko ga sprejmejo
občinski sveti vseh občin, ki so bile vključene v njegovo pripravo.
2.3. Odlok o urejanju podobe naselij in krajine
120. člen
(namen in vsebina odloka)
(1) Z odlokom o urejanju podobe naselij in krajine občina
ureja urbani in siceršnji prostorski razvoj na praviloma že izgrajenih območjih
naselij, s poudarkom na urejeni podobi ter usklajeni in medsebojno dopolnjujoči
rabi javnih in zasebnih površin, ter ureja in varuje podobo krajine, tako da
določa pogoje za:
-       
gradnjo objektov, za katere v skladu s predpisi, ki urejajo graditev
objektov, ni treba pridobiti gradbenega dovoljenja,
-       
vzdrževanje objektov v delu, ki se nanaša na njihov zunanji izgled,
-       
izvajanje negradbenih posegov v prostor, zlasti urejanje in vzdrževanje
zelenega sistema, urejanje javnih površin in njihovo splošno, posebno in
podrejeno rabo in rabo grajenega javnega dobra ter
-       
druge pogoje, namenjene zagotavljanju ustrezne podobe naselij in
krajine, kot so pravila glede oglaševanja, osvetljevanja, postavljanja blaga ob
poslovnih objektih, postavljanje pomožne kmetijsko-gozdarske opreme in podobno.
(2) Odlok o urejanju podobe naselij in krajine se sprejme za
območja, kjer je zagotavljanje urejene podobe naselja in krajine posebej
pomembno. Merila za določanje teh območij so:
-       
lega ob javnih površinah, kot so glavne ulice, mestne vpadnice, trgi,
parki in druge urbanistično pomembne lokacije v naseljih (stanovanjske soseske,
trgovsko poslovna območja ipd.);
-       
lega v območju varstva kulturne dediščine;
-       
lega v območju turističnih znamenitosti;
-       
lega ob objektih pomembnejše družbene infrastrukture;
-       
lega v območju kulturne krajine oziroma zavarovanih naravnih vrednot.
(3) Občina lahko vsebino odloka o urejanju podobe naselij in
krajine uredi tudi kot del OPN ali OPPN.
121. člen
(postopek priprave in sprejetja odloka)
Za pripravo in sprejetje odloka o urejanju podobe naselij in
krajine se smiselno uporabljajo določbe tega zakona o pripravi in sprejetju
OPN.
122. člen
(izvajanje posegov v prostor)
(1) Posegi v prostor iz prvega odstavka 120. člena tega
zakona se ne smejo izvajati v nasprotju z odlokom o urejanju podobe naselij in
krajine ter prostorskim izvedbenim aktom. Če tako določajo posebni predpisi, je
treba pred začetkom izvajanja teh posegov v prostor pridobiti soglasja,
dovoljenja in druge odobritve.
(2) Za potrebe izvajanja odloka o urejanju podobe naselij in
krajine lahko vsakdo pri občini glede na nameravano vrsto teh posegov pridobi
pogoje za njihovo izvedbo. Glede narave, plačila in veljavnosti teh pogojev se
smiselno uporabljajo določbe tega zakona o lokacijski informaciji.
2.4. Spreminjanje in posodabljanje občinskih prostorskih
izvedbenih aktov
123. člen
(spreminjanje in dopolnjevanje prostorskega izvedbenega
akta)
Spremembe in dopolnitve prostorskega izvedbenega akta se
pripravljajo in sprejemajo po postopku, ki je predpisan za njegovo pripravo in
sprejetje, razen če ta zakon ne določa drugače.
124. člen
(kratek postopek sprememb in dopolnitev OPN)
(1) Kratek postopek sprememb in dopolnitev OPN se izvede v
primerih takih sprememb OPN, ki ne predstavljajo vsebinsko novega določanja ali
spreminjanja namenske rabe prostora, načrtovanja novih prostorskih ureditev ali
določanja novih prostorskih izvedbenih pogojev, so pa potrebne zaradi:
-       
odprave očitnih pisnih, računskih in tehničnih napak v tekstualnem ali
grafičnem delu OPN ter odpravo pomanjkljivosti glede njegove oblike;
-       
vzpostavitve zakonitosti OPN na podlagi opozoril pristojnih organov v
postopku nadzora nad zakonitostjo občinskih splošnih aktov v skladu s predpisi
o državni upravi in lokalni samoupravi;
-       
uskladitve z veljavnimi sorodnimi predpisi, v skladu s 59. členom tega
zakona;
-       
uskladitve z izvedenimi upravnimi postopki po predpisih s področja cest,
kadar ti ne pomenijo spremembe namenske rabe;
-       
uskladitve zaradi OPPN, kadar se ti nanašajo na spremembe namenske rabe
prostora skladno s 117. členom tega zakona;
-       
uskladitve z veljavnimi DPN in celovitimi dovoljenji, kadar ti podajajo
usmeritve občinam glede določanja namenske rabe prostora v njihovem območju;
-       
uskladitve s pravili državnega prostorskega reda in drugimi predpisi, če
te ne terjajo spremembe namenske rabe prostora.
(2) Kratek postopek se izvede po postopku, ki je v občini
predpisan za sprejetje drugih občinskih odlokov, pri čemer:
-       
občina objavi predlog sprememb OPN v prostorskem in informacijskem
sistemu in javnosti omogoči dajanje predlogov in pripomb na objavljeno gradivo
v roku, ki ni krajši od 15 dni;
-       
se glede potrditve smiselno uporabljajo določbe 115. člena tega
zakona, pri čemer pa ministrstvo preveri zgolj, ali je predlog sprememb OPN
pripravljen v predpisani obliki in ali so izpolnjeni pogoji za uporabo kratkega
postopka iz tega člena, kar stori v 15 dneh.
(3) Kratkega postopka se ne sme uporabiti za spremembe ali
dopolnitve OPN, ki bi terjale sodelovanje nosilcev urejanja prostora ali bi
bilo treba zanje izvesti celovito presojo vplivov na okolje.
125. člen
(kratek postopek sprememb in dopolnitev OPPN)
Za kratek postopek sprememb in dopolnitev OPPN se smiselno
uporabljajo določbe prejšnjega člena.
126. člen
(postopek tehnične posodobitve grafičnega prikaza namenske
rabe prostora)
(1) Za namen ažurnosti grafičnega prikaza namenske rabe
prostora (v nadaljnjem besedilu: grafični prikaz) in uporabe njegovih podatkov
za potrebe izvajanja tega in drugih zakonov lahko občina tehnično posodobi
grafični prikaz iz veljavnega OPN na veljaven zemljiško katastrski prikaz.
(2) Tehnične posodobitve grafičnega prikaza se izvajajo na
izvornem grafičnem prikazu, kakršen je bil sprejet z OPN in ki se hrani ves čas
veljavnosti akta, ne pa na njegovih kasnejših tehničnih posodobitvah.
(3) Tehnično posodobitev grafičnega prikaza izvede pooblaščeni
prostorski načrtovalec v sodelovanju z odgovornim geodetom, veljavnost
tehničnega prenosa pa potrdi župan.
(4) Po potrditvi župan tehnično posodobitev posreduje v
pregled ministrstvu, ki v osmih dneh preveri in s sklepom potrdi ustreznost
tehnične posodobitve z vidika skladnosti z določbami tega zakona ter predpisov,
ki urejajo prostorski informacijski sistem. Če ministrstvo ugotovi, da
posredovani grafični prikaz presega tehnično posodobitev, potrditev zavrne in
občino napoti na reden postopek sprememb OPN.
(5) Potrjen posodobljen grafični prikaz ministrstvo vključi v
prostorski informacijski sistem, kjer nadomesti prejšnjega, in o tem obvesti
občino.
(6) Minister podrobneje predpiše način in pravila tehnične
posodobitve grafičnega prikaza.
2.5. Lokacijska preveritev
127. člen
(namen lokacijske preveritve)
Lokacijska preveritev je instrument prostorskega načrtovanja,
s katerim se:
-       
za namen izvajanja gradenj prilagodi in določi natančna oblika ter
velikost območja stavbnih zemljišč na posamični poselitvi;
-       
za doseganje gradbenega namena prostorskega izvedbenega akta dopušča
individualno odstopanje od prostorskih izvedbenih pogojev kot so določeni v tem
aktu;
-       
za namen smotrne rabe ter aktivacije zemljišč in objektov, ki niso v
uporabi, omogoča začasno rabo prostora.
128. člen
(določanje obsega stavbnega zemljišča pri posamični
poselitvi)
(1) Pri prilagajanju in določanju natančne oblike in
velikosti območja stavbnih zemljišč na posamični poselitvi se poleg določb 31.
člena tega zakona o ohranjanju posamične poselitve in prostorskih izvedbenih
pogojev iz OPN upošteva še fizične lastnosti zemljišča in pravne režime na tem
območju.
(2) Z lokacijsko preveritvijo se lahko velikost stavbnega
zemljišča, kot je določena v OPN, poveča ali zmanjša za največ 20 odstotkov,
vendar povečanje ne sme preseči 600 m2 glede na izvorno določen obseg
stavbnega zemljišča v OPN, ne glede na število izvedenih lokacijskih
preveritev.
(3) Občina podatek o spremenjeni obliki in velikosti stavbnih
zemljišč vnese v evidenco stavbnih zemljišč, ob naslednjih spremembah in
dopolnitvah OPN pa jo ustrezno prikaže v grafičnem prikazu namenske rabe
prostora.
(4) Natančno določanje oblike in velikosti stavbnega
zemljišča pri posamični poselitvi ni potrebno, če se gradbena parcela
nameravane gradnje v celoti nahaja znotraj območja stavbnih zemljišč, kot je
določeno v OPN.
129. člen
(individualno odstopanje od prostorskih izvedbenih pogojev)
(1) Če investicijska namera zaradi objektivnih okoliščin ne
zadosti posameznemu prostorskemu izvedbenemu pogoju, lahko občina z izvedbo
lokacijske preveritve dopusti individualno odstopanje od takšnega izvedbenega
pogoja. Občina lahko z lokacijsko preveritvijo tudi določi dodatne prostorske
izvedbene pogoje za izvedbo take investicijske namere.
(2) Objektivne okoliščine iz prejšnjega odstavka so:
-       
fizične lastnosti zemljišča, neprimerna parcelna struktura, pozidanost
ali raba sosednjih zemljišč in druge omejujoče okoliščine v zvezi z lokacijo,
na katere investitor ne more vplivati in onemogočajo izvedbo investicije, ali
pa terjajo nesorazmerne stroške na strani investitorja ali občine;
-       
nameravana uporaba gradbenih materialov ter tehničnih in tehnoloških
rešitev, ki med pripravo in sprejetjem prostorskega izvedbenega akta niso bile
poznane ali uporabljene, pa so ustrezne ali primernejše od predpisanih z vidika
doseganja ciljev urejanja prostora, varstva okolja, učinkovite rabe energije
ipd;
-       
medsebojna neskladnost prostorskih izvedbenih pogojev, določenih v
prostorskem izvedbenem aktu, ki je občina še ni uredila s spremembami in
dopolnitvami tega akta.
(3) Ne glede na prvi in drugi odstavek tega člena lahko
občina dopusti odstopanje od prostorskih izvedbenih pogojev na obstoječih
zakonito zgrajenih objektih na stavbnih zemljiščih tudi v primeru, če:
-       
gre za rekonstrukcijo ali prizidavo obstoječega objekta, ki pomeni
spremembo gabaritov, oblike, namembnosti ali zunanjega videza obstoječega
objekta zaradi uskladitve z bistvenimi zahtevami, kot jih za objekte določajo
predpisi, ki urejajo graditev;
-       
gre za nadomestno gradnjo, ki pomeni manjše odstopanje glede lege,
gabaritov, oblike, namembnosti in zunanjega videza objekta, ki ga nadomešča, če
je to potrebno zaradi varovanja javnega interesa;
-       
investicijska namera predvideva izvedbo pomožnih objektov, ki jih
prostorski izvedbeni pogoji ne dopuščajo, če se z njimi dosega boljša
funkcionalnost obstoječih objektov.
(4) Individualno odstopanje je dopustno, če:
-       
ni v nasprotju z javnim interesom in cilji prostorskega razvoja občine,
-       
se z njim lahko doseže gradbeni namen prostorskega izvedbenega akta ob
hkratnem upoštevanju drugih prostorskih izvedbenih pogojev, nameravana gradnja
pa ne bo spremenila načrtovanega videza območja, poslabšala bivalnih in
delovnih razmer na njem in povzročila motečega vpliva na podobo naselja ali
krajine,
-       
ne zmanjšuje možnosti pozidave sosednjih zemljišč in
-       
ni v nasprotju s pravnimi režimi ali sprejetimi državnimi prostorskimi
izvedbenimi akti.
130. člen
(omogočanje začasne rabe prostora)
(1) Če občina ne določi prostorskih izvedbenih pogojev za
začasno rabo prostora v prostorskem izvedbenem aktu, jo lahko omogoči z izvedbo
lokacijske preveritve.
(2) Začasna raba ne sme:
-       
biti v nasprotju z javnim interesom in cilji prostorskega razvoja
občine;
-       
onemogočati izvedbe trajno načrtovanih prostorskih ureditev in
predvidenih posegov v prostor, vključno z izvedbo pripravljalnih del zanje;
-       
zmanjševati možnosti pozidave sosednjih zemljišč;
-       
terjati izvedbe nove ali povzročiti bistvenega povečanja obremenitve
obstoječe komunalne opreme na območju in
-       
biti v nasprotju s pravnimi režimi.
(3) Z lokacijsko preveritvijo občina določi zemljišča, na
katerih je dopustna začasna raba, določi čas izvajanja začasne rabe ter ob
smiselni uporabi določb tega zakona, ki urejajo prostorske izvedbene pogoje,
določi pogoje zanjo ter uredi druga s tem povezana vprašanja.
(4) Določbe tega člena se smiselno uporabljajo tudi za
začasno rabo prostora v območju državnih prostorskih načrtov.
131. člen
(postopek lokacijske preveritve)
(1) Lokacijska preveritev se izvede na pobudo investitorja gradnje
na posamični poselitvi, investitorja, ki želi odstopiti od prostorskih
izvedbenih pogojev ali izvesti dopolnilne prostorske ureditve ali posege v
prostor, ali pobudnika začasne rabe prostora.
(2) Pobudi se priloži elaborat lokacijske preveritve (v nadaljnjem
besedilu tega oddelka: elaborat), v katerem se utemelji skladnost pobude z
določbami tega zakona glede na to, za kateri namen iz 127. člena tega zakona se
predlaga izvedba lokacijske preveritve.
(3) Elaborat izdela oseba, ki izpolnjuje pogoje za pooblaščenega
prostorskega načrtovalca po zakonu, ki ureja arhitekturno in inženirsko
dejavnost.
(4) Občina preveri skladnost elaborata z določbami tega
zakona in občinskih prostorskih aktov in občinskemu svetu v 60 dneh od prejema
pobude predlaga, da s sklepom lokacijsko preveritev potrdi, ali pa jo zavrne.
(5) Za namen preveritve skladnosti elaborata občina pozove nosilce
urejanja prostora, da ji predložijo mnenje z njihovega delovnega področja o
ustreznosti elaborata.
(6) Sklep iz četrtega odstavka tega člena vsebuje navedbo zemljišča,
na katerega se lokacijska preveritev nanaša in:
-       
v primeru lokacijske preveritve iz prve alineje 127. člena tega zakona
grafični prikaz prilagojene in natančno določene oblike in velikosti območja
stavbnega zemljišča,
-       
v primeru lokacijske preveritve iz druge alineje 127. člena tega
zakona prostorske izvedbene pogoje ali
-       
v primeru iz tretje alineje 127. člena tega zakona prostorske izvedbene
pogoje in čas začasne rabe prostora.
(7) Pred obravnavo na občinskem svetu se elaborat lokacijske preveritve
skupaj s pobudo iz prvega odstavka tega člena javno razgrne za najmanj 15 dni
na spletni strani občine in na krajevno običajen način. O javni razgrnitvi
občina pisno obvesti lastnike sosednjih zemljišč. Stališče do pripomb iz javne
razgrnitve je sestavni del gradiva za obravnavo na občinskem svetu.
(8) Sklep o lokacijski preveritvi se objavi v uradnem glasilu
občine in evidentira v prostorskem informacijskem sistemu.
(9) Investitor lahko za izvedbo lokacijske preveritve zaprosi
tudi v postopku predodločbe ali postopku izdaje gradbenega dovoljenja v skladu
s predpisi, ki urejajo graditev. Lokacijska preveritev v tem primeru
predstavlja predhodno vprašanje, pri čemer pristojni upravni organ prekine
postopek in odločanje o pobudi za lokacijsko preveritev odstopi pristojnemu
občinskemu organu.
132. člen
(stroški lokacijske preveritve)
(1) Za izvedbo lokacijske preveritve občina investitorju
zaračuna nadomestilo stroškov, ki ji nastanejo v tem postopku.
(2) Občina določi stroške lokacijske preveritve z odlokom, v
postopku posamične lokacijske preveritve pa jih določi s sklepom. Plačilo
nadomestila je pogoj za obravnavo elaborata in izdajo sklepa o lokacijski
preveritvi.
(3) Prihodki iz naslova lokacijske preveritve so namenski vir
občine za financiranje nalog urejanja prostora.
133. člen
(posledice in veljavnost lokacijske preveritve)
(1) Sklep o lokacijski preveritvi je glede vsebin, ki so z
njim določene, obvezna podlaga za izdajo predodločbe ali gradbenega dovoljenja
in izvedbo posegov v prostor, za katera gradbeno dovoljenje v skladu s
predpisi, ki urejajo graditev, ni potrebno.
(2) Občina kot obvezen mnenjedajalec v postopku predodločbe ali
gradbenega dovoljenja v skladu s predpisi, ki urejajo graditev v mnenju preveri
tudi skladnost nameravane gradnje s sklepom o lokacijski preveritvi.
(3) Sklep o lokacijski preveritvi za namen iz druge in tretje
alineje 127. člena tega zakona preneha veljati, če investitor ne vloži popolne
vloge za pridobitev predodločbe ali gradbenega dovoljenja v dveh letih od
njegove izdaje, ali s potekom veljavnosti na njegovi podlagi izdane predodločbe
ali gradbenega dovoljenja.
(4) Občina vodi evidenco lokacijskih preveritev.
5. poglavje: ZAČASNI UKREPI ZA ZAVAROVANJE PROSTORSKEGA
NAČRTOVANJA
134. člen
(namen začasnih ukrepov)
(1) Začasni ukrepi za zavarovanje urejanja prostora
(v nadaljnjem besedilu: začasni ukrepi) so ukrepi, s katerimi se med
pripravo DPN, OPN, OPPN ali med izvedbo združenega postopka prepreči ravnanja,
s katerimi bi bila onemogočena ali bistveno otežena priprava ali izvajanje teh
prostorskih aktov, in sicer če:
-       
bodo bistveno zvišani stroški načrtovanja prostorskih ureditev ali
-       
bodo za njihovo izvedbo potrebni znatno povečani posegi v pravice in
pravne koristi lastnikov nepremičnin in drugih subjektov.
(2) Vrste, območje učinkovanja in trajanje začasnih ukrepov morajo
biti določeni tako, da posegajo v pravice in pravne koristi oseb samo toliko,
kolikor je to nujno potrebno za dosego javne koristi, ki se z njimi zasleduje.
135. člen
(območje začasnih ukrepov)
Začasni ukrepi se lahko vzpostavijo za del ali celotno
območje:
-       
prostorske ureditve državnega pomena, za katero v skladu s tem ali
drugim zakonom obstaja razlastitveni namen ali namen omejitve lastninske
pravice in za katere še ni bil sprejet DPN ali izdano celovito dovoljenje;
-       
prostorske ureditve lokalnega pomena, za katero v skladu s tem ali
drugim zakonom obstaja razlastitveni namen ali namen omejitve lastninske
pravice in za katere še ni bil sprejet OPN ali OPPN.
136. člen
(vrste začasnih ukrepov)
(1) Z začasnimi ukrepi se lahko:
-       
prepove promet z zemljišči;
-       
prepove spreminjanje meje parcele z združitvijo ali delitvijo parcel,
komasacijo ali izravnavo meje;
-       
prepove izdaja gradbenih in drugih dovoljenj, vezanih na gradnjo in
uporabo objektov;
-       
prepove urejanje trajnih nasadov ali drugih posegov v prostor.
(2) Kadar se sprejema začasne ukrepe za pripravo DPN ali
izvedbo združenega postopka lahko vlada prepove ali omeji sprejemanje ali
spreminjanje občinskih prostorskih aktov.
(3) Začasni ukrep prepovedi pravnega prometa ne zajema
pravnega prometa:
-       
med osebami v sorodstvu v ravni vrsti ali v stranski vrsti do vštetega
četrtega kolena ali v svaštvu v ravni vrsti in v stranski vrsti do vštetega
drugega kolena;
-       
med državo, občino, osebo javnega prava, ki jo je ustanovila država ali
občina;
-       
s posameznimi deli stavbe v etažni lastnini.
(4) Na območju začasnih ukrepov so dovoljene tudi gradnje, s
katerimi se izboljšuje komunalna oprema in druga infrastruktura ter
rekonstrukcije na obstoječih objektih, ki so nujno potrebne za vzdrževanje
objektov in za bivanje ter delo prebivalcev na teh območjih, gradnje v zvezi z
varovanjem pred naravnimi in drugimi nesrečami ter geodetska in druga
pripravljalna dela, potrebna za izdelavo prostorskega akta oziroma njegovih sprememb
in dopolnitev.
(5) Začasni ukrep spreminjanja meje parcel ne vpliva na
spremembe mej parcel, ki so bile v času njene uveljavitve že dovoljene z
dokončno odločbo.
137. člen
(trajanje začasnih ukrepov)
Začasni ukrepi trajajo do uveljavitve prostorskega akta,
zaradi priprave oziroma izvedbe katerega se vzpostavijo, vendar največ štiri
leta. Po njihovem prenehanju se vsaj tri leta ne smejo ponovno vzpostaviti za
isto območje in zaradi načrtovanja ali izvedbe iste prostorske ureditve. Iz
utemeljenih razlogov ogrožene javne koristi pa se njihovo trajanje lahko
podaljša za največ štiri leta.
138. člen
(vzpostavitev začasnih ukrepov)
(1) O vzpostavitvi začasnih ukrepov odloči ministrstvo na
podlagi sklepa o izvedbi državnega prostorskega načrtovanja ali sklepa o
pripravi dokumentacije, ali občina na podlagi sklepa o pripravi OPN ali OPPN.
(2) Odločba o vzpostavitvi začasnih ukrepov vsebuje navedbo zemljiških
parcel, na katerih se vzpostavljajo začasni ukrepi, vrste začasnih ukrepov in
čas njihovega trajanja. Pritožba zoper odločbo občine ne zadrži izvršitve.
(3) Če je območje učinkovanja začasnega ukrepa v skladu z
drugim odstavkom 134. člena tega zakona lahko manjše od zemljiške parcele, se
začasni ukrepi iz druge, tretje in četrte alineje 136. člena tega zakona lahko
vzpostavijo samo na delu zemljiške parcele, v odločbi pa se območje učinkovanja
opiše in grafično prikaže tako natančno, da ga je moč prikazati v zemljiškem
katastru.
139. člen
(evidentiranje začasnih ukrepov)
(1) Prepoved pravnega prometa se zaznamuje v zemljiški
knjigi.
(2) Prepoved spreminjanja meje parcele se vpiše v zemljiški kataster.
(3) Prepoved izdajanja gradbenih in drugih dovoljenj, vezanih
na gradnjo in uporabo objektov, urejanja trajnih nasadov ali izvajanja drugih
posegov v prostor se evidentira v zbirki podatkov o graditvi objektov.
140. člen
(odškodnina zaradi začasnih ukrepov)
(1) Kadar se je pred pravnomočnostjo odločbe o vzpostavitvi začasnega
ukrepa prepovedi izdaje gradbenih in drugih dovoljenj, vezanih na gradnjo in
uporabo objektov ter spremembe meje parcele, na zahtevo lastnika zemljišča ali
druge osebe, ki lahko to zahteva, že začel upravni postopek, ni pa še bila
izdana dokončna odločba, se upravni postopek s sklepom ustavi.
(2) V primeru ustavitve postopka pripada lastniku zemljišča ali
drugi osebi, ki je lahko zahtevala izdajo gradbenega dovoljenja ali odločbe o
evidentiranju spremembe meje, odškodnina.
(3) Odškodnina obsega vse stroške, ki so nastali v zvezi z
ustavljenim upravnim postopkom (stroški samega postopka, naročilo dokumentacije
za izdajo gradbenega in drugih dovoljenj ali za evidentiranje spremembe meje),
pa tudi druge stroške, če lastnik ali oseba, ki je lahko zahtevala izdajo
gradbenega ali drugega dovoljenja ali odločbe o evidentiranju spremembe meje,
dokaže, da so ji nastali v zvezi s tem postopkom ali investicijsko namero,
katero je zasledovala s tem postopkom.
(4) Za postopek določitve odškodnine se smiselno uporabljajo določbe
tega zakona, ki urejajo odškodnino v primeru razlastitve.
V. del: UKREPI ZEMLJIŠKE POLITIKE
141. člen
(namen ukrepov zemljiške politike)
Z ukrepi zemljiške politike država in občina ali več občin
skupaj izvajajo aktivnosti, ki omogočajo uresničevanje ciljev prostorskega
razvoja in usmerjanje razvoja poselitve, tako da:
-       
skozi razvoj stavbnih zemljišč zagotavljajo njihovo zadostno količino in
dostopnost za namene bivanja, dela in rekreacije;
-       
ustvarjajo razmere za učinkovito gospodarjenje z zemljišči v javnem
interesu;
-       
omogočajo pridobivanje zemljišč in pravic na njih, potrebnih za izvedbo načrtovanih
prostorskih ureditev;
-       
zagotavljajo ustrezno urejenost prostora, omogočajo njegovo splošno rabo
in varujejo grajeno javno dobro.
1. poglavje: RAZVOJ STAVBNIH ZEMLJIŠČ
1. oddelek: Razvojne stopnje nepozidanih zemljišč
142. člen
(nepozidana stavbna zemljišča in njihove razvojne stopnje)
(1) Nepozidano stavbno zemljišče je zemljiška parcela oziroma
več zemljiških parcel ali njihovih delov, ki so z občinskim prostorskim aktom
namenjene za graditev objektov in niso pozidana zemljišča.
(2) Nepozidanim stavbnim zemljiščem se določijo razvojne stopnje.
(3) Razvojna stopnja nepozidanega stavbnega zemljišča
predstavlja številčno vrednost v razponu od 1 do 4 in je določena na podlagi
vrednotenja parametrov stanja, ki so odvisni od regulacije zemljišča s prostorskimi
akti, sorodnimi predpisi in drugimi splošnimi akti, njegove opremljenosti z
gospodarsko javno infrastrukturo in obstoja ter statusa pravnih režimov na
njem.
(4) Razvojne stopnje nepozidanega stavbnega zemljišča so:
-       
1. razvojna stopnja: nezazidljivo zemljišče;
-       
2. razvojna stopnja: prostorsko neurejeno zemljišče;
-       
3. razvojna stopnja: neopremljeno zemljišče;
-       
4. razvojna stopnja: urejeno zazidljivo zemljišče.
(5) Razvojne stopnje nepozidanih stavbnih zemljišč se vodijo
v evidenci stavbnih zemljišč skladno z določbami tega zakona.
143. člen
(nezazidljivo zemljišče)
(1) Nezazidljivo zemljišče je zemljišče, na katerem gradnja zaradi
določb prostorskega akta, dejanskega stanja v prostoru ali pravnih režimov, ni
dovoljena ali ni mogoča.
(2) Nezazidljivo zemljišče je zemljišče, ki izpolnjuje enega
od naslednjih pogojev:
-       
zemljišče, ki z izvedbeno regulacijo prostora ni predvideno za gradnjo
stavb;
-       
zemljišče, ki je namenjeno gradnji gospodarske javne infrastrukture s
spremljajočimi površinami;
-       
zemljišče, ki zaradi svoje lege, naklona ali nosilnosti ne omogoča
izvedbe prostorskih ureditev, predvidenih s prostorskim aktom;
-       
zemljišče, na katerem so uveljavljeni pravni režimi, ki trajno ali
začasno ne dopuščajo gradnje stavb in izvedbe drugih posegov v prostor;
-       
zemljišče, na katerem so dovoljene le izjemne gradnje, ki izhajajo
neposredno iz pravnega režima oziroma stanja v prostoru.
144. člen
(prostorsko neurejeno zemljišče)
Prostorsko neurejeno zemljišče je zemljišče, ki izpolnjuje
enega od naslednjih pogojev:
-       
zemljišče, za katerega je z OPN predvidena izdelava OPPN, pa ta še ni
sprejet;
-       
zemljišče na katerem ni dopustna graditev stavb do sprejetja drugega
prostorskega izvedbenega akta v pristojnosti občine ali države;
-       
zemljišče, ki je v komasacijskem območju upravne komasacije.
145. člen
(neopremljeno zemljišče)
Neopremljeno zemljišče je zemljišče, na katerem je sprejeta izvedbena
regulacija prostora, ki dopušča graditev, vendar ne izpolnjuje pogojev
komunalne opremljenosti, kot jo določa 149. člen tega zakona.
146. člen
(urejeno zazidljivo zemljišče)
Urejeno zazidljivo zemljišče izpolnjuje naslednje pogoje:
-       
na njem je skladno s prostorskimi akti dopustna gradnja stanovanjskih in
ne-stanovanjskih stavb;
-       
je komunalno opremljeno;
-       
izpolnjuje prostorske izvedbene pogoje glede oblike in velikosti
gradbene parcele ter tako omogoča izvedbo prostorskih ureditev, predvidenih s
prostorskim aktom;
-       
na njem niso uveljavljeni pravni režimi, ki ne dopuščajo gradnje stavb.
2. oddelek: Opremljanje stavbnih zemljišč
147. člen
(namen opremljanja)
(1) Opremljanje stavbnih zemljišč obsega projektiranje in
gradnjo komunalne opreme ter objektov in omrežij druge gospodarske javne
infrastrukture, ki so potrebni, da se lahko prostorske ureditve oziroma
objekti, načrtovani z OPN ali OPPN, izvedejo in se namensko uporabljajo.
(2) Gradnja objektov, razen objektov gospodarske javne
infrastrukture in drugih objektov, ki za izvedbo in delovanje ne potrebujejo
komunalne oskrbe, je dopustna na opremljenih stavbnih zemljiščih.
(3) Ne glede na prejšnji odstavek je gradnja objektov
dopustna tudi na neopremljenih stavbnih zemljiščih:
-       
če se sočasno z gradnjo objektov zagotavlja tudi opremljanje stavbnih
zemljišč po pogodbi o opremljanju ali
-       
če investitor zagotovi samooskrbo objekta s posamezno vrsto komunalne opreme
ob upoštevanju določb iz drugega odstavka 150. člena tega zakona.
(4) V primeru iz prve alineje prejšnjega odstavka zgrajeni
objekti lahko pridobijo uporabno dovoljenje le, če je bila zgrajena in predana
v uporabo vsa predvidena komunalna oprema ter objekti in omrežja druge
gospodarske javne infrastrukture.
148. člen
(komunalna oprema)
(1) Komunalna oprema so:
-       
objekti in omrežja infrastrukture za izvajanje obveznih lokalnih
gospodarskih javnih služb varstva okolja po predpisih, ki urejajo varstvo okolja,
-       
objekti in omrežja infrastrukture za izvajanje izbirnih lokalnih
gospodarskih javnih služb po predpisih, ki urejajo energetiko, na območjih,
kjer je priključitev obvezna,
-       
objekti grajenega javnega dobra, in sicer: občinske ceste, javna
parkirišča in druge javne površine v javni lasti.
(2) Minister lahko v soglasju z ministrom, v čigar
pristojnost spada posamezna vrsta komunalne opreme, podrobneje določi vrste
komunalne opreme.
149. člen
(opremljeno stavbno zemljišče)
(1) Komunalno opremljeno je stavbno zemljišče, ki ima urejen
dostop do javnega cestnega omrežja in je zanj mogoče izvesti priključke na:
-       
javno elektroenergetsko omrežje,
-       
javno vodovodno omrežje in
-       
javno kanalizacijsko omrežje.
(2) Ne glede na prejšnji odstavek je komunalno opremljeno stavbno
zemljišče tudi stavbno zemljišče za katerega:
-       
ni mogoče izvesti priključka na javno vodovodno omrežje, vendar le, če
iz občinskega prostorskega akta ali iz drugih področnih predpisov izhaja, da na
njem ne obstaja obveznost priključevanja na javno vodovodno omrežje oziroma, da
na njem ni oziroma ne bo zagotovljena javna služba oskrbe s pitno vodo;
-       
ni mogoče izvesti priključka na javno kanalizacijsko omrežje, vendar le,
če iz občinskega prostorskega akta ali iz drugih predpisov izhaja, da na njem
ne obstaja obveznost priključevanja na javno kanalizacijsko omrežje oziroma, da
na njem ni oziroma ne bo zagotovljena javna služba odvajanja in čiščenja
komunalne odpadne vode ali;
-       
ni mogoče izvesti priključka na javno vodovodno in kanalizacijsko
omrežje, vendar le, če iz občinskega prostorskega akta ali iz drugih predpisov
izhaja, da na njem ne obstaja obveznost priključevanja na javno vodovodno in
javno kanalizacijsko omrežje oziroma, da na njem nista oziroma ne bosta
zagotovljeni javna služba oskrbe s pitno vodo in javna služba odvajanja in
čiščenja komunalne odpadne vode.
(3) Omrežja iz prvega odstavka tega člena so omrežja, kot so
evidentirana v zbirnem katastru gospodarske javne infrastrukture. Če podatek o
omrežjih iz evidence v zbirnem katastru gospodarske javne infrastrukture ni
razviden, se za določitev opremljenega zemljišča lahko uporabi tudi druge
evidence s katerimi razpolaga občina oziroma upravljavci infrastrukturnih vodov.
(4) Minister podrobneje predpiše merila za to, kaj se šteje
za opremljeno zemljišče.
150. člen
(komunalna samooskrba)
(1) Objekti na zemljiščih, ki so na območjih enot urejanja
prostora, za katere iz občinskega prostorskega akta ali drugih predpisov
izhaja, da na njih ne obstaja obveznost priključevanja na posamezno komunalno
opremo ali na teh območjih ne bo zagotovljena javna služba za zagotavljanje
oskrbe s posamezno komunalno opremo, lahko komunalno oskrbo zagotovijo s
samooskrbo.
(2) Komunalna oprema za samooskrbo objekta na področju oskrbe
s pitno vodo in področju odvajanja ter čiščenja komunalne odpadne vode se lahko
uporablja le na območjih, ki niso opremljena s to gospodarsko javno
infrastrukturo in najpozneje do opremljanja stavbnega zemljišča z gospodarsko
javno infrastrukturo v skladu s predpisi, ki urejajo varstvo okolja.
151. člen
(izboljšanje opremljenosti stavbnega zemljišča)
(1) Šteje se, da gre za izboljšanje opremljenosti stavbnega zemljišča
s komunalno opremo, če se stavbno zemljišče opremi z dodatno vrsto komunalne
opreme, ki je na stavbnem zemljišču prej ni bilo.
(2) Stavbno zemljišče je opremljeno z dodatno vrsto komunalne
opreme, ko je komunalna oprema zgrajena in je za njo pridobljeno uporabno
dovoljenje. Če za gradnjo komunalne opreme gradbeno dovoljenje ni potrebno, se
šteje, da je komunalna oprema zgrajena, ko je predana v upravljanje.
152. člen
(načrtovanje opremljanja stavbnih zemljišč)
(1) Občina v občinskih prostorskih aktih določi vrste
komunalne opreme, ki jih je treba še zgraditi ali dograditi.
(2) V občinskih prostorskih aktih se ob upoštevanju
regionalnih in občinskih prostorskih planov ter drugih razvojnih aktov države
in občine določi tudi, katere objekte in omrežja infrastrukture gospodarskih
javnih služb, ki niso komunalna oprema in niso prostorske ureditve državnega
pomena, je treba zgraditi.
(3) Če akti iz prejšnjega odstavka ne zajemajo rokovnih in
finančnih opredelitev, se določi katere objekte in omrežja infrastrukture
gospodarskih javnih služb je treba zgraditi na podlagi dogovora med občino in
izvajalcem gospodarske javne službe. V dogovoru morajo biti opredeljeni tudi
roki in financiranje.
(4) Če dogovor iz prejšnjega odstavka ni sklenjen, lahko
občina na lastne stroške zgradi elektroenergetsko omrežje, ki je potrebno za
opremljanje stavbnih zemljišč, če je občina v veljavnem prostorskem aktu in programu
opremljanja določila opremljanje stavbnih zemljišč z elektroenergetskim
omrežjem.
(5) Izvajalec obvezne državne javne službe distribucije
električne energije prevzame omrežje iz prejšnjega odstavka v lastništvo po
njegovi vključitvi v infrastrukturo skladno s predpisi o energetiki.
(6) V primeru iz četrtega in petega odstavka tega člena
občina zaračuna stroške opremljanja stavbnih zemljišč s to infrastrukturo
izvajalcu javne službe.
(7) Izvajalec javne službe mora na zahtevo občine tej
povrniti stroške izgradnje elektroenergetskega omrežja. Stroški se povrnejo
tako, da se zaračunane omrežnine na tem omrežju nakazujejo na račun občine, od
dne priključitve prvega objekta na to omrežje do celotne višine stroškov.
(8) Opredelitev vrste stroškov iz prejšnjega odstavka, način
njihovega vračanja in obdobje vračanja določi minister v soglasju z ministrom,
pristojnim za energetiko.
153. člen
(program opremljanja stavbnih zemljišč)
(1) S programom opremljanja stavbnih zemljišč (v nadaljnjem besedilu:
program opremljanja) se načrtuje izvajanje opremljanja stavbnih zemljišč ter
določa finančna sredstva za izvedbo komunalne opreme v posameznih območjih
opremljanja.
(2) Območje opremljanja iz prejšnjega odstavka je območje funkcionalno
zaokroženih komunalno neopremljenih stavbnih zemljišč, na katerem je z OPN ali
OPPN predvidena nova prostorska ureditev, za katero je treba predhodno zgraditi
novo komunalno opremo ter objekte ali omrežja druge gospodarske javne
infrastrukture.
(3) Program opremljanja se pripravi na podlagi OPN ali OPPN
in njunih elaboratov ekonomike ter na podlagi projektne dokumentacije v skladu
s predpisi, ki urejajo graditev.
(4) Program opremljanja sprejme občinski svet z odlokom.
(5) Občina posreduje sprejeti program opremljanja ministrstvu
najpozneje v 15 dneh po njegovi uveljavitvi.
154. člen
(vsebina programa opremljanja)
(1) S programom opremljanja se za območja, na katerih se z
OPN ali OPPN predvideva nove prostorske ureditve ter gradnja nove komunalne
opreme ter objektov in omrežij druge gospodarske javne infrastrukture,
podrobneje določijo komunalna oprema in druga gospodarska javna infrastruktura,
ki jo je treba zgraditi ali dograditi, roki za gradnjo ter podlage za odmero
komunalnega prispevka za novo komunalno opremo.
(2) Podlage za odmero komunalnega prispevka za novo komunalno
opremo iz prejšnjega odstavka so:
-       
obračunska območja nove komunalne opreme,
-       
skupni in obračunski stroški nove komunalne opreme,
-       
preračun obračunskih stroškov nove komunalne opreme na enoto mere in
-       
merila za odmero komunalnega prispevka za novo komunalno opremo.
(3) Vlada podrobneje predpiše vsebino programa opremljanja.
155. člen
(obračunsko območje)
(1) Obračunsko območje posamezne vrste nove komunalne opreme
je območje, na katerem se zagotavlja priključevanje na to vrsto komunalne
opreme, oziroma območje njene uporabe.
(2) Obračunsko območje se določi na podlagi obveznih
sektorskih aktov za posamezno komunalno opremo ter obveznosti in možnosti
priključevanja na posamezno vrsto nove komunalne opreme v prostorskih aktih
občine.
156. člen
(zagotavljanje gradnje komunalne opreme)
(1) Občina zagotavlja gradnjo komunalne opreme.
(2) Gradnja komunalne opreme se financira iz komunalnega prispevka,
proračunskih sredstev občine in drugih virov. Drugi viri financiranja komunalne
opreme so proračunska sredstva države, sredstva pridobljena iz različnih
skladov in druga finančna sredstva, ki niso komunalni prispevek.
157. člen
(pogodba o opremljanju)
(1) Investitor ali investitorka (v nadaljnjem besedilu:
investitor) in občina se lahko s pogodbo o opremljanju dogovorita, da bo
investitor sam zgradil del ali celotno komunalno opremo, za zemljišče, na
katerem namerava graditi, če je gradnja te komunalne opreme predvidena v
programu opremljanja.
(2) Stroške izgradnje v pogodbi predvidene komunalne opreme
nosi investitor. Šteje se, da je investitor na ta način v naravi plačal
komunalni prispevek za novo komunalno opremo, ki jo je sam zgradil. Če se nova
komunalna oprema iz 3. točke petega odstavka tega člena posredno ali
neposredno priključuje na obstoječo komunalno opremo oziroma bremeni že
zgrajeno komunalno opremo, je investitor dolžan plačati še pripadajoči del
komunalnega prispevka za obstoječo komunalno opremo.
(3) Občina lahko sklene pogodbo o opremljanju, če so
izpolnjeni naslednji pogoji:
-       
občina ima sprejet program opremljanja in podlage za odmero komunalnega
prispevka za obstoječo komunalno opremo za območje celotne občine iz 217. člena
tega zakona;
-       
občina izjavi, da je načrtovana gradnja na zemljišču, ki je predmet
pogodbe o opremljanju, v javnem interesu in je investicijsko vzdržna;
-       
občina izjavi, da opremljanje zemljišča, ki je predmet pogodbe, ni
načrtovano v občinskem proračunu za tekoče ali prihodnje leto in da občina zato
ne more zagotoviti sredstev za opremljanje zemljišča, ki je predmet pogodbe, z
navedbo predvidenega roka možnosti zagotovitve sredstev za opremljanje
zemljišča, ki je predmet pogodbe.
(4) Pogodbo o opremljanju lahko investitor in občina skleneta
tudi, če gradnja komunalne opreme ni predvidena v programu opremljanja, vendar
le, če se gradnja komunalne opreme izvaja v celotnem obsegu in gre izključno za
opremljanje zemljišč investitorja oziroma investitorjev na tem območju
opremljanja.
(5) Pogodba o opremljanju vsebuje:
1.     
opredelitev območja opremljanja s seznamom zemljiških parcel, ki jih bo
opremljal investitor;
2.     
pregled obstoječe komunalne opreme na tem območju;
3.     
pregled nove komunalne opreme, ki jo bo zagotovil investitor;
4.     
navedbo obstoječe komunalne opreme, na katero bo investitor priključil
novo zgrajeno komunalno opremo iz prejšnje točke in pogoje za priključitev novo
zgrajene komunalne opreme na obstoječo;
5.     
izračun komunalnega prispevka za novo komunalno opremo;
6.     
določitev dela komunalnega prispevka za novo komunalno opremo, za
katerega se šteje, da ga bo investitor plačal z izgradnjo komunalne opreme po
pogodbi o opremljanju;
7.     
izračun pripadajočega dela komunalnega prispevka za obstoječo komunalno
opremo v kolikor se nova komunalna oprema iz 3. točke tega odstavka posredno
ali neposredno priključuje na obstoječo komunalno opremo oziroma bremeni že
zgrajeno komunalno opremo;
8.     
način poračuna stroškov investitorja, če vrednost zgrajene komunalne
opreme po pogodbi o opremljanju presega vrednost odmerjenega komunalnega
prispevka za novo komunalno opremo;
9.     
rok, v katerem bo investitor zgradil manjkajočo komunalno opremo;
10.  
zagotovilo, da se bo območje opremljalo na osnovi projektne
dokumentacije po predpisih o graditvi objektov, s katero soglaša občina;
11.  
opredelitev nadzornega organa občine, ki bo izvajal nadzor nad kakovostjo
izvedbe, skladnostjo izvedbe del s pogodbo o opremljanju in predajo komunalne
opreme;
12.  
pravice in dolžnosti investitorja ter roke, za odpravo nepravilnosti,
ugotovljene pri občinskem nadzoru;
13.  
bančno garancijo v višini največ 20 odstotkov vrednosti načrtovane
komunalne opreme, s katero se zavaruje predvideni obseg in rok del in bančno
garancijo v višini največ 20 odstotkov vrednosti zgrajene komunalne opreme brez
vključenih stroškov zemljišč, s katero se zavaruje dobro izvedbo del in odpravo
napak v garancijskemu roku;
14.  
zagotovilo, da bo občina izdala investitorju potrdilo o poravnanih obveznosti
iz naslova komunalnega prispevka za novo komunalno opremo na podlagi odločbe o
komunalnem prispevku za novo komunalno opremo na podlagi bančne garancije;
15.  
rok, v katerem občina ne bo spreminjala tistega dela prostorskega akta,
ki je podlaga za investicije po tej pogodbi oziroma sorodnih aktov po tem
zakonu, ki so v njeni pristojnosti in ki bi lahko vplivali na izvedljivost
pogodbe o opremljanju. Če občina spremeni prostorski akt oziroma soroden
predpis v roku iz pogodbe, odgovarja za povzročeno škodo.
(6) Občina mora prevzeti komunalno opremo, zgrajeno skladno s
pogodbo o opremljanju, ko je zanjo izdano uporabno dovoljenje in so zanjo
ustrezno urejene lastniške ali druge stvarnopravne pravice. Ne glede na
navedeno, občini komunalne opreme ni treba prevzeti, dokler ni izdano vsaj eno
gradbeno dovoljenje za objekt, ki se bo priključil na to komunalno opremo in
dokler ni plačan pripadajoči del komunalnega prispevka za obstoječo komunalno
opremo iz 7. točke prejšnjega odstavka. Če so se pri gradnji komunalne opreme
izvajala dela oziroma posegi v prostor, za katere ni treba pridobiti gradbenega
oziroma uporabnega dovoljenja, občina prevzame takšno komunalno opremo, če iz
ugotovitev nadzornega organa izhaja, da je ta izvedena v skladu s predpisi, ki
urejajo graditev in z določbami iz pogodbe o opremljanju ter so zanjo ustrezno
urejene lastniške ali druge stvarnopravne pravice.
3. oddelek: Komasacija na območju stavbnih zemljišč
3.1. Pogodbena komasacija
158. člen
(pogodbena komasacija)
(1) Pogodbena komasacija je prostorski ukrep, s katerim se na
podlagi sklenjene pogodbe in pridobljenega komasacijskega soglasja vzpostavi
takšna parcelna struktura stavbnih zemljišč, da omogoča izvedbo prostorskih
ureditev, predvidenih s prostorskim aktom.
(2) Pogodbo o komasaciji sklenejo lastniki zemljišč, katerih parcele
se s tem najprimerneje zložijo skupaj in nato ponovno razdelijo.
159. člen
(komasacijsko soglasje)
(1) Pred evidentiranjem pogodbene komasacije morajo lastniki
zemljišč pridobiti komasacijsko soglasje, ki ga izda občina v 15 dneh od
prejetja popolne zahteve.
(2) Zahtevi za pridobitev komasacijskega soglasja morajo
lastniki zemljišč priložiti:
-       
načrt obstoječega parcelnega stanja s površinami parcel,
-       
pogodbo o komasaciji s podpisi vseh lastnikov in
-       
načrt novega parcelnega stanja.
(3) Občina izda komasacijsko soglasje, če je predvideno novo
parcelno stanje v skladu s prostorskimi akti in drugimi predpisi. Če občina v
roku iz prvega odstavka tega člena ne odloči o izdaji komasacijskega soglasja,
se šteje, da je predvideno novo parcelno stanje v skladu s prostorskimi akti in
drugimi predpisi.
(4) Zoper odločbo o izdaji komasacijskega soglasja je
dovoljena pritožba, o kateri odloča ministrstvo.
160. člen
(evidentiranje pogodbene komasacije)
(1) Na podlagi pogodbe o komasaciji in komasacijskega
soglasja se lahko zahteva evidentiranje pogodbene komasacije v okviru postopka
za ureditev mej. V tem postopku se komasacijsko soglasje šteje kot soglasje za
spremembo meje parcele.
(2) Postopki ureditve mej na podlagi pogodbene komasacije se
obravnavajo prednostno.
3.2. Upravna komasacija
3.2.1. Splošne določbe
161. člen
(namen upravne komasacije)
(1) Upravna komasacija (v nadaljnjem besedilu: komasacija) je
prostorski ukrep, s katerim se izvede zložba parcel in njihova ponovna
razdelitev, tako da je omogočena izvedba prostorskih ureditev, predvidenih s
prostorskim aktom.
(2) Komasacija se izvede, če ni mogoče doseči pogojev za
pogodbeno komasacijo.
162. člen
(podlaga za komasacijo)
(1) Komasacija se lahko izvede na območju stavbnih zemljišč
na podlagi veljavnega OPN ali OPPN ali pa se izvaja hkrati s pripravo OPPN.
(2) Kadar se komasacija izvaja na območju, na katerem se
hkrati s komasacijo pripravlja OPPN, se načrt parcelacije iz OPPN lahko šteje
za komasacijski načrt, če s tem soglašajo vsi komasacijski udeleženci v 30 dneh
od sprejetja OPPN. Če se komasacijski udeleženci v tem roku ne izjavijo, se
šteje, da soglašajo s tem.
(3) OPN ali OPPN, na podlagi katerega je bila uvedena
komasacija, se po njeni uvedbi na območju komasacije ne sme spreminjati, razen
na predlog ali s soglasjem komasacijske komisije in komasacijskega odbora, če
je izvoljen.
163. člen
(komasacijski udeleženci)
(1) Komasacijski udeleženec je lastnik nepremičnine z območja
komasacije ali imetnik drugih stvarnih pravic na takšni nepremičnini.
(2) Komasacijski udeleženci lahko izmed sebe izvolijo
komasacijski odbor, ki zastopa njihove skupne interese, pripravlja predloge in
sodeluje pri pripravi načrtov v komasacijskem postopku.
(3) Če komasacijski udeleženci ne izvolijo komasacijskega odbora
in se hkrati s komasacijo pripravlja OPPN, komasacijska komisija obravnava samo
predloge in mnenja:
-       
ki jih podpiše več kot 30 odstotkov vseh komasacijskih udeležencev ali
-       
ki jih podpišejo komasacijski udeleženci, ki imajo v lasti najmanj 50
odstotkov površine zemljišč na komasacijskem območju.
164. člen
(komasacijska komisija)
(1) Komasacijski postopek vodi pristojni občinski upravni
organ, ki za opravljanje strokovnih nalog in pomoč pri vodenju komasacijskega
postopka ustanovi komasacijsko komisijo.
(2) Komasacijsko komisijo sestavlja najmanj pet članov,
strokovnjakov s področja prava, urejanja prostora in graditve, geodezije in
cenitve nepremičnin, ki izmed sebe izvolijo predsednika.
165. člen
(komasacijsko območje)
(1) Komasacijsko območje se določi tako, da je mogoča smotrna
izvedba komasacije. Sestavljeno je lahko iz prostorsko ločenih zemljišč.
(2) Posamezna zemljišča, ki otežujejo izvedbo komasacije, se
lahko delno ali v celoti izvzamejo iz komasacijskega območja.
(3) Občina lahko s spremembo ali dopolnitvijo pravnomočnega sklepa
o uvedbi komasacije pozneje spremeni meje komasacijskega območja, če gre za
povečanje oziroma za zmanjšanje do 20 odstotkov površine komasacijskega
območja, če je to potrebno zaradi racionalnejše izvedbe komasacije. Če je bil
postopek komasacije uveden na zahtevo lastnikov zemljišč, morajo ostati
izpolnjeni pogoji glede ustreznega deleža lastništva iz drugega odstavka 167.
člena tega zakona.
166. člen
(komasacijska masa)
(1) Komasacijsko maso sestavljajo vsa zemljišča na
komasacijskem območju, vključno z zgrajenimi objekti.
(2) Komasacijska masa se razdeli med posamezne komasacijske udeležence
sorazmerno z vrednostmi zemljišč, ki so jih prispevali v komasacijsko maso.
(3) Iz komasacijske mase se najprej določijo gradbene parcele
obstoječim objektom, zatem se dodelijo zemljišča tistim udeležencem, ki jim
pripadajo parcele, ki po površini ustrezajo parcelam, namenjenim gradnji iz
občinskega prostorskega akta. Parcele udeležencev, ki so po izračunu manjše od
parcel, namenjenih gradnji, kot jih predpisuje občinski prostorski akt, se
povečajo na račun zemljišč, ki so v občinski lasti, kadar pa to ni mogoče, pa
tudi na račun zemljišč, ki so v lasti drugih udeležencev.
(4) Če na način iz prejšnjega odstavka ni mogoče povečati parcel
na predpisano velikost ali če ni mogoče ustanoviti solastniških razmerij med
udeleženci na isti parceli, se take površine povečajo proti povračilu vrednosti
na račun tistih udeležencev, ki jim ne pripada zadostna površina, kot je
predpisana za parcelo, namenjeno gradnji, pri čemer se najprej upoštevajo
najmanjše parcele. Ostanek površin se razdeli med druge udeležence, če ga ne
odkupi eden od sosednjih udeležencev.
(5) Zemljišča, dodeljena iz komasacijske mase, morajo čim
bolj ustrezati legi zemljišč tistih udeležencev, ki so bila vključena v
komasacijsko maso. Zemljišča z objekti se praviloma dodelijo prejšnjim
lastnikom.
(6) Razlike v vrednosti med zemljišči, ki so bila vključena v
komasacijsko maso, in dodeljenimi zemljišči se morajo izravnati v denarju, in
sicer takrat, kadar je razlika v vrednosti nastala zaradi razlike v površini in
kadar razliko v vrednosti povzroči lega ali druga značilnost zemljišča.
(7) Lastnik zemljišča mora na račun za izvedbo komasacije plačati
odškodnino, če je vključeno zemljišče obremenjeno z bremenom, za odpravo
katerega je bilo potrebno izplačilo iz komasacijske mase.
(8) Denarne odškodnine določa komasacijska komisija.
3.2.2. Postopek komasacije
167. člen
(uvedba komasacije)
(1) Občina začne komasacijski postopek po uradni dolžnosti:
-       
na območju stavbnih zemljišč, kjer parcelna struktura onemogoča izvedbo
prostorskih ureditev, predvidenih z OPN ali
-       
na območju, kjer je bil sprejet OPPN in v dveh letih po sprejetju še ni
bil začet postopek pogodbene komasacije oziroma parcelna struktura ni skladna z
načrtom parcelacije iz OPPN.
(2) Postopek komasacije se lahko začne tudi:
-       
na predlog najmanj dveh tretjin lastnikov zemljišč s komasacijskega območja
oziroma območja, ki se ureja z OPPN ali
-       
na predlog lastnikov zemljišč, ki imajo v lasti najmanj dve tretjini
površin zemljišč na komasacijskem območju oziroma na območju, ki se ureja z
OPPN.
(3) Osebe iz prejšnjega odstavka predlogu za uvedbo
komasacijskega postopka občini priložijo:
-       
načrt z vrisom predvidene meje komasacijskega območja;
-       
seznam parcel oziroma njihovih delov na komasacijskem območju skupaj z
navedbo njihovih površin;
-       
seznam komasacijskih udeležencev, s podpisanimi izjavami komasacijskih
udeležencev za uvedbo komasacijskega postopka.
(4) Ob uvedbi komasacije na območju ali delu območja, kjer se
pripravlja OPPN, se komasacijska odločba izda po uveljavitvi OPPN.
(5) Za postopek se uporablja zakon, ki ureja splošni upravni postopek,
če ta zakon ne določa drugače.
168. člen
(sklep o uvedbi komasacije)
(1) Pristojni občinski upravni organ izda sklep o uvedbi
komasacije, v katerem se navedejo komasacijsko območje, zemljiške parcele in
njihovi deli, ki so vključeni v komasacijo. V prilogi sklepa se navedejo
lastniki parcel in imetniki drugih stvarnih pravic na nepremičninah z območja
komasacije.
(2) Sklep o uvedbi komasacije se objavi v uradnem glasilu
občine in na svetovnem spletu. Sklep in priloga sklepa se vroči vsem komasacijskim
udeležencem in pristojnemu organu za geodetske zadeve (v nadaljnjem besedilu:
geodetska uprava). Zoper sklep o uvedbi komasacije je dovoljena pritožba, o
kateri odloča župan.
(3) Občina ob objavi sklepa o uvedbi komasacije pozove vse
osebe, na katerih stvarne pravice bi lahko komasacija vplivala, naj v 30 dneh
predložijo vse podatke o svojih pravicah na komasacijskem območju.
(4) Uvedba komasacije in komasacijsko območje se vpišeta v
zemljiški kataster, ki se vodi v skladu z zakonom, ki ureja evidentiranje
nepremičnin. Na predlog občinskega upravnega organa se uvedba komasacije in
komasacijsko območje zaznamujeta v zemljiški knjigi.
(5) Z izdajo sklepa o uvedbi komasacije so na komasacijskem območju
brez soglasja občinskega upravnega organa prepovedani gradnja, izvajanje drugih
ureditev na zemljiščih, promet z zemljišči razen prodaje občini ali drugemu
udeležencu komasacije in sprememba meje parcele, ki ni povezana s komasacijo.
Dopustni sta prodaja zemljišč na komasacijskem območju tretjim osebam in z njo
povezana parcelacija, če se s tem strinja komasacijska komisija.
(6) Pogodba, sklenjena v nasprotju s prejšnjim odstavkom, je
nična. Lastnik tudi nima pravice do odškodnine za sredstva, vložena v gradnjo
in urejanje zemljišča.
(7) Vse osebe, katerih stvarne pravice so nastale ali se
spremenijo po uvedbi komasacijskega postopka, morajo te pravice prijaviti
občinskemu upravnemu organu.
169. člen
(predhodna ureditev mej)
(1) Če meje obodnih parcel komasacijskega območja niso
urejene ali so v komasacijsko območje vključeni le deli parcel, se na podlagi
sklepa o uvedbi komasacije najprej izvede postopek za ureditev mej oziroma
opravi parcelacija.
(2) Komasacijski postopek se prekine do ureditve mej oziroma
določitve mej v postopku parcelacije s pravnomočno upravno ali sodno odločbo.
(3) Upravni ali sodni postopki ureditve mej oboda
komasacijskega območja se obravnavajo prednostno.
(4) Po ureditvi oboda komasacijskega območja se dopolni sklep
o uvedbi komasacije z novimi parcelami.
170. člen
(elaborat obstoječega stanja in elaborat vrednotenja
zemljišč)
(1) Oseba, registrirana za izvajanje geodetske dejavnosti, po
uvedbi komasacije izdela elaborat obstoječega stanja komasacijskega območja, ki
vsebuje prikaz parcel, njihovih površin in lastnikov zemljišč. Glede površin
parcel se upoštevajo podatki zemljiškega katastra, ki se izravnajo na površino
komasacijskega območja. Parcelam z urejeno mejo se površina iz zemljiškega
katastra v izravnavi ne spremeni. Lastnik, ki se ne strinja z izravnano
površino parcele, lahko zahteva predhodno ureditev meje parcele.
(2) Na podlagi elaborata obstoječega stanja cenilec izdela
elaborat vrednotenja zemljišč in ga predloži v pregled komasacijski komisiji,
ki se do elaborata vrednotenja strokovno opredeli. Pri izdelavi elaborata vrednotenja
se upošteva:
-       
podatke o nepremičninah in o njihovi posplošeni vrednosti, ki se v
skladu s predpisi o evidentiranju nepremičnin in predpisi o množičnem
vrednotenju nepremičnin vodijo v javnih evidencah, ter druge podatke, ki jih
pridobi od lastnikov nepremičnin oziroma nosilcev pravic na tej nepremičnini in
-       
stanje nepremičnin v naravi.
(3) Občina javno razgrne elaborat obstoječega stanja in
elaborat vrednotenja zemljišč na sedežu občine ali vaške, krajevne ali četrtne
skupnosti in na svetovnem spletu za 15 dni in v tem času opravi javno
obravnavo. Občina o javni razgrnitvi pisno obvesti komasacijske udeležence.
(4) Če udeleženci med javno razgrnitvijo ne uveljavljajo
ugovorov glede obstoječih mej parcel ali vrednosti zemljišč, ne morejo
izpodbijati odločbe o komasaciji iz tega razloga.
171. člen
(komasacijski načrt)
(1) Komasacijski načrt izdelajo osebe, ki so pripravile
elaborat obstoječega stanja in elaborat vrednotenja, v sodelovanju s
komasacijsko komisijo tako, da vsebuje vse sestavine, ki so pomembne za izdajo
komasacijske odločbe.
(2) Komasacijski načrt vsebuje načrt obstoječega stanja in
načrt nove razdelitve zemljišč. Iz načrtov in seznamov morajo biti razvidni
staro in novo premoženjsko stanje lastnikov po velikosti in pravnih razmerjih,
izračun odškodnin, ki jih morajo plačati komasacijski udeleženci oziroma
občina, ter merila za določitev stroškov komasacije. Komasacijski načrt mora
vsebovati tudi izračun odškodnin, ki jih komasacijski udeleženci plačajo zaradi
ukinitve ali spremembe stvarnih oziroma obligacijskih pravic, ki so povezane s
komasacijo.
(3) Občina javno razgrne komasacijski načrt na sedežu občine
ali vaške, krajevne ali četrtne skupnosti in na svetovnem spletu za 30 dni in v
tem času opravi javno obravnavo. Občina o javni razgrnitvi pisno obvesti
komasacijske udeležence.
(4) Pred začetkom javne obravnave se morajo dodeljene parcele
v naravi vidno označiti. Med javno razgrnitvijo lahko udeleženci komasacije
vlagajo predloge in pripombe.
(5) Če se komasacija izvaja vzporedno s pripravo OPPN, se
komasacijski načrt javno razgrne skupaj z OPPN.
172. člen
(sprejetje komasacijskega načrta)
(1) Po javni razgrnitvi in javni obravnavi komasacijska
komisija prouči pripombe in predloge komasacijskih udeležencev in do njih
zavzame stališče ter ga objavi na krajevno običajen način in na svetovnem
spletu. Komasacijske udeležence mora komasacijska komisija pisno seznaniti s
svojimi stališči do pripomb in predlogov, ki so bili izraženi ob javni
razgrnitvi.
(2) Glede na zavzeta stališča do pripomb in predlogov iz
prejšnjega odstavka občina sprejme sklep o odobritvi komasacijskega načrta ali
pa ga vrne v dopolnitev. Če je treba predlog komasacijskega načrta dopolniti,
se ponovno razgrne za 15 dni in ponovno javno obravnava, kot to določa prejšnji
člen.
(3) Sklep o odobritvi komasacijskega načrta se objavi v
uradnem glasilu občine in na krajevno običajen način.
173. člen
(komasacijska odločba)
(1) Pristojni občinski upravni organ na podlagi sklepa o
odobritvi komasacijskega načrta izda komasacijsko odločbo in jo vroči vsem
udeležencem komasacije. Zoper komasacijsko odločbo je dovoljena pritožba, o
kateri odloča ministrstvo.
(2) Z odločbo o novi razdelitvi zemljišč se:
-       
določijo nove parcele z mejami, opredeljenimi z zemljiško-katastrskimi
točkami in podatki o njihovih lastnikih;
-       
odloči o pripombah in predlogih, danih med javno razgrnitvijo komasacijskega
načrta;
-       
določijo stroški komasacijskega postopka.
(3) Druge stvarne pravice na zemljiščih komasacijskega
območja z dnem izdaje odločbe prenehajo, ustanovijo pa se lahko nove, če je to
potrebno za normalno rabo zemljišč. Hipoteka se vpiše na novem zemljišču, ki ga
je dolžnik pridobil iz komasacijskega sklada.
(4) Ob velikem številu udeležencev se lahko posameznemu komasacijskemu
udeležencu vroči le tisti del odločbe, ki se nanaša nanj.
(5) V komasacijskem postopku nista dovoljeni vrnitev v
prejšnje stanje in ne obnova postopka.
174. člen
(vpis v zemljiški kataster)
(1) Pravnomočno komasacijsko odločbo občinski upravni organ
posreduje geodetski upravi in zemljiški knjigi ter predlaga vpis v zemljiški
kataster in v zemljiško knjigo. Vpis novih parcel v zemljiški kataster in novih
pravnih razmerij v zemljiško knjigo se izvede, ko postane komasacijska odločba
izvršljiva.
(2) V primeru ugotovitve nezakonitosti odločbe iz prejšnjega odstavka,
v upravnem sporu sodišče odmeri dodatne odškodnine in dodatne obveznosti
plačila stroškov, ne more pa odpraviti odločbe in vzpostaviti prejšnjega
parcelnega stanja.
175. člen
(ustavitev komasacijskega postopka)
(1) Občina lahko po predhodnem mnenju komasacijske komisije
ustavi komasacijski postopek, če:
-       
pričakuje, da bo izvedba komasacijskega postopka neracionalna ali bo
občini povzročila nesorazmerne obremenitve zaradi visokih ali nepričakovanih
odškodninskih zahtevkov;
-       
komasaciji nasprotujeta najmanj dve tretjini komasacijskih udeležencev
ali lastniki zemljišč, ki imajo v lasti najmanj dve tretjini površin zemljišč
na komasacijskem območju ali
-       
komasacija iz drugih vzrokov postane nepotrebna.
(2) Komasacijski postopek, ki je bil uveden na predlog
lastnikov zemljišč, se na njihov predlog ustavi, če to zahtevata dve tretjini
vseh predlagateljev ali lastniki zemljišč, ki imajo v lasti najmanj dve
tretjini površin zemljišč na komasacijskem območju. Predlog za ustavitev se
lahko vloži najpozneje do izdaje komasacijskih odločb.
(3) Komasacijski postopek se ustavi s sklepom, zoper katerega
je dovoljena pritožba, o kateri odloča župan.
(4) Neposredne stroške, ki so nastali do ustavitve
komasacije, krije predlagatelj komasacije. Če so bili predlagatelji komasacije
lastniki zemljišč, se neposredni stroški sorazmerno razdelijo med komasacijske
udeležence.
(5) Ob ustavitvi komasacije iz razlogov navedenih v prvih
dveh alinejah prvega odstavka tega člena, občina pri pripravi OPN upošteva
dejstva glede možnosti načrtovanja prostorskih ureditev na tem območju in
posledično izključi takšna zemljišča iz območja stavbnih zemljišč.
176. člen
(stroški komasacijskega postopka)
(1) Sredstva za komasacijo zagotavljajo:
-       
lastniki zemljišč s komasacijskega območja;
-       
občina;
-       
drugi viri.
(2) Stroški komasacijskega postopka se delijo na neposredne in
posredne stroške.
(3) Neposredni stroški so:
-       
stroški geodetskih storitev in priprave elaboratov;
-       
stroški cenitev in priprave elaboratov, če ni uporabljena metoda množičnega
vrednotenja nepremičnin;
-       
pozitivna razlika med vrednostjo delilne mase skupaj s stroški
opremljanja stavbnih zemljišč in vrednostjo komasacijske mase;
-       
stroški vpisov v zemljiško knjigo;
-       
drugi nepričakovani stroški, ki lahko nastopijo v postopku komasacije.
(4) Posredni stroški so:
-       
nagrade članom komasacijske komisije, če niso zaposleni na občini in
-       
administrativni stroški (stroški javnih objav, stroški javnih razgrnitev
in javnih obravnav, stroški najema prostorov itd.).
(5) Posredne stroške krije občina.
(6) Neposredni stroški se krijejo s prispevki udeležencev,
proračuna in iz drugih virov. Višina prispevkov se določi z odločbo glede na
vrednost zemljišč, ki so jih udeleženci prispevali v komasacijsko maso.
Morebitne razlike se razdelijo na enak način.
(7) Če je bil komasacijski postopek uveden na predlog občine,
neposredne stroške do končnega obračuna zalaga predlagatelj. Po končnem
obračunu se prispevki odmerijo komasacijskim udeležencem skladno z določbami
prejšnjega odstavka.
(8) Če je bil komasacijski postopek uveden na predlog
udeležencev, neposredne stroške krijejo komasacijski udeleženci. Občina lahko
neposredne stroške do končnega obračuna zalaga iz svojih virov ali pa z odločbo
naloži plačilo predujma za kritje stroškov. Končni obračun neposrednih stroškov
pripravi občina po končanem postopku komasacije skladno z določbami šestega
odstavka tega člena.
(9) Komasacijski udeleženci in občina se lahko dogovorijo za
obročno odplačevanje prispevkov. Komasacijski udeleženec, ki ne zmore poravnati
stroškov komasacije zaprosi občino za poravnavo stroškov z zemljiščem oziroma
za zavarovanje obveznosti s prepovedjo odtujitve in obremenitve nepremičnine s
komasacijskega območja. Občina z odločbo določi znesek, ki bremeni
nepremičnino. Z dokončnostjo odločbe iz prejšnjega stavka prenehajo teči roki
za plačilo stroškov in zamudne obresti. Prepoved odtujitve in obremenitve se
zaznamuje v zemljiški knjigi.
(10) Občina predpiše nagrade članov komasacijske komisije.
3.2.3. Učinki komasacije
177. člen
(izvršljivost komasacijske odločbe)
(1) Komasacijska odločba postane izvršljiva trideseti dan po
pravnomočnosti. S tem dnem:
-       
občina postane lastnica vseh odstopljenih zemljišč brez obremenitve;
-       
lastninska pravica in dotedanje druge stvarne pravice na zemljiščih, ki
so vključena v komasacijsko maso, se ukinejo in prenesejo, če se opravi
dodelitev, na dodeljeno zemljišče;
-       
predkupna pravica, pravica do ponovnega odkupa, stavbna pravica,
služnosti in stvarna bremena se ukinejo in prenesejo na dodeljena zemljišča v
taki meri, kot je to določeno s komasacijsko odločbo;
-       
prenehajo zakupne in najemne pogodbe, razen če odločba ne določa
drugače;
-       
vsa plačila iz komasacijske mase in v komasacijsko maso dospejo v
plačilo, razen če odločba določa drugače.
(2) Občina mora zahtevati izbris zaznambe o komasacijskem postopku
ter vpis novih pravnih razmerij v zemljiško knjigo in zemljiški kataster, ki se
vodi v skladu z zakonom, ki ureja evidentiranje nepremičnin.
178. člen
(zavarovanje dostopov do parcel)
Če dodeljene parcele izgubijo dotedanji dostop, komasacijski načrt
določi začasen dostop, dokler se ne uredijo nove javne prometne površine.
Občina mora zagotoviti začasen dostop v enem letu od sprejetja komasacijskega
načrta.
2. poglavje: VAROVANJE ZEMLJIŠČ
179. člen
(pozidana zemljišča)
(1) Pozidana zemljišča so območja na zemeljski površini, ki
obsegajo:
-       
gradbene parcele stavb,
-       
pripadajoča zemljišča stavb,
-       
pripadajoča zemljišča javnih cest in javne železniške infrastrukture,
-       
pripadajoča zemljišča drugih gradbenih inženirskih objektov, kamor se
uvrščajo predvsem območje za kampiranje, območje za šport in rekreacijo,
območje parka, območje za vrtičkarstvo, območje komunalne zelenice, območje
drugih odprtih površin v javni rabi, območje za potrebe obrambe, območje za
potrebe zaščite in reševanja, območje za parkiranje, območje letališča, območja
heliportov, območje energetske infrastrukture, območje pokopališča, območje
okoljske infrastrukture, območje komunikacijske infrastrukture ter območja cest
in železnic, ki niso javne.
(2) Med pozidana zemljišča se ne uvrščajo:
-       
pripadajoča zemljišča enostavnih objektov, ki niso funkcionalno povezana
s stavbo, ki ima določeno gradbeno parcelo stavbe,
-       
pripadajoča zemljišča nezahtevnih kmetijsko gozdarskih objektov izven
stavbnih zemljišč,
-       
pripadajoča zemljišča cest in železnic, ki niso javne in ležijo izven
stavbnih zemljišč.
(3) Pozidana zemljišča iz prvega odstavka tega člena razen
pripadajočih zemljišč javnih cest in železniške infrastrukture se štejejo za
poseljena zemljišča.
(4) Poseljena zemljišča in pripadajoča zemljišča javnih cest
in javne železniške infrastrukture se prevzamejo v zemljiški kataster kot
dejanska raba pozidanih zemljišč.
1. oddelek: Gradbena parcela stavbe
180. člen
(določitev gradbene parcele stavbe)
(1) Gradbena parcela stavbe se določi za nove stavbe na
podlagi določb tega zakona, podrobnejših pravil urejanja prostora in veljavnih
prostorskih izvedbenih aktov.
(2) Gradbena parcela stavbe se ne določi za stavbe:
-       
ki se štejejo za pomožne objekte po tem zakonu,
-       
ki so kategorizirane kot enostavni ali nezahtevni objekti po predpisih,
ki urejajo graditev, ali
-       
če se gradijo na zemljiščih, ki niso stavbna.
(3) Če se določeno zemljišče uporablja za potrebe redne rabe
dveh ali več stavb, se tem stavbam lahko določi tudi skupna gradbena parcela.
(4) Gradbena parcela stavbe se določi v postopku izdaje
gradbenega dovoljenja v skladu s predpisi, ki urejajo graditev.
181. člen
(obseg gradbene parcele stavbe)
(1) Gradbena parcela stavbe obsega prostorsko medsebojno povezano
zemljišče, na, nad ali pod katerim je predvidena ali se nahaja stavba, in drugo
zemljišče, ki je trajno namenjeno za redno rabo te stavbe. Gradbena parcela
stavbe obsega tudi zemljišče, na, nad ali pod katerim je predviden ali se
nahaja pomožni objekt stavbe, in zemljišče, ki je trajno namenjeno redni rabi
tega pomožnega objekta.
(2) Če poteka meja gradbene parcele po meji zemljiške
parcele, mora biti ta meja zemljiške parcele urejena. Če meja gradbene parcele
ne poteka po meji zemljiške parcele, mora biti urejen del meje zemljiške
parcele, ki se dotika meje gradbene parcele.
(3) Skupna gradbena parcela lahko obsega samo tisto
prostorsko medsebojno povezano zemljišče, ki se uporablja za potrebe redne rabe
dveh ali več stavb.
(4) V velikost gradbene parcele se ne vštevajo površine za
dostop do nje.
182. člen
(evidentiranje gradbene parcele stavbe v zemljiškem katastru
in zemljiški knjigi)
(1) Gradbena parcela in skupna gradbena parcela se v
zemljiškem katastru evidentirata kot enotni zemljiški parceli, razen:
-       
če gradbena ali skupna gradbena parcela leži na zemljiških parcelah, pri
katerih v zemljiški knjigi ni možna poočitev združitve parcel,
-       
pri stavbah, ki se zaradi posebnih fizičnih lastnosti ali iz drugih
podobnih razlogov ne morejo postaviti na eni zemljiški parceli.
(2) Spremembe meja zemljiške parcele iz prejšnjega odstavka niso
dovoljene, razen pod pogoji iz 184. člena tega zakona.
(3) Vsako prostorsko medsebojno povezano zemljišče posamezne zemljiške
parcele, ki je vključeno v gradbeno parcelo stavbe na podlagi stavbne pravice
ali stvarne služnosti lastnika stavbe, mora biti v zemljiškem katastru
evidentirano kot območje izvrševanja stavbne pravice oziroma stvarne služnosti.
(4) Spremembe mej zemljiških parcel na območju gradbene parcele
iz tretjega odstavka tega člena so dovoljene le pod pogoji iz 184. člena tega
zakona ali na podlagi soglasja iz 187. člena tega zakona.
(5) Če stavba stoji na tuji nepremičnini, nad ali pod njo na
podlagi stavbne pravice, mora lastnik nepremičnine zagotoviti evidentiranje
gradbene parcele kot enotne zemljiške parcele, ko stavba postane sestavina
nepremičnine zaradi prenehanja stavbne pravice.
(6) Če je gradbena parcela sestavljena iz zemljišč, ki
predstavljajo samostojne zemljiške parcele in združitev v enotno zemljiško
parcelo v skladu s prejšnjimi odstavki ni mogoča, ali ni mogoče oblikovanje
takšnih stvarnopravnih razmerij, ki zagotavljajo, da se lastninska pravica na
vseh zemljiških parcelah, ki prestavljajo gradbeno parcelo stavbe, prenaša
skupaj, se pri vseh zemljiških parcelah, ki sestavljajo gradbeno parcelo
stavbe, po uradni dolžnosti na podlagi pravnomočnega gradbenega dovoljenja v
zemljiško knjigo vpiše zaznamba gradbene parcele.
183. člen
(pravni promet z gradbeno parcelo stavbe)
(1) Lastninska pravica na gradbeni parceli, ki ni evidentirana
kot enotna zemljiška parcela, se lahko prenaša samo skupaj z lastninsko pravico
na drugih zemljiških parcelah, ki sestavljajo gradbeno parcelo.
(2) Določba prejšnjega odstavka smiselno enako velja za
stavbno pravico ali stvarno služnost, na podlagi katere se zagotavlja redna
raba stavbe.
(3) Notar ne overi podpisa na zemljiškoknjižnem dovolilu, s
katerim se prenaša lastninska pravica ali stavbna pravica na nepremičnini, če
iz zaznambe iz petega odstavka 182. člena tega zakona izhaja, da se
lastninska pravica ali stavbna pravica lahko prenaša samo skupaj z vsemi
zemljiškimi parcelami, ki predstavljajo gradbeno parcelo.
(4) Določbe tega člena se smiselno uporabljajo tudi za
delitev solastnine gradbene parcele, ki ni evidentirana kot enotna zemljiška
parcela.
184. člen
(sprememba gradbene parcele stavbe)
(1) Gradbena parcela stavbe se lahko spremeni z upravno
odločbo, če po predlagani spremembi izpolnjuje veljavne pogoje za določitev
gradbene parcele k tej stavbi in če ima predlagatelj na zemljiščih, ki sestavljajo
gradbeno parcelo, pridobljeno lastninsko ali drugo stvarno pravico, ki izkazuje
pravico graditi v skladu s predpisi, ki urejajo graditev.
(2) Upravni organ, ki je pristojen za izdajo gradbenega
dovoljenja, odloči o spremembi gradbene parcele stavbe na zahtevo lastnika
zemljiške parcele, na kateri stavba stoji, države ali občine pa, če za to
izkažeta javni interes, ob smiselni uporabi določb zakona, ki ureja postopek za
izdajo gradbenega dovoljenja.
(3) Če vsi lastniki skupne gradbene parcele zahtevajo, da se
njeno zemljišče razdeli tako, da se vključi v gradbene parcele vseh ali
posameznih stavb, katerim je doslej pripadalo kot skupna gradbena parcela,
upravni organ o takih spremembah gradbenih parcel odloči z eno odločbo.
(4) Kadar je nepremičnina v lasti več oseb, je odločanje o
zahtevi za spremembo gradbene parcele posel, ki presega redno upravljanje.
(5) V odločbi o spremembi gradbene parcele stavbe upravni
organ dovoli tudi potrebne spremembe vpisov v zemljiškem katastru. Na podlagi
pravnomočne odločbe o spremembi gradbene parcele sodišče po uradni dolžnosti
odloči o izbrisu zaznambe dotedanje gradbene parcele in vpisu zaznambe nove
gradbene parcele v zemljiško knjigo.
185. člen
(prenehanje gradbene parcele stavbe)
(1) Gradbena parcela stavbe v celoti preneha z uničenjem
stavbe, skupna gradbena parcela z uničenjem vseh stavb, katerim pripada.
(2) Gradbena parcela stavbe preneha na delu zemljišča, ki je
vanjo vključeno, če na njem preneha stvarna pravica lastnika zemljiške parcele,
na kateri stavba stoji.
(3) Gradbena parcela stavbe ne preneha, če stavba, zgrajena na
podlagi stavbne pravice, postane sestavina zemljišča zaradi prenehanja stavbne
pravice.
(4) Upravni organ, ki je pristojen za izdajo gradbenega
dovoljenja, z upravno odločbo ugotovi prenehanje gradbene parcele stavbe na
zahtevo lastnika zemljiške parcele stavbe, imetnika stavbne pravice, države ali
občine ter vsake druge osebe, ki za to izkaže pravni interes, postopek pa se
lahko začne tudi po uradni dolžnosti.
(5) Geodetska uprava na podlagi odločbe iz prejšnjega
odstavka izbriše gradbeno parcelo iz zemljiškega katastra.
2. oddelek: Soglasje za spreminjanje meje parcele
186. člen
(namen soglasja)
(1) Namen soglasja za spreminjanje meje parcele je zagotoviti
in vzdrževati takšno parcelno strukturo zemljišč, ki je skladna z določbami
prostorskega izvedbenega akta.
(2) Za spreminjanje meje parcele se štejejo geodetski
postopki združitve in delitve parcel, izravnave meje ter pogodbene komasacije.
(3) Soglasje za spreminjanje meje parcele je treba pridobiti za
spreminjanje mej gradbenih parcel stavb in pripadajočih zemljiščih stavb iz
evidence stavbnih zemljišč.
(4) Soglasje za spreminjanje meje parcele je treba pridobiti tudi
za spreminjanje mej zemljiških parcel na območjih, ki jih določi občina z
odlokom. Območje mora biti določeno tako, da ga je možno grafično prikazati v
zemljiškem katastru. Obvezo za pridobitev soglasja na tem območju občina vpiše
na parcele v zemljiškem katastru.
(5) Ne glede na določbe prvega odstavka tega člena se lahko
kot območje iz prejšnjega odstavka opredeli tudi območje iz druge alineje 135.
člena tega zakona.
(6) Ne glede na tretji in četrti odstavek tega člena soglasja
za spreminjanje meje parcele ni treba pridobiti ob parcelaciji zaradi
razlastitve ali komasacije.
187. člen
(postopek izdaje soglasja)
(1) Soglasje za spreminjanje meje parcele izda občina na
podlagi zahteve lastnika nepremičnine ali geodetskega podjetja v 15 dneh od
prejema popolne zahteve. Zahteva vsebuje grafični prikaz starih in novih
parcelnih mej, obrazložitev namena spremembe meje in skladnosti spremembe meje
z občinskim prostorskim izvedbenim aktom ter podatek o površini starih in novih
parcel.
(2) Če občina v predpisanem roku ne odloči o izdaji soglasja
za spreminjanje meje parcele, se šteje, da je bila sprememba meje izvedena v
skladu z določbami občinskega prostorskega izvedbenega akta.
3. poglavje: PRESKRBA IN PRIDOBIVANJE ZEMLJIŠČ TER
PRAVIC NA NJIH
1. oddelek: Načrt preskrbe z zemljišči
188. člen
(načrt preskrbe z zemljišči)
(1) Količinsko in časovno usklajeno zagotavljanje zemljišč in
pravic na njih za prostorski razvoj se izvaja na podlagi načrta preskrbe in
upravljanja z zemljišči (v nadaljnjem besedilu: načrt preskrbe).
(2) Načrt preskrbe vsebuje kratkoročni, srednjeročni in
dolgoročni del, pri čemer se šteje, da je kratki rok obdobje do 2 leti, srednji
rok od 2 do 5 let, dolgi rok od 5 do 15 let.
(3) Načrt preskrbe pripravi občina na podlagi gospodarskih in
drugih družbenih oziroma sektorskih razvojnih načrtov občine, prostorskih aktov
in na podlagi demografskih napovedi.
(4) Za oceno potreb po stavbnih in drugih zemljiščih se
izdelajo naslednje strokovne podlage:
-       
analiza stanja stavbnih zemljišč iz evidence stavbnih zemljišč;
-       
predvideni demografski razvoj v občini;
-       
predvideni gospodarski razvoj po različnih gospodarskih dejavnostih;
-       
predvideni razvoj občinske prometne infrastrukture;
-       
predvideni razvoj drugih občinskih infrastrukturnih omrežij;
-       
potrebe po stavbnih zemljiščih za prebivanje (stanovanja vseh vrst,
zlasti za dostopna najemna in socialna stanovanja);
-       
potrebe po stavbnih zemljiščih za gospodarske dejavnosti in centralne
dejavnosti;
-       
potrebe po stavbnih zemljiščih za gospodarske javne službe;
-       
potrebe po stavbnih zemljiščih za druge sektorske načrte občine.
(5) Načrt preskrbe zemljišč vsebuje tekstualni in grafični
del.
(6) Načrt preskrbe sprejme občinski svet.
(7) Načrt preskrbe je podlaga za izvajanje ukrepov zemljiške politike
po tem zakonu ter za pridobivanje, razpolaganje in upravljanje z zemljišči v
skladu z zakonom, ki ureja stvarno premoženje države in samoupravnih lokalnih
skupnosti.
2. oddelek: Predkupna pravica države in občine
189. člen
(predkupna pravica)
(1) Občina lahko določi območje predkupne pravice:
-       
na stavbnih zemljiščih;
-       
na ureditvenem območju naselja;
-       
na kmetijskih, gozdnih, vodnih in drugih zemljiščih za namen graditve
objektov gospodarske javne infrastrukture in objektov, ki se uporabljajo za
varstvo pred naravnimi in drugimi nesrečami;
-       
na območju za dolgoročni razvoj naselja, kot je določen v OPN.
(2) Država lahko določi območje predkupne pravice na območju:
-       
izbrane variante iz uredbe o najustreznejši varianti,
-       
veljavnega DPN ali
-       
uredbe o varovanem območju.
(3) Območje predkupne pravice mora biti določeno tako, da ga
je možno grafično prikazati v zemljiškem katastru.
(4) Območje predkupne pravice se določi z uredbo vlade ali
odlokom občinskega sveta.
190. člen
(izključitev predkupne pravice)
(1) Občina ne more uveljavljati predkupne pravice:
-       
če lastnik proda ali podari nepremičnino solastniku, svojemu zakoncu ali
osebi, s katero živi v zunajzakonski skupnosti, oziroma svojemu sorodniku v
ravni vrsti, posvojitelju ali posvojencu;
-       
če je kupec država, oseba javnega prava, ki jo je ustanovila država, ali
izvajalec državne javne službe, kakor tudi investitor gospodarske javne
infrastrukture ali
-       
pri prodaji etažne lastnine, razen v primeru prenove po tem zakonu.
(2) Država ne more uveljavljati predkupne pravice v primerih iz
prve in tretje alineje prejšnjega odstavka.
191. člen
(pravice in obveznosti oseb, vključenih v prodajo)
(1) Lastnik zemljišča, ki se nahaja v območju predkupne
pravice po tem zakonu, mora zemljišče pred prodajo najprej ponuditi v odkup
državi ali občini kot nosilcu predkupne pravice. Nosilec predkupne pravice se o
sprejetju ali zavrnitvi ponudbe izjavi v 15 dneh od njenega sprejetja, sicer se
šteje, da ponudbe ne sprejema. V tem primeru lahko lastnik zemljišče proda
drugi osebi, pri čemer pa cena ne sme biti nižja od tiste, ki je bila ponujena
nosilcu predkupne pravice. Prodajalec se o ponudbi in pogojih prodaje,
vsebovanih v ponudbi, z nosilcem predkupne pravice ni dolžan pogajati.
(2) Določba prejšnjega odstavka o višini cene za prodajo
zemljišča drugi osebi veže prodajalca še dva meseca po tem, ko je zemljišče
ponudil v odkup nosilcu predkupne pravice, vendar pa mora po preteku tega roka
zemljišče z enako ali drugačno ceno zopet najprej ponuditi v odkup temu nosilcu
predkupne pravice.
(3) Če gre za prodajo kmetijskega zemljišča, gozda ali
kmetije in občina ali država ne uveljavlja predkupne pravice, poteka prodaja
kmetijskega zemljišča, kmetije ali gozda skladno z določbami zakona, ki ureja
kmetijska zemljišča, in zakona, ki ureja gozdove.
(4) Prodajalec mora notarju predložiti:
-       
izjavo nosilca predkupne pravice, da ne sprejema njegove ponudbe, ali
dokazila o tem, da je že preteklo 15 dni od njegove ponudbe in
-       
pisno ponudbo, ki jo je poslal nosilcu predkupne pravice.
(5) Pogodba, sklenjena v nasprotju z določbami tega poglavja,
je nična.
3. oddelek: Razlastitev in omejitve lastninske pravice
3.1. Splošna določba
192. člen
(dopustnost razlastitve in omejitve lastninske pravice)
(1) Lastninska pravica na nepremičnini se lahko odvzame proti
odškodnini ali nadomestilu v naravi (v nadaljnjem besedilu: razlastitev) ali
omeji s pravico uporabe za določen čas, kakor tudi obremeni z začasno ali
trajno služnostjo.
(2) Razlastitev in omejitev ali obremenitev lastninske
pravice je dopustna le v javno korist in če je za dosego javne koristi nujno
potrebna in da je javna korist razlastitvenega namena v sorazmerju s posegom v
zasebno lastnino.
(3) Razlastitev in omejitev ali obremenitev lastninske
pravice iz prvega odstavka tega člena ni dopustna, če država ali občina
razpolaga z drugo ustrezno nepremičnino za dosego istega namena.
(4) Ne glede na določbe tega člena, se nepremičnine lahko
razlastijo za namene, ki jih določajo drugi zakoni. V tem primeru se za
postopek razlastitve in omejitve lastninske pravice ter za odškodnino
uporabljajo določbe tega zakona, če zakon ne določa drugače.
3.2. Razlastitev
193. člen
(namen razlastitve)
(1) Ob pogojih iz prejšnjega člena se nepremičnina lahko
razlasti za naslednje namene:
-       
za gradnjo in prevzem objektov in omrežij gospodarske javne
infrastrukture ter grajenega javnega dobra;
-       
za gradnjo in prevzem objektov za potrebe obrambe države, državnih
rezerv, varnosti državljanov in njihovega premoženja ter varstva pred naravnimi
in drugimi nesrečami;
-       
za gradnjo in prevzem objektov družbene infrastrukture;
-       
za gradnjo neprofitnih in socialnih stanovanj.
(2) Poleg razlastitvenih namenov iz prejšnjega odstavka, se
lahko razlasti tudi nepremičnina, ki je potrebna za izvedbo omilitvenih ali
izravnalnih ukrepov po predpisih o ohranjanju narave, če so bili ti ukrepi
določeni zaradi izvedbe prostorskih ureditev iz prejšnjega odstavka.
(3) Za prevzem objektov in omrežij iz prvega odstavka tega
člena se šteje pridobitev lastninske ali druge stvarne pravice na teh
nepremičninah, na katerih so zgrajeni objekti in omrežja iz prve do tretje
alineje prvega odstavka tega člena.
194. člen
(javna korist)
(1) Šteje se, da je javna korist za nepremičnine iz prvega in
drugega odstavka prejšnjega člena izkazana:
-       
če so predvidene v DPN, OPN, OPPN ali prostorskem aktu iz četrtega
odstavka 59. člena tega zakona, če so ti akti pripravljeni tako natančno, da je
te nepremičnine mogoče grafično prikazati v zemljiškem katastru, ali
-       
če je bilo zanje izdano celovito dovoljenje.
(2) Če prostorski akt ni pripravljen z natančnostjo, kot jo
določa prejšnji odstavek, vseeno pa predvideva gradnjo objektov za namene iz
prvega odstavka prejšnjega člena, ali če gre za izvedbo dodatnih prostorskih
ureditev iz 81. člena tega zakona, se šteje, da je javna korist za razlastitev
izkazana, če vlada ali občinski svet za konkretno nepremičnino sprejeme sklep,
s katerim ugotovi, da je gradnja objekta nujno potrebna in v javno korist.
(3) Vlada ali občinski svet mora pred sprejetjem sklepa iz
prejšnjega odstavka le tega javno razgrniti najmanj za 15 dni. O kraju in
času javne razgrnitve se javnost obvesti z javnim naznanilom na svetovnem spletu
in na krajevno običajen način.
(4) V okviru javne razgrnitve ima javnost možnost dajati
pripombe in predloge o katerih mora vlada ali občina zavzeti stališče in o tem
obvestiti dajalca pripomb in predlogov.
(5) Ne glede na določbe prvega in drugega odstavka tega člena
se šteje, da je javna korist za prevzem nepremičnin iz prve alineje prvega
odstavka 193. člena tega zakona izkazana pri že zgrajenih objektih in omrežjih
gospodarske javne infrastrukture ali njihovih delih, ki so evidentirani v
katastru gospodarske javne infrastrukture.
195. člen
(razlastitveni upravičenec in razlastitveni zavezanec)
(1) Razlastitveni upravičenec je država ali občina.
(2) Razlastitveni zavezanec je fizična ali pravna oseba, ki
ima v lasti nepremičnino, ki je predmet razlastitve. Razlastitveni zavezanec je
lahko tudi oseba javnega prava, razen države.
(3) Če je razlastitveni zavezanec občina ali druga oseba
javnega prava in se nepremičnina uporablja za javne namene, se pri razlastitvi
tehta javna korist, ki se zasleduje z razlastitvijo, in javna korist, ki se
zagotavlja z uporabo nepremičnine pred razlastitvijo.
(4) Če je oseba, vpisana v zemljiški knjigi kot lastnik
nepremičnine, sklenila pravni posel, na podlagi katerega se lahko kot lastnik
vpiše druga oseba, ima položaj stranke v razlastitvenem postopku tudi oseba, ki
se lahko vpiše v zemljiško knjigo kot lastnik, če le-ta do konca
razlastitvenega postopka na prvi stopnji predloži kot dokaz listino o
lastninski pravici, sposobno za vpis v zemljiško knjigo. Razlastitveni organ
mora osebo na to opozoriti.
(5) Če nastane spor o tem, kdo je razlastitveni zavezanec,
imajo vse udeležene osebe pravico nastopati v razlastitvenem postopku kot
stranke.
3.2.1. Razlastitveni postopek
196. člen
(pristojnost)
O razlastitvah prednostno odločajo v upravnem postopku na
prvi stopnji upravne enote (v nadaljnjem besedilu tega poglavja: upravni organ)
in na drugi stopnji ministrstvo, razen če je z zakonom določeno drugače.
197. člen
(ponudba za odkup nepremičnine)
(1) Ponudbo za odkup pripravi razlastitveni upravičenec ali
investitor izvedbe načrtovane prostorske ureditve na podlagi ocenjene vrednosti
nepremičnine ter ocenjenih nadomestil za škodo in drugih stroškov v skladu z
določbami tega zakona, ki urejajo odškodnino za razlastitev.
(2) Za namen priprave ponudbe za odkup nepremičnine ima
razlastitveni upravičenec ali investitor izvedbe načrtovane prostorske ureditve
pravico pridobiti podatke iz uradnih evidenc.
(3) Kadar je za ocenjevanje vrednosti nepremičnine treba
pridobiti podatke, ki se ne vodijo v uradnih evidencah, imata cenilec iz
drugega odstavka 47. člena tega zakona, razlastitveni upravičenec in investitor
izvedbe načrtovane prostorske ureditve za ta namen pravico pridobiti podatke
neposredno od lastnika nepremičnine ali od imetnika stvarnih ter obligacijskih
pravic na njej.
198. člen
(skrbnik za posebne primere)
Na predlog razlastitvenega upravičenca upravni organ,
pristojen za odločanje o skrbništvu, v 60 dneh imenuje skrbnika za poseben
primer, če:
-       
v uradnih evidencah ne obstajajo podatki o lastniku nepremičnine in ta
ni znan,
-       
je iz razpoložljivih podatkov razvidno, da je lastnik nepremičnine umrl,
vendar še ni razglašen za mrtvega ali dedovanje po njem še ni uvedeno,
-       
ni mogoče ugotoviti stalnega ali začasnega prebivališča lastnika nepremičnine
in nima zastopnika,
-       
je lastnik nepremičnine odsoten v tujini in nima zastopnika ali
pooblaščenca v Republiki Sloveniji,
-       
ne prebiva na naslovu v Republiki Sloveniji oziroma na stalnem ali
začasnem naslovu v tujini ali
-       
gre za naknadno najdeno premoženje istega lastnika, dodatni sklep o
dedovanju pa še ni bil izdan.
199. člen
(zahteva za razlastitev)
(1) Če razlastitveni upravičenec ali investitor izvedbe
načrtovane prostorske ureditve v 30 dneh po vročitvi ponudbe za odkup z
lastnikom nepremičnine ni uspel skleniti pogodbe o prodaji nepremičnine, sme
razlastitveni upravičenec vložiti zahtevo za razlastitev, s čimer se začne
razlastitveni postopek.
(2) Zahtevi za razlastitev je potrebno priložiti:
-       
seznam nepremičnin, predlaganih za razlastitev, z njihovimi podatki iz
zemljiškega katastra oziroma katastra stavb in zemljiške knjige;
-       
izvleček iz ustreznega prostorskega akta iz prvega odstavka 194. člena
tega zakona, ki je podlaga razlastitvi, v primerih iz drugega odstavka 194.
člena tega zakona pa še sklep vlade ali občinskega sveta;
-       
razlastitveni elaborat z utemeljitvijo javne koristi in obrazložitvijo njene
pravne podlage;
-       
roke izvajanja del, zaradi katerih je predlagana razlastitev;
-       
ponudbo iz 197. člena tega zakona.
(3) V razlastitvenem elaboratu iz tretje alineje prejšnjega
odstavka mora biti natančno določen obseg nepremičnin, glede katerih je
predlagana razlastitev, pri čemer območje predlagane razlastitve ne sme
presegati meje, določene s prostorskim aktom. Če je za izvedbo razlastitve
potrebna parcelacija nepremičnine, mora razlastitveni elaborat vsebovati tudi
načrt parcelacije oziroma natančen opis predvidene parcelacije.
(4) Zahtevo za razlastitev lahko poda tudi razlastitveni
zavezanec, če ima zaradi že zgrajenih objektov, ki so lahko predmet razlastitve
po 193. členu tega zakona, lastninsko ali drugo stvarno pravico na nepremični
omejeno. Zahteva se lahko vloži, če razlastitveni upravičenec v 30 dneh od
poziva na ureditev zemljiškoknjižnega stanja tega pogodbeno ne uredi z
razlastitvenim zavezancem. Zahteva v tem primeru vsebuje seznam nepremičnin,
opis dejanskega stanja, izvleček iz ustreznega prostorskega akta in poziv k
ureditvi zemljiškoknjižnega stanja, ki je bil poslan razlastitvenemu
upravičencu. Ustrezno cenitev nepremičnin in morebiten načrt ter izvedbo
parcelacije upravni organ s sklepom naloži razlastitvenemu upravičencu.
200. člen
(sklep o uvedbi razlastitvenega postopka)
(1) Po prejemu popolne zahteve za razlastitev upravni organ s
sklepom odloči o uvedbi razlastitvenega postopka. Zoper ta sklep ni pritožbe.
(2) Na predlog razlastitvenega upravičenca upravni organ
odloči tudi o položitvi zneska iz tretjega odstavka 205. člena tega zakona
pri sodišču ali notarju.
(3) Upravni organ pošlje sklep o uvedbi razlastitvenega
postopka sodišču, ki v skladu z zakonom, ki ureja zemljiško knjigo, odloči o
zaznambi razlastitvenega postopka.
(4) Dokler razlastitveni postopek ni pravnomočno končan ni
dopusten promet z nepremičnino, ki je predmet razlastitve, ali njeno bistveno
spreminjanje, brez soglasja razlastitvenega upravičenca. Pravni posel, sklenjen
v nasprotju s to določbo, je ničen.
201. člen
(pripravljalna dela v razlastitvenem postopku)
(1) Upravni organ lahko na podlagi predloga razlastitvenega upravičenca
ali investitorja izvedbe načrtovane prostorske ureditve z odločbo dovoli
izvedbo postopka za ureditev mej, parcelacije, merjenj, raziskav terena in
drugih pripravljalnih del na nepremičninah, ki so predvidene za razlastitev.
Pritožba ne zadrži izvršitve.
(2) Lastnik nepremičnin oziroma njihov posestnik mora
dovoliti dostop na te nepremičnine osebam, ki se izkažejo z ustreznim
pooblastilom predlagatelja izvedbe pripravljalnih del na podlagi pogodb za
izvajanje pripravljalnih del in odločbe iz prejšnjega odstavka.
(3) O začetku pripravljalnih del izvajalec le-teh pisno
obvesti lastnika in posestnika nepremičnine najmanj osem dni pred začetkom
izvajanja del.
(4) Lastniku zemljišča, ki mu je zaradi izvajanja
pripravljalnih del nastala škoda, je predlagatelj izvedbe pripravljalnih del
dolžan plačati odškodnino po pravilih civilnega prava.
(5) Če upravni organ zavrne zahtevo za razlastitev, geodetska
uprava po pravnomočnosti odločbe o zavrnitvi na zahtevo razlastitvenega
zavezanca ali investitorja izvedbe načrtovane prostorske ureditve odpravi odločbo
o parcelaciji, predlagatelj izvedbe pripravljalnih del pa mora odpraviti vse
posledice pripravljalnih del ali pa, če to ni mogoče, izplačati razlastitvenemu
zavezancu odškodnino za vso dejansko škodo.
(6) Odškodnino iz prejšnjega odstavka odmeri na predlog
razlastitvenega zavezanca sodišče v nepravdnem postopku, če v roku enega meseca
ni sklenjen sporazum o odškodnini.
202. člen
(odkup preostalih nepremičnin)
(1) Če razlastitveni zavezanec v postopku razlastitve
ugotovi, da bi z razlastitvijo dela njegovih nepremičnin zanj izgubila
gospodarski pomen tudi lastninska pravica na preostalem delu njegovih
nepremičnin, lahko med razlastitvenim postopkom zahteva, da razlastitveni
upravičenec odkupi tudi te nepremičnine.
(2) Razlastitveni zavezanec vloži zahtevo iz prejšnjega
odstavka pri upravnem organu, ki vodi postopek razlastitve. O zahtevi upravni
organ odloči hkrati z odločitvijo o razlastitvi.
203. člen
(odločba o razlastitvi)
Upravni organ odloči o razlastitvi z odločbo po izvedenem
ugotovitvenem postopku. Če se zahtevi ugodi ali delno ugodi, morajo biti v
izreku odločbe natančno navedene nepremičnine, ki se razlaščajo. Upravni organ
lahko v odločbi določi rok ali datum za prevzem razlaščene nepremičnine, če se
o tem dogovorijo stranke postopka, in rok za začetek gradnje objektov, zaradi
katerih je bila razlastitev predlagana.
204. člen
(pridobitev lastninske pravice in posesti)
(1) Razlastitveni upravičenec pridobi lastninsko pravico na
razlaščenih nepremičninah s pravnomočno odločbo o razlastitvi.
(2) Razlastitveni upravičenec lahko prevzame posest na
razlaščeni nepremičnini šele tedaj, ko plača odškodnino iz 206. člena tega
zakona ali zagotovi razlastitvenemu zavezancu posest na nadomestni
nepremičnini, če v odločbi o razlastitvi ni določen drugačen rok.
(3) Razlastitveni zavezanec izroči razlastitvenemu
upravičencu razlaščeno nepremičnino prosto vseh stvari, ki niso sestavina te
nepremičnine.
205. člen
(pridobitev lastninske pravice in posesti v nujnem postopku
ali s položitvijo odškodnine in varščine)
(1) Če se razlastitev zahteva za namene iz prvega in drugega
odstavka 193. člena tega zakona, ki terjajo hitro pridobitev nepremičnin, se
izvede nujni razlastitveni postopek, v katerem odloča upravni organ prednostno,
pritožba zoper razlastitveno odločbo pa ne zadrži prenosa lastninske pravice in
pridobitve posesti, razen če drugi zakon to določa drugače. Razlog izbire in
potreba uporabe nujnega postopka morata biti v zahtevi za razlastitev dodatno
obrazložena in utemeljena.
(2) Nujni postopek se uporabi tudi za namen prevzema
nepremičnin iz prve alineje prvega odstavka 193. člena tega zakona, ki so
evidentirani v katastru gospodarske javne infrastrukture in imajo pridobljeno
gradbeno dovoljenje.
(3) Pritožba zoper odločbo o razlastitvi ne zadrži prenosa
lastninske pravice in pridobitve posesti tudi v primeru, da razlastitveni upravičenec
pri sodišču ali notarju položi znesek v višini odškodnine za nepremičnino, kot
izhaja iz ocenjevanja vrednosti nepremičnin in nadomestil za škodo po tem
zakonu, in varščino za morebitno škodo, povzročeno z nujnim postopkom, v višini
ene polovice ocenjene odškodnine. Varščina se vračuna v odškodnino za
razlaščeno nepremičnino, če pa jo presega, se v preseženem delu vrne
razlastitvenemu upravičencu.
(4) V primerih iz prejšnjih odstavkov upravni organ odloči o
odškodnini oziroma nadomestilu, če v okviru razlastitvenega postopka
razlastitveni upravičenec in zavezanec skleneta sporazum o odškodnini oziroma
nadomestilu, ali napoti stranki na sodišče za odmero odškodnine v nepravdnem
postopku, v primeru spora o pravici do odškodnine pa stranki napoti na pravdo.
(5) Glede vsebine in drugih značilnosti sporazuma iz
prejšnjega odstavka se smiselno uporabljajo določbe 207. člena tega
zakona.
3.2.2. Odškodnina in nadomestna nepremičnina
206. člen
(odškodnina)
(1) Lastniku pripada za razlaščeno nepremičnino ustrezna
odškodnina ali enakovredna nadomestna nepremičnina.
(2) Odškodnina obsega vrednost razlaščenih nepremičnin, nadomestila
za škodo in druge stroške, povezane z razlastitvijo.
(3) Nadomestila za škodo so:
-       
nadomestilo za škodo za spremljajoče objekte na nepremičnini;
-       
nadomestilo za škodo zaradi uničenja ali zmanjšanja obstoječega pridelka
na kmetijskih oziroma gozdnih zemljiščih;
-       
nadomestilo za škodo zaradi zmanjšanja prihodkov iz naslova poslovanja
poslovnega subjekta na nepremičnini in
-       
nadomestilo za drugo škodo, ki je povezana s poslovanjem poslovnega
subjekta, za tiste dejavnosti, ki so ustrezno priglašene pristojni finančni
upravi in če so pridobljena vsa potrebna dovoljenja za opravljanje teh
dejavnosti poslovnega subjekta.
(4) Upravičenci do nadomestila za škodo so lastniki
nepremičnin oziroma nosilci pravic na nepremičninah.
(5) Odškodnina se določi z uporabo metodologije ocenjevanja vrednosti
nepremičnin, škod na njih in drugih stroškov za namen umeščanja prostorskih
ureditev državnega pomena.
(6) Če je razlastitveni upravičenec za omejitev ali odvzem
lastninske pravice na isti nepremičnini za isti razlastitveni namen v
preteklosti že plačal odškodnino, se ta odškodnina v revalorizirani vrednosti
upošteva pri odškodnini zaradi razlastitve ali omejitve lastninske pravice na
nepremičnini.
(7) Odškodnino in upravičene stroške, nastale v zvezi z
razlastitvenim postopkom, plača razlastitveni upravičenec.
(8) Če razlastitveni zavezanec noče sprejeti odškodnine,
lahko razlastitveni upravičenec izpolni svojo obveznost s položitvijo odškodnine
pri sodišču.
207. člen
(sporazum o odškodnini ali nadomestilu)
(1) Najpozneje v 15 dneh po pravnomočnosti odločbe o
razlastitvi upravni organ pozove razlastitvenega upravičenca in razlaščenca, da
skleneta sporazum o odškodnini oziroma nadomestilu (v nadaljnjem besedilu:
sporazum).
(2) V sporazumu za razlaščeno nepremičnino morajo biti
določeni zlasti oblika in višina odškodnine ter rok, v katerem mora
razlastitveni upravičenec izpolniti svojo odškodninsko obveznost in prevzeti
razlaščeno nepremičnino ali izročiti nadomestno nepremičnino.
(3) Sporazum mora navesti vse podatke potrebne za izpolnitev
obveznosti razlastitvenega upravičenca.
(4) Sporazum je lahko podan na zapisnik pri upravnem organu,
ki vodi postopek razlastitve. Upravni organ po prejetju sporazuma na zapisnik
izda odločbo, v katero vključi vsebino sporazuma. Odločba se lahko izpodbija
samo iz razlogov, iz katerih se po zakonu o splošnem upravnem postopku lahko
izpodbija poravnava, vendar to ne zadrži izvršitve.
(5) Če je sporazum predložen v obliki notarsko overjene
listine ima moč izvršilnega naslova.
(6) Če v dveh mesecih po pozivu iz prvega odstavka tega člena
ni sklenjen sporazum o odškodnini oziroma nadomestilu, lahko razlastitveni
upravičenec ali razlaščenec vloži predlog za odmero odškodnine oziroma
določitev nadomestila v nepravdnem postopku na pristojnem sodišču.
208. člen
(nadomestilo v naravi)
(1) Če se odvzame lastninska pravica na stavbi oziroma delu
stavbe, ki ga razlaščenec uporablja kot stanovanje, mora razlastitveni
upravičenec zagotoviti razlaščencu lastninsko pravico na enakovredni stavbi
oziroma delu stavbe, razen če razlaščenec zahteva odškodnino v denarju.
Smiselno se enake določbe uporabljajo za nepremičnine, ki predstavljajo osnovna
sredstva za opravljanje poklicne ali kmetijske dejavnosti razlaščenca.
(2) Ne glede na nadomestilo v naravi ima razlaščenec pravico
do povračila stranskih stroškov, ki nastanejo v zvezi z razlastitvijo, kot so
selitveni stroški, izgubljeni dobiček za čas selitve in morebitno zmanjšano
vrednost preostale nepremičnine.
3.2.3. Druge stvarne in obligacijske pravice
209. člen
(druge stvarne in obligacijske pravice)
(1) V odločbi o razlastitvi je treba navesti, ali stvarne
pravice na nepremičnini in pravice iz najemne oziroma zakupne pogodbe ugasnejo.
(2) Upravni organ po uradni dolžnosti ugotovi imetnike pravic
iz prejšnjega odstavka.
(3) Pravice iz prvega odstavka tega člena lahko ugasnejo
samo, če predlagatelj razlastitve to posebej zahteva. V tem primeru upravni
organ ugotovi, ali je ugasnitev pravic nujno potrebna in sorazmerna z javno
koristjo, ki se zasleduje z razlastitvijo. Imetniki pravic imajo položaj
stranke v postopku.
(4) Za postopek določitve odškodnine oziroma nadomestila za
odvzete stvarne in obligacijske pravice se uporabljajo določbe tega zakona, ki
veljajo za določitev odškodnine oziroma nadomestila za razlaščeno nepremičnino.
(5) Če se odvzame stvarna pravica, ki zagotavlja imetniku
stanovanje ali prekine trajno najemno stanovanjsko razmerje, mora razlastitveni
upravičenec takšni osebi zagotoviti enakovredno pravico. Za enakovredno pravico
se šteje istovrstna pravica na enakovredni stavbi oziroma stanovanju pod
enakovrednimi pogoji, kot so najemnina, pogoji za prenehanje pogodbe in
podobno, tako da je osebi zagotovljen enak dejanski in pravni položaj. Poleg
tega ima takšna oseba tudi pravico do odškodnine za stranske stroške.
(6) Oseba iz prejšnjega odstavka se lahko odloči za določitev
odškodnine namesto zagotovitve enakovredne pravice.
3.3. Omejitev lastninske pravice
210. člen
(začasna uporaba)
(1) Za namene iz 193. in 238. člena tega zakona se lastninska
pravica na nepremičnini lahko omeji s pravico uporabe za določen čas (v nadaljnjem
besedilu: začasna uporaba).
(2) Za ustanovitev pravice začasne uporabe se uporabljajo določbe
tega zakona, ki veljajo za služnost v javno korist.
211. člen
(služnost v javno korist)
(1) Lastninska pravica na nepremičnini se lahko začasno ali
trajno obremeni s služnostjo v javno korist (v nadaljnjem besedilu: služnost).
(2) S služnostjo se lastninska pravica na nepremičnini lahko
omeji, če je to nujno potrebno za gradnjo omrežij in objektov gospodarske javne
infrastrukture ali njihovo nemoteno delovanje. Ustanovitev služnosti lahko
predlaga država, občina oziroma izvajalec javne službe.
(3) Če tako določa poseben zakon, se lahko služnost ustanovi
tudi za gradnjo ali nemoteno delovanje omrežij in objektov druge javne
infrastrukture. V tem primeru je upravičenec investitor javne infrastrukture.
(4) Pred vložitvijo zahteve za ustanovitev služnosti mora
upravičenec ponuditi lastniku sklenitev pogodbe o ustanovitvi služnosti.
(5) Zahtevi za obremenitev nepremičnine s služnostjo v javno
korist je treba priložiti:
-       
seznam nepremičnin, predlaganih za obremenitev, z njihovimi podatki iz
zemljiškega katastra oziroma katastra stavb in zemljiške knjige;
-       
izvleček iz DPN, uredbe o varovanem območju, OPN ali OPPN, če se
služnost ustanavlja na njegovi podlagi;
-       
opredelitev trajanja in načina služnosti in
-       
ponudbo za sklenitev pogodbe o služnosti ali začasni uporabi iz
prejšnjega odstavka.
(6) Ne glede na določbe predpisov, ki urejajo stvarnopravna razmerja,
se lahko uvede postopek omejitve lastninske pravice tudi zoper posameznega
solastnika ali skupnega lastnika nepremičnine, če so zanj izkazani pogoji za
uvedbo postopka.
(7) Odločba o ustanovitvi služnosti v javno korist se lahko
izvrši, ko postane pravnomočna, razen če upravni organ ugotovi, da gre za nujni
postopek iz 205. člena tega zakona.
(8) V primeru ustanovitve služnosti lastniku nepremičnine
pripada odškodnina, ki obsega zmanjšano vrednost nepremičnine ali dejansko
škodo in izgubljeni dobiček. O tem odloča sodišče na predlog lastnika
nepremičnine.
(9) Če ni v tem členu določeno drugače, se glede drugih
vprašanj, ki niso posebej urejena, uporabljajo določbe tega zakona o
razlastitvi.
3.4. Vrnitev nepremičnine, ukinitev služnosti v javno korist ter
ukinitev pravice uporabe
212. člen
(pravica do vrnitve)
(1) Če razlastitveni upravičenec v roku iz 203. člena tega
zakona ne zagotovi začetka gradnje objekta ali objektov, zaradi katerih je bila
razlastitev predlagana, lahko razlaščenec zahteva vrnitev nepremičnine pri
upravnem organu, pristojnemu za razlastitev.
(2) V primeru sklenitve pogodbe o prodaji oziroma nakupu
nepremičnine lahko prejšnji lastnik razdre pogodbo pod pogoji, ob katerih je po
prejšnjem odstavku mogoče zahtevati vrnitev razlaščene nepremičnine.
213. člen
(vračanje nepremičnine)
(1) O vrnitvi nepremičnine se lahko razlastitveni upravičenec
in razlaščenec sporazumeta, pri čemer se glede obličnosti sporazuma uporabljajo
določbe 207. člena tega zakona.
(2) Če se razlaščenec in razlastitveni upravičenec ne
sporazumeta o vrnitvi nepremičnine, odloča o tem upravni organ, ki če zahtevi
ugodi, odloči tudi o vrnitvi nadomestnih nepremičnin ali plačilu odškodnine z
zakonitimi zamudnimi obrestmi. Če je vrednost prej navedenih nepremičnin sporna
zaradi povečanja ali zmanjšanja vrednosti, upravni organ napoti stranki na sodišče,
ki o plačilu in odmeri odškodnine odloča v nepravdnem postopku.
214. člen
(ukinitev služnosti v javno korist in pravice uporabe)
Če se izkaže, da pravica do začasne uporabe iz 210. člena
tega zakona ali služnost v javno korist iz 211. člena tega zakona ni več
nujno potrebna za izvedbo namena, zaradi katerega je bila ustanovljena, upravni
organ na predlog lastnika oziroma upravičenca to pravico ukine z odločbo.
215. člen
(učinek odprave odločbe o razlastitvi)
Odločba o razlastitvi se na zahtevo razlaščenca odpravi, če
razlastitveni upravičenec ne plača ali položi odškodnine oziroma ne zagotovi
nadomestne nepremičnine v enem letu po:
-       
izdaji odločbe o sporazumno določeni odškodnini oziroma nadomestilu;
-       
sklenitvi sporazuma pred notarjem ali
-       
pravnomočni odločitvi o odmeri odškodnine na sodišču.
4. poglavje: FINANČNA SREDSTVA ZEMLJIŠKE POLITIKE
1. oddelek: Komunalni prispevek
216. člen
(komunalni prispevek za novo komunalno opremo)
(1) Komunalni prispevek za novo komunalno opremo je plačilo
dela stroškov graditve komunalne opreme, ki ga zavezanka ali zavezanec (v
nadaljnjem besedilu: zavezanec) plača občini.
(2) Če se nova komunalna oprema iz programa opremljanja posredno
ali neposredno priključuje na obstoječo komunalno opremo oziroma bremeni že
zgrajeno komunalno opremo, mora zavezanec za plačilo komunalnega prispevka za
novo komunalno opremo plačati tudi pripadajoči del komunalnega prispevka za
obstoječo komunalno opremo.
(3) Komunalni prispevek za posamezno vrsto nove komunalne opreme
iz programa opremljanja se lahko odmeri, če je stavbno zemljišče oziroma objekt
v obračunskem območju te vrste komunalne opreme.
(4) Komunalna oprema iz programa opremljanja se šteje za
novo, dokler ni zgrajena ter predana v upravljanje vsa načrtovana komunalna
oprema iz programa opremljanja in niso izvedene vse prostorske ureditve oziroma
zgrajeni vsi objekti, ki so z OPN ali OPPN načrtovani na območju opremljanja za
katerega je bil program opremljanja sprejet.
(5) Komunalni prispevek za novo komunalno opremo se lahko
odmeri le za tisto komunalno opremo, ki je določena v programu opremljanja in:
-       
je vključena v načrt razvojnih programov občinskega proračuna za tekoče
in prihodnje leto,
-       
je predmet pogodbe o opremljanju,
-       
za katero občina in zavezanec skleneta medsebojno pogodbo o priključitvi
iz 224. člena tega zakona, ne glede na to ali je ta komunalna oprema vključena
v načrt razvojnih programov občinskega proračuna za tekoče in prihodnje leto,
ali
-       
je že zgrajena v obsegu kot to določa program opremljanja oziroma v
obsegu, ki zagotavlja zavezancem enak nivo oskrbe, v kolikor se pri
podrobnejšem projektiranju ali izvedbi izkaže, da so zaradi tehničnih,
funkcionalnih ali drugih rešitev oziroma razmer potrebna odstopanja od rešitev
načrtovane komunalne opreme iz programa opremljanja.
(6) Komunalni prispevek za novo komunalno opremo se določi na
podlagi podlag za odmero komunalnega prispevka za novo komunalno opremo iz
programa opremljanja.
(7) S plačilom komunalnega prispevka za novo komunalno opremo
je zavezancu zagotovljena možnost priključitve na novo komunalno opremo oziroma
možnost njene uporabe oziroma mu je zagotovljeno, da bo ta zgrajena v roku in
obsegu, kot to določa program opremljanja ali pogodba o priključitvi iz 224.
člena tega zakona.
(8) Šteje se, da so s plačilom komunalnega prispevka za novo
komunalno opremo poravnani vsi stroški priključevanja objekta na novo komunalno
opremo v razmerju do občine, razen gradnje tistih delov priključkov, ki so v
zasebni lasti.
(9) Vlada podrobneje določi način izračuna in odmere komunalnega
prispevka za novo komunalno opremo.
217. člen
(komunalni prispevek za obstoječo komunalno opremo)
(1) Komunalni prispevek za obstoječo komunalno opremo je
prispevek za obremenitev obstoječe komunalne opreme, ki ga zavezanec plača
občini.
(2) Komunalni prispevek za obstoječo komunalno opremo se
odmerja na območju celotne občine.
(3) Komunalni prispevek za posamezno vrsto obstoječe
komunalne opreme se odmeri, kadar se obstoječ ali načrtovan objekt posredno ali
neposredno priključi na posamezno vrsto komunalne opreme oziroma prične
bremeniti posamezno vrsto komunalne opreme.
(4) Komunalni prispevek za obstoječo komunalno opremo se
določi na podlagi podlag za odmero komunalnega prispevka za obstoječo komunalno
opremo.
(5) S plačilom komunalnega prispevka za obstoječo komunalno opremo
je zavezancu zagotovljena možnost priključitve na obstoječo komunalno opremo
oziroma možnost njene uporabe.
(6) Šteje se, da so s plačilom komunalnega prispevka za
obstoječo komunalno opremo poravnani vsi stroški priključevanja objekta na
obstoječo komunalno opremo v razmerju do občine, razen gradnje tistih delov
priključkov, ki so v zasebni lasti.
(7) Vlada podrobneje določi način izračuna in odmere
komunalnega prispevka za obstoječo komunalno opremo.
218. člen
(podlage za odmero komunalnega prispevka za obstoječo
komunalno opremo)
(1) Podlage za odmero komunalnega prispevka za obstoječo komunalno
opremo so:
-       
stroški obstoječe komunalne opreme,
-       
preračun stroškov obstoječe komunalne opreme na enoto mere in
-       
merila za odmero komunalnega prispevka za obstoječo komunalno opremo.
(2) Podlage za odmero komunalnega prispevka za obstoječo komunalno
opremo se določijo za oskrbna območja posamezne vrste obstoječe komunalne
opreme na območju celotne občine. Oskrbna območja posamezne vrste obstoječe
komunalne opreme so poselitvena območja, na katerih se zagotavlja
priključevanje oziroma uporaba posamezne vrste obstoječe komunalne opreme.
(3) Podlage za odmero komunalnega prispevka za obstoječo komunalno
opremo sprejme občinski svet z odlokom.
(4) Podlage za odmero komunalnega prispevka za obstoječo komunalno
opremo občina sprejme najkasneje v šestih mesecih po uveljavitvi OPN.
(5) Občina posreduje sprejete podlage za odmero komunalnega prispevka
za obstoječo komunalno opremo ministrstvu najpozneje v 15 dneh po njihovi
uveljavitvi.
(6) Vlada podrobneje predpiše vsebino podlag za odmero
komunalnega prispevka za obstoječo komunalno opremo.
219. člen
(uporaba subsidiarnih meril za odmero komunalnega prispevka
za novo in za obstoječo komunalno opremo)
(1) Občina, ki v šestih mesecih po uveljavitvi OPN ne sprejme
podlag za odmero komunalnega prispevka za obstoječo komunalno opremo za območje
celotne občine, do sprejetja teh podlag odmerja komunalni prispevek za
obstoječo komunalno opremo na podlagah, ki jih s pravilnikom določi minister.
(2) Občina, ki nima sprejetih podlag za odmero komunalnega prispevka
za obstoječo komunalno opremo za območje celotne občine, ne more odmerjati
komunalnega prispevka za novo komunalno opremo na podlagi programa opremljanja.
(3) Podlage iz prvega odstavka tega člena se določijo na
podlagi povprečnih stroškov opremljanja stavbnih zemljišč s posameznimi vrstami
komunalne opreme.
220. člen
(zavezanec za plačilo komunalnega prispevka za novo in za
obstoječo komunalno opremo)
(1) Zavezanec za plačilo komunalnega prispevka za novo
komunalno opremo je lastnik zemljišča, ki je na novo opremljeno s komunalno
opremo iz programa opremljanja ali investitor oziroma lastnik objekta, ki se na
novo priključuje na komunalno opremo iz programa opremljanja.
(2) Zavezanec za plačilo komunalnega prispevka za obstoječo komunalno
opremo je investitor oziroma lastnik objekta, ki se na novo priključuje na
obstoječo komunalno opremo, ali ki povečuje zmogljivost objekta ali spreminja
njegovo namembnost.
(3) Zavezanec za plačilo komunalnega prispevka za obstoječo komunalno
opremo je tudi:
-       
zavezanec za plačilo komunalnega prispevka za novo komunalno opremo iz
programa opremljanja v kolikor se komunalna oprema iz programa opremljanja
neposredno ali posredno priključuje na obstoječo komunalno opremo oziroma
bremeni že zgrajeno komunalno opremo,
-       
investitor, ki z občino sklene pogodbo o opremljanju za gradnjo
komunalne opreme, za katero ni izdelan program opremljanja, pa se nova
komunalna oprema, ki je predmet pogodbe o opremljanju posredno ali neposredno
priključuje na obstoječo komunalno opremo oziroma bremeni že zgrajeno komunalno
opremo.
221. člen
(odmera komunalnega prispevka za novo in obstoječo komunalno
opremo zaradi graditve)
(1) Komunalni prispevek za novo in obstoječo komunalno opremo
zaradi graditve odmeri pristojni občinski organ z odmerno odločbo na zahtevo
zavezanca, ali ko od upravne enote v zavezančevem imenu prejme obvestilo o
popolnosti vloge za pridobitev gradbenega dovoljenja. Odmerna odločba je
izvršilni naslov.
(2) Zahtevi zavezanca ali obvestilu o popolnosti vloge za
pridobitev gradbenega dovoljenja mora biti priložen tisti del projekta za
pridobitev gradbenega dovoljenja, ki je potreben za odmero komunalnega
prispevka.
(3) Rok za izdajo odmerne odločbe iz prvega odstavka tega
člena je 15 dni od popolne vloge.
(4) Zoper odmerno odločbo je dovoljena pritožba, o kateri
odloča župan. Rok za odločitev o pritožbi je 15 dni.
(5) Če o odmeri komunalnega prispevka ni odločeno v roku iz
tretjega ali četrtega odstavka tega člena, plačilo komunalnega prispevka ni
pogoj za izdajo gradbenega dovoljenja.
222. člen
(odmera komunalnega prispevka zaradi izboljšanja
opremljenosti)
(1) Kadar se komunalni prispevek odmerja zaradi izboljšanja opremljenosti
stavbnega zemljišča s komunalno opremo, odmeri pristojni občinski organ
komunalni prispevek z odmerno odločbo po uradni dolžnosti. Odmerna odločba je
izvršilni naslov.
(2) Pri odmeri komunalnega prispevka iz prejšnjega odstavka se
podatek o zmogljivosti in namembnosti objekta pridobi iz uradnih evidenc.
(3) Komunalni prispevek iz prvega odstavka tega člena lahko
občina odmeri najpozneje v dveh letih od izboljšanja opremljenosti stavbnega
zemljišča.
(4) Zoper odmerno odločbo je dovoljena pritožba, o kateri odloča
župan. Rok za odločitev o pritožbi je 15 dni.
223. člen
(akontacija komunalnega prispevka za novo komunalno opremo)
(1) Občina lahko po uradni dolžnosti lastniku urejenega
zazidljivega zemljišča, ki je na novo opremljeno s komunalno opremo iz programa
opremljanja, odmeri akontacijo komunalnega prispevka za novo komunalno opremo.
(2) Akontacija komunalnega prispevka se odmeri od površine urejenega
zazidljivega zemljišča.
(3) Pri odmeri komunalnega prispevka za potrebe gradnje se
akontacija komunalnega prispevka za novo komunalno opremo upošteva v delu
komunalnega prispevka za opremljanje zemljišča, ki odpade na gradbeno parcelo.
224. člen
(pogodba o priključitvi)
(1) Ob plačilu komunalnega prispevka za novo komunalno opremo
iz programa opremljanja, v primeru ko ta še ni zgrajena in predana v
upravljanje, ima zavezanec pravico od občine zahtevati sklenitev pogodbe o
medsebojnih obveznostih v zvezi s priključevanjem objekta na komunalno opremo
iz programa opremljanja.
(2) S pogodbo iz prejšnjega odstavka se določi rok za
priključitev objekta na komunalno opremo iz programa opremljanja in druga
vprašanja v zvezi s priključevanjem objekta na komunalno opremo iz programa
opremljanja. Če občina ne omogoči priključitve v dogovorjenem roku, odgovarja
za povzročeno škodo.
225. člen
(vračilo komunalnega prispevka za novo in obstoječo
komunalno opremo)
(1) Če investitor plača komunalni prispevek za obstoječo
komunalno opremo zaradi gradnje, pa mu gradbeno dovoljenje preneha veljati,
objekta, za katerega je plačal komunalni prispevek za obstoječo komunalno
opremo, pa dejansko ni začel graditi, je upravičen do vračila komunalnega
prispevka za obstoječo komunalno opremo.
(2) Investitor lahko zahteva vračilo komunalnega prispevka iz
prejšnjega odstavka v roku pet let po prenehanju veljavnosti gradbenega
dovoljenja.
(3) Če investitor plača komunalni prispevek za novo komunalno
opremo iz programa opremljanja ali če investitor zgradi novo komunalno opremo
iz programa opremljanja po pogodbi o opremljanju in se mu to šteje kot plačilo
komunalnega prispevka za novo komunalno opremo v naravi, pa mu gradbeno
dovoljenje za objekt preneha veljati, objekta, za katerega je plačal komunalni
prispevek za novo komunalno opremo, pa dejansko ni začel graditi, ni upravičen
do vračila komunalnega prispevka za novo komunalno opremo. V tem primeru se
plačilo komunalnega prispevka za novo komunalno opremo upošteva pri naslednji
odmeri komunalnega prispevka na predmetnem zemljišču.
226. člen
(zakonske oprostitve plačila komunalnega prispevka za novo
in obstoječo komunalno opremo)
(1) Komunalni prispevek za novo in obstoječo komunalno opremo
se ne plača za gradnjo gospodarske javne infrastrukture, ki za svoje delovanje
ne potrebuje komunalne opreme oziroma, ki nima samostojnih priključkov na
komunalno opremo.
(2) Komunalni prispevek za novo in obstoječo komunalno opremo
se ne plača za gradnjo enostavnih objektov.
(3) Komunalni prispevek za novo in obstoječo komunalno opremo
se ne plača za gradnjo nezahtevnih objektov, ki nimajo samostojnih priključkov na
komunalno opremo in se gradijo kot pomožni objekti ter tako dopolnjujejo
funkcijo osnovnega objekta.
(4) Komunalni prispevek za obstoječo komunalno opremo se ne
plača v primeru nadomestitve objektov zaradi naravne nesreče, v obsegu
nadomeščenega objekta, pri čemer je lahko lokacija nadomeščenega objekta v
primeru, ko nadomestitev na obstoječem stavbnem zemljišču oziroma gradbeni
parceli ni možna, tudi na drugi, nadomestni lokaciji.
227. člen
(občinske oprostitve plačila komunalnega prispevka)
(1) Občina lahko predpiše delno ali celotno oprostitev
plačila komunalnega prispevka za obstoječo komunalno opremo za gradnjo
neprofitnih stanovanj in gradnjo posameznih vrst stavb, ki so v javnem interesu
in katerih investitor je občina ali država in so namenjene za izobraževanje,
znanstveno-raziskovalno delo in zdravstvo, muzeje, knjižnice, gasilske domove,
opravljanje obredov in šport po predpisih o uvedbi in uporabi enotne
klasifikacije vrst objektov.
(2) Občina lahko predpiše delno ali celotno oprostitev
plačila komunalnega prispevka za obstoječo komunalno opremo tudi za gradnjo
vseh ali posameznih vrst ne-stanovanjskih stavb po predpisih o uvedbi in
uporabi enotne klasifikacije vrst objektov.
(3) Občina lahko predpiše delno oprostitev plačila
komunalnega prispevka do višine 50 odstotkov v primeru dozidave, nadzidave ali
rekonstrukcije obstoječega objekta.
(4) Ob oprostitvi iz tega člena mora občina oproščena
sredstva v enaki višini nadomestiti iz nenamenskih prihodkov občinskega
proračuna.
228. člen
(upoštevanje preteklih vlaganj v komunalno opremo)
(1) Občina lahko pri odmeri komunalnega prispevka za
obstoječo komunalno opremo predpiše delno ali celotno upoštevanje preteklih
vlaganj v primeru odstranitve in gradnje novega objekta.
(2) Občina pri odmeri komunalnega prispevka za novo komunalno
opremo na območju opremljanja, kjer investitor in občina za komunalno opremo iz
programa opremljanja skleneta pogodbo o opremljanju in zaradi etapne gradnje
stavb vrednost zgrajene komunalne opreme po pogodbi o opremljanju presega vrednost
odmerjenega komunalnega prispevka za novo komunalno opremo za stavbe v prvi
etapi gradnje, investitorju za preplačana sredstva izda potrdilo o poravnanih
obveznostih iz naslova plačila komunalnega prispevka za novo komunalno opremo
na območju opremljanja, s katerim se mu upošteva pretekla vlaganja pri odmeri
komunalnega prispevka za novo komunalno opremo pri nadaljnji realizaciji
gradnje stavb na tem območju. Pretekla vlaganja se investitorju upoštevajo le,
če predhodno izpolni vse obveznosti, ki izhajajo iz pogodbe o opremljanju.
(3) Občina lahko pri odmeri komunalnega prispevka za
posamezno vrsto obstoječe komunalne opreme predpiše delno ali celotno
upoštevanje preteklih vlaganj za posamezno vrsto obstoječe komunalne opreme v
primeru vlaganja zavezanca v izgradnjo posamezne vrste komunalne opreme bodisi
v obliki finančnih ali drugih sredstev.
229. člen
(namenska poraba sredstev zbranih s komunalnim prispevkom)
(1) Komunalni prispevek je namenski vir financiranja gradnje komunalne
opreme. Občina z odlokom, s katerim sprejme občinski proračun, določi komunalni
prispevek kot namenski prihodek.
(2) Sredstva, zbrana s komunalnimi prispevki, lahko občina porablja
samo za namen gradnje komunalne opreme skladno z načrtom razvojnih programov
občinskega proračuna.
2. oddelek: Taksa na neizkoriščena stavbna zemljišča
230. člen
(namen takse)
Občina lahko z namenom racionalne rabe prostora in razvoja
stavbnih zemljišč določi območja, na katerih se plačuje takso za neizkoriščena
stavbna zemljišča.
231. člen
(neizkoriščeno stavbno zemljišče)
Kot neizkoriščeno stavbno zemljišče se šteje zemljišče:
-       
ki je vpisano v evidenco stavbnih zemljišč kot urejeno zazidljivo
zemljišče vsaj tri leta,
-       
na njem ni pridobljeno veljavno gradbeno dovoljenje,
-       
samo ali skupaj s sosednjimi zemljišči izpolnjuje pogoje glede velikosti
gradbene parcele v skladu s prostorskimi akti in
-       
se nahaja v območju, v katerem se plačuje takso za neizkoriščena stavbna
zemljišča.
232. člen
(območje plačevanja takse)
(1) Območje, v katerem se plačuje taksa za neizkoriščena
stavbna zemljišča, določi občina z odlokom na podlagi ciljev in prioritet
prostorskega razvoja občine, kot jih določajo prostorski akti in drugi razvojni
akti, trendov prostorskega razvoja ter na podlagi bilance površin.
(2) Območje mora biti določeno tako, da ga je možno grafično
prikazati v zemljiškem katastru.
(3) Občina lahko določi območje z OPN ali s samostojnim
odlokom. Če določi območje s samostojnim odlokom, ga v postopku priprave javno
razgrne in obravnava ob smiselni uporabi določb tega zakona, ki urejajo javno
razgrnitev in obravnavo osnutka OPN.
(4) Območje odmerjanja takse se vodi v evidenci stavbnih
zemljišč.
233. člen
(zavezanec za plačilo takse)
Takso na neizkoriščena stavbna zemljišča plačuje lastnik
zemljišča ali imetnik stavbne pravice na njem v območju plačevanja takse za
neizkoriščena stavbna zemljišča.
234. člen
(višina takse)
(1) Višino takse določi občina z odlokom, ki mora biti
uveljavljen pred 1. januarjem leta, za katerega se odmerja. Občina pri
določanju višine takse upošteva podrobnejšo namensko rabo prostora.
(2) Taksa znaša največ 0,3 eurov na m2 neizkoriščenega
stavbnega zemljišča.
(3) Takso se plačuje letno do 31. marca za preteklo
leto.
235. člen
(odločba o odmeri)
(1) Občina odmeri takso za neizkoriščeno stavbno zemljišče zavezancu
z odločbo po uradni dolžnosti.
(2) O zemljiščih, za katera se z odločbo določi plačevanje
takse na neizkoriščena stavbna zemljišča, občina vodi javno evidenco, ki je
povezljiva z evidenco stavbnih zemljišč.
236. člen
(oprostitve)
(1) Taksa se ne plačuje za zemljišča v lasti občine.
(2) Taksa se ne plača za leto, v katerem lastnik nepremičnine
ali imetnik stavbne pravice pridobi pravnomočno gradbeno dovoljenje.
237. člen
(pripadnost in namenskost sredstev)
(1) Taksa pripada proračunu občine, v kateri se zemljišče
nahaja.
(2) Prihodki iz naslova takse so namenski vir občine za
financiranje ukrepov zemljiške politike.
5. poglavje: PRENOVA IN UREJENOST PROSTORA
1. oddelek: Ukrepi pri prenovi
238. člen
(obveznosti na območju prenove)
(1) Lastniki nepremičnin na območju prenove so obvezani
izvesti spremembe na svojih nepremičninah v skladu z OPPN, izdelanim za to
območje.
(2) Občina in lastniki nepremičnin na območju prenove se
dogovorijo za soudeležbo pri izvedbi sprememb na nepremičninah, kar se uredi s
pogodbo.
(3) Če se prenova financira z javnimi sredstvi, lahko občina med
prenovo začasno omeji pravico uporabe nepremičnine, če je to potrebno zaradi
nemotene tehnične izvedbe prenovitvenih del oziroma zaradi varnosti uporabnikov
nepremičnin.
(4) S pogodbo med občino in lastnikom nepremičnine iz
prejšnjega odstavka se določijo:
-       
višina in način povrnitve vloženih občinskih sredstev v prenovo
nepremičnine,
-       
možnosti odkupa, solastništva ali drugih stvarnih in obligacijskih
razmerij na nepremičnini, kadar njen lastnik ni sposoben financirati prenove,
-       
odškodnina lastniku zaradi omejene uporabe nepremičnine in
-       
druge medsebojne obveznosti, ki izhajajo iz prenove.
(5) Če je lastniku nepremičnina iz tretjega odstavka tega
člena osnovni vir dohodka, mu mora občina povrniti škodo, ki nastane z
omejitvijo uporabe nepremičnine, ali zagotoviti enakovredne nadomestne prostore
za nemoteno opravljanje dejavnosti.
(6) Če lastnik nepremičnine iz tretjega odstavka tega člena to
uporablja za prebivanje in je zaradi prenove prebivanje onemogočeno, mora
občina njemu in njegovemu gospodinjstvu zagotoviti primerno začasno
prebivališče. Odškodnina lastniku zaradi omejene uporabe nepremičnine se v tem
primeru ne prizna.
(7) Občina po sprejetju OPPN za potrebe izvedbe posegov v
prostor v okviru projekta prenove zagotovi transparentno in sprotno obveščanje,
usklajevanje, spremljanje in izmenjavo informacij z vsemi udeleženci,
vključenimi v prenovo, in s širšo javnostjo. Občina za ta namen vzpostavi
spletno stran, v kateri so na pregleden način vključeni vsi podatki, vključno s
finančnimi elementi projekta prenove. Občina zagotovi tudi strokovna pojasnila
v zvezi s projektom prenove oziroma informacijsko pisarno, če prenova zadeva
več ljudi.
239. člen
(nove dejavnosti na območju prenove)
Če na območjih oziroma v objektih, ki so pomembni z vidika
ohranjanja naravnih vrednot in kulturne dediščine, ni primerno ohranjati
obstoječih dejavnosti, jim je treba s prenovo omogočiti druge dejavnosti, ki
upoštevajo naravne vrednote in kulturno dediščino v skladu s predpisi, ki
urejajo ohranjanje narave in varstvo kulturne dediščine.
2. oddelek: Odreditev vzdrževanja
240. člen
(namen odreditve vzdrževanja)
Občina lahko za ohranjanje in izboljšanje podobe naselja in
krajine ob hkratnem upoštevanju zahtev s področja urejanja prostora, graditve,
varstva okolja, varstva kulturne dediščine in ohranjanja narave v določenih
primerih zapove upoštevanje prostorskega načrta in ustrezno izvedbo posega v
prostor tako, da odredi vzdrževanje.
241. člen
(razlogi za odreditev vzdrževalnih del)
Če so na objektih ali zemljiščih, vključno z zasaditvijo teh
zemljišč in na drugih sestavinah zemljišč (v nadaljnjem besedilu tega poglavja:
nepremičninah), takšne pomanjkljivosti, da zaradi izrabljenosti, zastarelosti,
vremenskih vplivov, lastnega učinkovanja ali učinkovanja tretjih kvarno
vplivajo na podobo naselja in krajine ali ovirajo redno rabo okoliških javnih
površin in so posledica opustitve redne in pravilne uporabe ter vzdrževanja teh
nepremičnin, pa ne gre za nevarno gradnjo v skladu s predpisi, ki urejajo
graditev, lahko občina naloži lastniku, da izvede potrebna vzdrževalna dela.
242. člen
(merila za ugotovitev kvarnega vpliva)
(1) Kvarni vpliv je kombinacija pomanjkljivega stanja
nepremičnin in njihove lokacije ali namena.
(2) Merila za ugotavljanje pomanjkljivega stanja nepremičnin so
zlasti:
-       
močno odpadanje zaključnih plasti fasade,
-       
poškodovana streha ali napušč,
-       
poškodbe na fasadi, njena močna onesnaženost in spremembe njene barve
ter teksture, zamakanje fasade zaradi poškodb strehe ali napušča,
-       
poškodbe žlebov in neustrezno odvajanje padavinske vode,
-       
poškodbe strešne kritine,
-       
poškodbe stavbnega pohištva (vrat, oken in drugega stavbnega pohištva),
-       
neizvedena ozelenitev objekta,
-       
zaraslo grmičevje, previsoka ali nevzdrževana drevesa in drugo rastje,
ki vpliva na rabo sosednjih, zlasti javnih površin, in na podobo varovane
kulturne krajine,
-       
neurejena okolica objekta, zlasti neurejeni pomožni objekti, kopičenje
odpadkov ter gradbenega in drugega materiala na dvoriščih,
-       
neurejena, opuščena oziroma neaktivna gradbena jama ali gradbišče in
-       
poškodovana urbana oprema (klopi, igrala, ureditve na cestnih
postajališčih ipd.).
(3) Merila za ugotavljanje lokacije ali namena nepremičnine so
merila iz drugega odstavka 120. člena tega zakona.
243. člen
(odreditev vzdrževalnih del)
(1) Občina odredi izvedbo vzdrževalnih del z odločbo, s
katero lastnika ali upravljavca nepremičnine zaveže, da v določenem roku izvede
vzdrževalna dela, določi katera so ta dela in katere so pomanjkljivosti, ki
kvarno vplivajo na podobo naselja ali krajine.
(2) Pred izdajo odločbe iz prejšnjega odstavka občina
preveri, ali so izpolnjeni pogoji za njeno izdajo, in osebi iz prejšnjega
odstavka svetuje, kako naj bi se ukrepi, kot naj bi bili odrejeni, izvajali in
kakšne so možnosti sofinanciranja iz proračunskih in drugih sredstev, če
takšnih del zavezanec ne bi mogel iz gospodarskih in drugih razlogov izvesti
sam in o nameravani izdaji seznaniti lastnika nepremičnine. Občina in lastnik
lahko skleneta pisni dogovor o izvedbi vzdrževanja, v katerem se lahko
dogovorita tudi za finančno soudeležbo občine.
(3) Vzdrževalna dela je mogoče odrediti, če je izpolnjeno
vsaj eno merilo iz drugega in vsaj eno merilo po tretjem odstavku prejšnjega
člena. Če ima občina sprejet odlok o urejanju podobe naselja in krajine po tem
zakonu in je nepremičnina v območju veljavnosti takega odloka, se šteje, da je
obstoj vsaj enega merila po tretjem odstavku prejšnjega člena izpolnjen.
(4) Če je objekt zavarovan v skladu s predpisi, ki urejajo
varstvo kulturne dediščine, je treba dela izvajati na podlagi
kulturnovarstvenega soglasja organa, pristojnega za varstvo kulturne dediščine.
(5) Če se med izvedbo postopka odreditve vzdrževalnih del
ugotovi, da se odreditev nanaša na nepremičnino, ki se v skladu s predpisi, ki
urejajo graditev, šteje za nelegalno ali neskladno gradnjo in je bil zoper
njenega lastnika v skladu s predpisi, ki urejajo graditev, že izrečen ustrezen
inšpekcijski ukrep, občina postopek odreditve vzdrževalnih del prekine, in
sicer vse dotlej, dokler se takšen inšpekcijski ukrep ne izvrši ali ustavi.
(6) Če zavezanec v roku, določenem z odločbo, ne izvede predpisanih
vzdrževalnih del, se opravi upravna izvršba za nedenarno obveznost v skladu s
predpisom o splošnem upravnem postopku.
6. poglavje: RABA JAVNIH POVRŠIN IN GRAJENO JAVNO DOBRO
244. člen
(splošna in posebna raba javnih površin)
(1) Splošna raba javnih površin je raba, ki je namenjena prostemu
gibanju oseb, predvsem za namene prehoda in dostopa do drugih javnih površin,
zelenega sistema, bivališč, poslovnih objektov ter gospodarske javne
infrastrukture in družbene infrastrukture, ter rekreaciji, igri in drugim
prostočasnim aktivnostim na prostem.
(2) Splošna raba javnih površin v javni lasti se izvaja skladno
z namenom ter pod pogoji in omejitvami, kot jih določa zakon oziroma predpis,
izdan na njegovi podlagi.
(3) Občina lahko z odlokom predpiše pogoje za posebno rabo
javnih površin. Posebna raba javnih površin je raba, ki glede na vrsto javne
površine bistveno ne zmanjšuje ali posega v splošno rabo le-te, in s katero se
na njej omogoča trajno ali začasno izvajanje gospodarskih in družbenih
dejavnosti, izvajanje posegov na objektih, ki mejijo na javno površino, in
druge posege in aktivnosti, kot na primer:
-       
postavitev gostinskih vrtov;
-       
postavitev objektov, opreme in naprav za prodajo in oglaševanje izdelkov
in storitev;
-       
postavitev polnilnih točk ter odjemnih in oddajnih mest za vozila;
-       
postavitev gradbenih odrov in gradbišč;
-       
izvedbo javnih prireditev;
-       
izvedbo snemanj;
-       
prirejanje razstav.
245. člen
(postopek za pridobitev statusa grajenega javnega dobra)
(1) Status grajenega javnega dobra državnega pomena se
pridobi z ugotovitveno odločbo, ki jo na podlagi sklepa vlade po uradni
dolžnosti izda tisto pristojno ministrstvo, v katerega področje spada takšen
objekt. Status grajenega javnega dobra lokalnega pomena se pridobi z
ugotovitveno odločbo, ki jo na podlagi sklepa občinskega sveta po uradni
dolžnosti izda občinska uprava.
(2) Vlada ali občinski svet izda sklep iz prejšnjega odstavka
na zahtevo, ki jo lahko vloži pristojni resorni minister oziroma župan. Takšni
zahtevi mora biti priložena navedba določbe zakona oziroma predpisa, v katerem
je podlaga, da lahko določena vrsta zemljišča, objekta oziroma njegovega dela
pridobi status grajenega javnega dobra, uporabno dovoljenje, kadar je to
predpisano, in izpis iz zemljiškega katastra, katastra stavb ali katastra
gospodarske javne infrastrukture.
(3) Pred izdajo odločbe iz prvega odstavka tega člena država
ali občina na zemljišču, objektu ali njegovem delu pridobi lastninsko ali drugo
ustrezno pravico, ki omogoča takšno splošno rabo, ki ustreza namenu pridobitve
statusa grajenega javnega dobra in kot jo za pridobitev statusa grajenega
javnega dobra določajo področni predpisi.
(4) Če v skladu s prejšnjim odstavkom za pridobitev statusa grajenega
javnega dobra ni potrebna lastninska pravica države ali občine, se v aktu, s
katerim se pridobi druga ustrezna pravica, opredeli splošno rabo grajenega
javnega dobra, pogoje in omejitve, ki jih iz tega naslova trpi lastnik,
odškodnino zaradi omejitve lastninske pravice in vprašanje odgovornosti za
škodo, nastalo pri splošni rabi grajenega javnega dobra.
(5) Ugotovitvena odločba o pridobitvi statusa grajenega
javnega dobra mora vsebovati tudi navedbo številke zemljiške parcele oziroma
parcel, na katere območju je zgrajen objekt oziroma del objekta, in številko
objekta ali njegovega dela, ki je pridobil status grajenega javnega dobra
državnega oziroma lokalnega pomena.
(6) Pristojno resorno ministrstvo oziroma občinska uprava
pošlje pravnomočno ugotovitveno odločbo o pridobitvi statusa grajenega javnega
dobra pristojnemu sodišču, ki po uradni dolžnosti vpiše v zemljiško knjigo
zaznambo o javnem dobrem.
246. člen
(posledice pridobitve statusa grajenega javnega dobra)
(1) Zemljišče, objekt ali njegov del, ki ima pridobljen
status grajenega javnega dobra, mora njegov lastnik ali upravljavec vzdrževati
v stanju, ki omogoča splošno rabo v skladu z njegovim namenom.
(2) V primeru iz tretjega odstavka prejšnjega člena se vlada
ali občina z lastnikom nepremičnine dogovori tudi o vzdrževanju njenega
primernega stanja.
247. člen
(prenehanje statusa grajenega javnega dobra)
(1) Grajenemu javnemu dobru se status lahko odvzame smiselno
po postopku iz 245. člena tega zakona.
(2) Status grajenega javnega dobra preneha, če je zemljišče, objekt
oziroma njegov del v celoti uničen in ga ni mogoče obnoviti in je zato
onemogočena njegova splošna raba.
(3) Status grajenega javnega dobra lahko preneha tudi, če se
uredi zemljišče ali zgradi drug objekt z enakim namenom splošne rabe, zaradi
česar se status na prvotnem lahko odvzame.
(4) Če raba grajenega javnega dobra v zasebni lasti preseže namen
splošne rabe po tem zakonu in pogoje in omejitve iz dogovora, lahko lastnik
zahteva bodisi odstop od dogovora in ukinitev statusa grajenega javnega dobra,
bodisi odškodnino, bodisi lahko državi ali občini predlaga, da grajeno javno
dobro prevzame v last, razen če ta predstavlja gradbeno parcelo njegove stavbe.
VI. del: PROSTORSKI INFORMACIJSKI SISTEM, SPREMLJANJE STANJA
PROSTORSKEGA RAZVOJA IN INFORMACIJE S PODROČJA UREJANJA PROSTORA
1. poglavje: PROSTORSKI INFORMACIJSKI SISTEM
248. člen
(prostorski informacijski sistem)
(1) Za opravljanje nalog države in podporo občinam ter za
omogočanje elektronskega poslovanja na področju urejanja prostora in graditve
ministrstvo vodi in vzdržuje prostorski informacijski sistem.
(2) Prostorski informacijski sistem vsebuje:
-       
podatke o prostorskih aktih, ki se vodijo v zbirki prostorskih aktov;
-       
podatke o graditvi objektov, ki se vodijo v zbirki podatkov o graditvi
objektov;
-       
podatke o stavbnih zemljiščih, ki se vodijo v evidenci stavbnih
zemljišč;
-       
podatke o poseljenih zemljiščih, ki se vodijo v evidenci dejanske rabe
poseljenih zemljišč;
-       
seznam zbirk podatkov o pravnih režimih in tiste podatke o pravnih
režimih iz seznama zbirk podatkov o pravnih režimih, ki jih upravljavci zbirk
podatkov posredujejo v prostorski informacijski sistem;
-       
druge podatke za izvajanje ukrepov zemljiške in prostorske politike.
(3) Podatki iz prostorskega informacijskega sistema so
povezani s podatki o nepremičninah.
(4) Prostorski informacijski sistem vsebuje prikaz stanja
prostora, ki omogoča storitve v zvezi s podatki, ki se jih uporablja v
postopkih po tem zakonu in po predpisih, ki urejajo graditev objektov.
(5) Prostorski informacijski sistem vsebuje tudi storitve za
elektronsko poslovanje na področju prostorskega načrtovanja in graditve
objektov ter storitve za vodenje, vzdrževanje, povezovanje in dostop do podatkov
iz drugega odstavka tega člena. Za dostop do teh storitev se vzpostavi enotna
vstopna točka.
(6) Vlada podrobneje predpiše vsebino prostorskega
informacijskega sistema, pravila vodenja podatkov in storitev ter
medopravilnost podatkov in storitev.
249. člen
(obveznosti udeležencev pri urejanju prostora v okviru
prostorskega informacijskega sistema)
(1) Ministrstva, občine, nosilci urejanja prostora,
inšpekcijske službe in drugi udeleženci pri urejanju prostora in graditvi
zagotavljajo medopravilnost zbirk podatkov in storitev v zvezi s prostorskimi
podatki za potrebe vodenja postopkov v skladu s tem zakonom in v skladu s
predpisi, ki urejajo graditev, in poslujejo v skladu s predpisom iz šestega
odstavka prejšnjega člena ter ministrstvu zagotavljajo dostop do podatkov.
(2) Za potrebe vodenja prostorskega informacijskega sistema
in zagotavljanja medopravilnosti lahko ministrstvo s posameznimi udeleženci
sklene dogovore, s katerimi se podrobneje opredelijo pravice in dolžnosti
udeležencev, pravila za izmenjavo in uporabo podatkov, uporabo storitev in
drugo.
(3) Udeleženci pri urejanju prostora uporabljajo storitve
prostorskega informacijskega sistema v delih, kjer te podpirajo postopke po tem
zakonu in postopke v skladu s predpisi, ki urejajo graditev.
250. člen
(zbirka prostorskih aktov)
(1) V zbirki prostorskih aktov se vodijo in vzdržujejo
podatki o pravnem stanju v prostoru na podlagi prostorskih aktov vključno s
podatki, ki nastanejo v postopkih njihove priprave.
(2) Zbirko prostorskih aktov vodi in vzdržuje ministrstvo v
sodelovanju z udeleženci pri urejanju prostora v okviru pristojnosti, ki jih
imajo v skladu s tem zakonom.
(3) Zbirka prostorskih aktov je povezana z zemljiškim
katastrom.
(4) Udeleženci pri urejanju prostora v okviru pristojnosti,
ki jih imajo v skladu s tem zakonom, redno in brezplačno posredujejo podatke
ter zagotavljajo popolno in ažurno stanje v zbirki prostorskih aktov.
(5) Podatki v zbirki prostorskih aktov se hranijo trajno.
251. člen
(zbirka podatkov o graditvi objektov)
(1) V zbirki podatkov o graditvi objektov se za vodenje
upravnih postopkov na področju graditve objektov, ki jih določa ta zakon ali
zakon, ki ureja graditev objektov, vodijo in vzdržujejo podatki o upravnih
aktih na področju graditve objektov in drugi podatki o graditvi objektov.
Podatki v zbirki podatkov o graditvi objektov so:
-       
podatki o investitorju, izdelovalcu projektne dokumentacije, nadzornem
inženirju, izvajalcu, vodji del, mnenjedajalcu (naziv ali ime in priimek,
naslov, EMŠO ali matična številka);
-       
podatki o upravnem aktu (digitalna oblika upravnega akta,
identifikacijska številka upravnega akta, podatki o organu, ki je upravni akt
izdal, vrsta upravnega postopka, datum izdaje, dokončnosti in pravnomočnosti
upravnega akta, zaznamba morebitne razveljavitve, odprave ali ničnosti
upravnega akta);
-       
podatki o nepremičninah, na katere se upravni akt nanaša (številka
parcele, številka stavbe, šifra katastrske občine);
-       
podatki o gradbeni parceli;
-       
drugi podatki o graditvi objektov (mnenja, soglasja in podatki o drugih
dovoljenjih po posebnih predpisih, podatki o projektni dokumentaciji, podatki o
zakoličbi objekta, podatki o začetku gradnje in prijavi dokončanja gradnje ter
drugi podatki in dokumentacija v postopku graditve objektov).
(2) Zbirko podatkov o graditvi objektov vodi in vzdržuje
ministrstvo v sodelovanju z upravnimi organi in drugimi osebami, ki so
pristojne za izdajo upravnih aktov, v skladu s predpisi, ki urejajo graditev.
(3) Za vodenje upravnih postopkov na področju graditve se
zbirka podatkov o graditvi objektov lahko povezuje z naslednjimi zbirkami
podatkov:
-       
register prostorskih enot;
-       
poslovni register Slovenije (za povezovanje evidence se uporablja
matična številka);
-       
centralni register prebivalstva (za povezovanje evidence se uporablja
EMŠO);
-       
zemljiški kataster in kataster stavb (za povezovanje se uporablja
identifikacijska oznaka parcele, stavbe ali dela stavbe);
-       
zemljiška knjiga (za povezovanje se uporablja identifikacijska oznaka
parcele, stavbe ali dela stavbe);
-       
zbirke podatkov o inšpekcijskih postopkih, na področju graditve (za
povezovanje se uporablja identifikacijska oznaka parcele, stavbe ali dela
stavbe).
(4) Osebni podatki se smejo zbirati in obdelovati le za
potrebe vodenja upravnih postopkov na področju graditve objektov, ki jih določa
ta zakon ali zakon, ki ureja graditev.
(5) Podatki v zbirki podatkov o graditvi objektov se hranijo
trajno.
(6) Pravico do dostopa do osebnih podatkov iz tega člena ima:
-       
državni organ za potrebe vodenja upravnih postopkov na področju graditve
objektov, ki jih določa ta zakon ali zakon, ki ureja graditev,
-       
oseba, ki nastopa kot investitor, glede podatkov, ki se nanašajo nanjo.
252. člen
(evidenca stavbnih zemljišč)
(1) Občina za prostorsko načrtovanje, ugotavljanje dejanskega
stanja v prostoru in izvajanje ukrepov zemljiške politike vzpostavi evidenco
stavbnih zemljišč. Ministrstvo zagotovi tehnične pogoje za vodenje zbirke
podatkov evidence stavbnih zemljišč na državni ravni.
(2) Evidenca stavbnih zemljišč vsebuje podatke o stavbnih zemljiščih,
in sicer o pozidanih in nepozidanih zemljiščih. Podatki iz evidence stavbnih
zemljišč predstavljajo temeljne podatke za:
-       
načrtovanje namenske rabe prostora oziroma novih stavbnih zemljišč v
postopku priprave občinskih prostorskih aktov;
-       
načrtovanje komunalne opreme;
-       
izvajanje ukrepov zemljiške politike, in sicer za sanacijo in
zagotavljanje ustrezne parcelne in lastniške strukture, zagotavljanje cenovno
dostopnih zemljišč za bivanje in delo, gospodarjenje z zemljišči v javnem
interesu ter za odmero dajatev na stavbnih zemljiščih;
-       
vrednotenje stavbnih zemljišč;
-       
evidentiranje gradbene parcele v zemljiškem katastru.
(3) V evidenci stavbnih zemljišč se vodijo podatki o:
-       
območju zemljišča,
-       
lastnostih zemljišča,
-       
povezavi z nepremičninami in
-       
drugi podatki, ki so potrebni za vodenje evidence.
(4) V evidenci stavbnih zemljišč se vodijo za nepozidana
zemljišča tudi podatki o njihovih razvojnih stopnjah v skladu s 142. členom
tega zakona.
(5) Podatke o gradbenih parcelah stavb v evidenci stavbnih zemljišč
vzdržuje ministrstvo. Druge podatke o pozidanih zemljiščih in podatke o
razvojnih stopnjah nepozidanih stavbnih zemljišč vzdržujejo občine. Podatki iz
evidence stavbnih zemljišč se vzdržujejo na podlagi sprememb, ki so posledica
sprejetja posamičnih ali splošnih pravnih aktov s področja urejanja prostora,
graditve ali javnih financ. Vsako spremembo podatkov o stavbnih zemljiščih mora
občina posredovati v evidenco stavbnih zemljišč najpozneje v treh mesecih od
njenega nastanka. Ministrstvo za potrebe vzdrževanja evidence stavbnih zemljišč
občini zagotovi dostop do podatkov iz monitoringa posegov v prostor,
opravljenega v skladu z 255. členom tega zakona.
253. člen
(evidenca dejanske rabe poseljenih zemljišč)
(1) Za ugotavljanje dejanskega stanja v prostoru se vzpostavi
evidenca dejanske rabe poseljenih zemljišč, kot jih določa tretji odstavek 179.
člena tega zakona.
(2) Evidenco dejanske rabe poseljenih zemljišč vodi
ministrstvo.
(3) V evidenci dejanske rabe poseljenih zemljišč se vodijo
podatki o poseljenih zemljiščih, ki so evidentirana v evidenci stavbnih
zemljišč.
(4) V evidenci dejanske rabe poseljenih zemljišč se vodijo
naslednji podatki o poseljenih zemljiščih:
-       
območje zemljišča,
-       
vrsta dejanske rabe,
-       
delež dejanske rabe na zemljišču in
-       
drugi podatki, ki so potrebni za vodenje evidence.
254. člen
(seznam zbirk podatkov o pravnih režimih)
(1) V zbirkah podatkov o pravnih režimih se vodijo podatki o
pravnih režimih. Zbirke podatkov o pravnih režimih vodijo in vzdržujejo
pristojni upravljavci zbirk podatkov. Upravljavci zbirk podatkov so občine ali
državni organi.
(2) Za vključevanje zbirk podatkov o pravnih režimih v
storitve prostorskega informacijskega sistema se vzpostavi seznam zbirk
podatkov o pravnih režimih.
(3) Seznam zbirk podatkov o pravnih režimih vsebuje:
-       
ime zbirke podatkov,
-       
navedbo predpisa, ki določa in podrobneje ureja zbirko podatkov,
-       
podatke o dostopu, uporabi in storitvah v zvezi z zbirko podatkov,
-       
podatke o organu, ki je pristojen za predpis, ki določa in podrobneje
ureja zbirko podatkov,
-       
podatke o upravljavcu zbirke podatkov,
-       
dogovorov s posameznimi upravljavci zbirk podatkov.
(4) Upravljavci zbirk podatkov iz seznama zbirk podatkov
zagotavljajo popolnost in ažurnost podatkov, ki so v njihovi pristojnosti ter
omogočajo ministrstvu uporabo in dostop do podatkov.
(5) Vpise v seznam zbirk podatkov izvaja ministrstvo na
predlog pristojnega organa ali upravljavca posamezne zbirke podatkov o pravnih
režimih.
(6) Za vodenje seznama zbirk podatkov o pravnih režimih lahko
ministrstvo s posameznimi upravljavci zbirk podatkov o pravnih režimih sklene
dogovor, s katerim se podrobneje opredelijo pravice in dolžnosti udeležencev,
pravila za dostop in uporabo podatkov, uporabo storitev v zvezi z zbirkami
podatkov in drugo.
(7) Če upravljavec zbirke podatkov ne more zagotoviti vodenja
zbirke podatkov iz prvega odstavka tega člena, potem se podatki o pravnih
režimih lahko vodijo in vzdržujejo v prostorskem informacijskem sistemu. Pogoje
za zajem in vzdrževanje podatkov zagotovi posamezen upravljavec zbirke
podatkov. Zajem in vzdrževanje podatkov o pravnih režimih v prostorskem
informacijskem sistemu se podrobneje opredeli v dogovoru iz prejšnjega
odstavka.
(8) Ministrstvo objavlja ažuren seznam zbirk v okviru enotne
vstopne točke.
255. člen
(monitoring posegov v prostor)
(1) Za nadzor nad posegi v prostor in evidentiranje sprememb zagotavlja
ministrstvo redno izvajanje monitoringa posegov v prostoru.
(2) Monitoring posegov v prostoru se izvaja z metodami
daljinskega zaznavanja, terensko identifikacijo neskladja in drugimi ustreznimi
metodami.
(3) Identificirana neskladja pozidanih zemljišč s stanjem v
evidenci stavbnih zemljišč in zemljiškem katastru se evidentirajo kot neskladja
pozidanih zemljišč.
(4) Identificirana neskladja stavb s stanjem v zbirki
podatkov o graditvi objektov in v katastru stavb se evidentirajo kot neskladja
stavb.
(5) Neskladja pozidanih zemljišč in stavb lahko identificira
tudi drug organ ali posameznik in jih posreduje ministrstvu, ki jih preveri in
obdela ter vpiše v evidenco stavbnih zemljišč oziroma kataster stavb.
256. člen
(prikaz stanja prostora)
(1) Prikaz stanja prostora omogoča storitve v zvezi s
podatki, in sicer zlasti s:
-       
podatki iz zbirke prostorskih aktov;
-       
podatki iz zbirke podatkov o graditvi objektov;
-       
podatki iz evidence stavbnih zemljišč;
-       
podatki iz evidenc dejanskih rab prostora;
-       
podatki iz zbirk podatkov o pravnih režimih;
-       
podatki o nepremičninah ter
-       
topografskimi in kartografskimi podatki.
(2) Podatki, ki so na voljo preko storitev prikaza stanja
prostora, so obvezna podlaga za pripravo prostorskih aktov. Dostop do osebnih
podatkov je omejen v skladu s predpisi, ki določajo namen, vsebino in dostop do
zbirk podatkov iz prejšnjega odstavka.
(3) Podatki iz prejšnjega odstavka se pred uporabo preverijo glede
njihove kakovosti in se po potrebi izboljšajo, če niso ustrezni za predviden
namen. Pri preveritvi podatkov se upoštevajo evidentirana neskladja zemljišč iz
prejšnjega člena.
(4) Za vzpostavitev in zagotavljanje rednega delovanja
storitev prikaza stanja prostora lahko ministrstvo s posameznimi upravljavci
zbirk podatkov oziroma storitev v zvezi z njimi sklene dogovor, s katerim se
podrobneje opredelijo pravice in dolžnosti udeležencev, pravila za dostop in
uporabo podatkov, uporabo storitev v zvezi z zbirkami podatkov in drugo.
2. poglavje: SISTEM SPREMLJANJA STANJA PROSTORSKEGA
RAZVOJA
257. člen
(sistem spremljanja stanja prostorskega razvoja)
Za ugotavljanje stanja in smernic prostorskega razvoja ministrstvo
v okviru prostorskega informacijskega sistema vzpostavi sistem spremljanja
stanja prostorskega razvoja, ki na podlagi izbranih kazalnikov omogoča
vrednotenje doseganja ciljev na področju prostorskega razvoja ter pripravo
poročila o prostorskem razvoju.
258. člen
(poročilo o prostorskem razvoju)
(1) Vlada Državnemu zboru Republike Slovenije vsake štiri leta
predstavi poročilo o prostorskem razvoju, ki ga pripravi ministrstvo, potrdi pa
Komisija za prostorski razvoj. Poročilo vsebuje analizo stanja in smernic
prostorskega razvoja, analizo izvajanja Strategije in drugih prostorskih aktov
ter predloge za nadaljnji prostorski razvoj države, vključno s predlogi za
spremembe in dopolnitve Strategije ter drugih državnih predpisov v zvezi z
urejanjem prostora.
(2) Ministrstvo po lastni presoji pripravlja tudi problemska
ali tematska poročila.
(3) Lokalne skupnosti vsake štiri leta pripravijo poročilo o
prostorskem razvoju na njihovem območju, v katerem prikažejo analizo stanja in
smernic prostorskega razvoja občine, analizo izvajanja občinskih prostorskih
aktov ter predloge za prilagoditev občinskih prostorskih aktov in ga objavijo
na krajevno običajen način. Poročilo pripravijo občine, ki imajo veljaven
občinski prostorski plan, pri drugih občinah pa to poročilo nadomesti poročilo
o prostorskem razvoju za območje sprejetega regionalnega prostorskega plana.
(4) Pripravljavec regionalnega prostorskega plana vsake štiri
leta po sprejetju regionalnega prostorskega plana pripravi poročilo o
prostorskem razvoju za območje regionalnega prostorskega plana. Poročilo je
tudi osnova za načrtovanje kohezijske politike in je navezano na analizo stanja
po predpisih o skladnem regionalnem razvoju. Vsebina poročila se lahko
podrobneje določi v posameznem regionalnem prostorskem planu.
3. poglavje: INFORMACIJE S PODROČJA UREJANJA PROSTORA
259. člen
(lokacijska informacija)
(1) Lokacijska informacija vsebuje podatke o izvedbeni
regulaciji prostora iz veljavnih prostorskih aktov, podatke o obstoju drugih
javnopravnih dejstev v prostoru in podatke o pravnih režimih, ki veljajo na
določenem zemljišču, in sicer:
-       
podatek o namenski rabi prostora,
-       
podatek o razvojni stopnji stavbnega zemljišča in podatek o tem, ali se
zemljišče nahaja v območju plačevanja takse za neizkoriščeno stavbno zemljišče,
če gre za stavbo zemljišče,
-       
prostorske izvedbene pogoje,
-       
podatke o pravnih režimih,
-       
podatke o začasnih ukrepih za zavarovanje prostorskega načrtovanja,
-       
podatek o tem, ali se zemljiška parcela nahaja v območju, v katerem je
treba pridobiti soglasje za spreminjanje meje parcele in
-       
podatek o tem, ali se zemljiška parcela nahaja v območju predkupne pravice
občine.
(2) Lokacijski informaciji se lahko priloži tudi kopija
grafičnega dela prostorskega akta.
(3) Če se za območje ali zemljiško parcelo, na katero se
nanaša lokacijska informacija, pripravlja sprememba prostorskega akta, se to v
lokacijski informaciji posebej navede.
(4) Lokacijsko informacijo izda občina. Ima naravo potrdila
iz uradne evidence in se izda v skladu s predpisi o upravnem postopku proti
plačilu upravne takse.
(5) Minister podrobneje predpiše obliko lokacijske
informacije.
260. člen
(potrdilo o namenski rabi zemljišča)
(1) Potrdilo o namenski rabi zemljišča vsebuje podatek o
namenski rabi prostora, kot jo določa OPN, ter podatek o začasnih ukrepih za
zavarovanje prostorskega načrtovanja in predkupni pravici občine. Potrdilu o
namenski rabi zemljišča se lahko priloži tudi kopija grafičnega dela OPN.
(2) Če se za zemljišče, na katero se potrdilo nanaša,
pripravljajo spremembe prostorskega akta, je to treba v potrdilu posebej
navesti.
(3) Potrdilo o namenski rabi zemljišča izda občina. Ima naravo
potrdila iz uradne evidence in se izda skladno s predpisi o upravnem postopku
proti plačilu upravne takse.
261. člen
(potrdilo o pogojih za spreminjanje meje parcele)
(1) Potrdilo o pogojih za spreminjanje meje parcele vsebuje podatke
o namenski rabi parcele, določbe prostorskega akta, ki so pomembne za
spreminjanje meje parcele, ter navedbo začasnega ukrepa prepovedi spreminjanja
meje parcele, če je ta vzpostavljen. Potrdilu se priloži tudi kopija grafičnega
prikaza prostorskega akta.
(2) Potrdilo o pogojih za spreminjanje meje parcele izda
občina. Ima naravo potrdila iz uradne evidence in se izda v skladu s predpisi o
upravnem postopku proti plačilu upravne takse.
VII. del: NADZOR
262. člen
(nadzorstvo)
(1) Nadzorstvo nad izvajanjem določb tega zakona in na
njegovi podlagi izdanih predpisov, ki se nanašajo na ravnanja izdelovalcev in
odgovornih vodij, opravljajo gradbeni inšpektorji.
(2) Nadzorstvo nad izvajanjem odloka o urejanju podobe
naselij opravlja občinska inšpekcija. Ukrepe in prekrške za kršitve odloka o
urejanju podobe naselij in krajine določi občina z odlokom.
VIII. del: KAZENSKE DOLOČBE
263. člen
(prekrški izdelovalca in odgovornega vodje)
(1) Z globo od 3.000 do 15.000 eurov se za prekršek kaznuje
pravna oseba, samostojni podjetnik posameznik ali posameznik, ki kot
izdelovalec prostorskega akta za odgovornega vodjo imenuje posameznika, ki ne
izpolnjuje predpisanih pogojev iz tretjega odstavka 43. člena tega zakona.
(2) Z globo od 1.000 do 5.000 eurov se za prekršek iz
prejšnjega odstavka kaznuje odgovorna oseba pravne osebe ali odgovorna oseba
samostojnega podjetnika posameznika oziroma posameznika, ki samostojno opravlja
dejavnost.
264. člen
(prekrški občinskega urbanista)
Z globo od 1.000 do 5.000 evrov se za prekršek kaznuje oseba,
ki v nasprotju s četrtim odstavkom 44. člena tega zakona v občini, v kateri
opravlja naloge občinskega urbanista, vodi postopek lokacijske preveritve, v
katerem kot stranka nastopa bodisi on sam, bodisi njegov zakonski ali
zunajzakonski partner ali bližnji sorodnik do tretjega kolena, ali v katerem
nastopa kot izdelovalec elaborata lokacijske preveritve.
265. člen
(višina globe v hitrem prekrškovnem postopku)
Za prekrške iz tega zakona se sme v hitrem prekrškovnem postopku
izreči globa tudi v znesku, ki je višji od najnižje predpisane globe, določene
s tem zakonom.
IX. del: PREHODNE IN KONČNE DOLOČBE
1. poglavje: VELJAVNOST OBSTOJEČIH PROSTORSKIH AKTOV IN
DRUGIH SPLOŠNIH AKTOV UREJANJA PROSTORA
266. člen
(veljavnost državnih prostorskih aktov)
(1) Po uveljavitvi tega zakona ostane v veljavi Odlok o
strategiji prostorskega razvoja Slovenije (Uradni list RS, št. 76/04 in
33/07 – ZPNačrt) in se šteje kot Strategija iz 66. člena tega zakona.
(2) Po uveljavitvi tega zakona ostane v veljavi Uredba o
prostorskem redu Slovenije (Uradni list RS, št. 122/04 in 33/07 – ZPNačrt).
(3) Po uveljavitvi tega zakona ostanejo v veljavi:
-       
prostorski izvedbeni načrti, ki jih je na podlagi ZUN sprejela država;
-       
državni lokacijski načrti, sprejeti na podlagi ZUreP-1;
-       
državni prostorski načrti, sprejeti na podlagi ZPNačrt;
-       
državni prostorski načrti, sprejeti na podlagi ZUPUDPP;
-       
lokacijski načrti, sprejeti na podlagi Zakona o graditvi objektov na
mejnih prehodih (Uradni list RS, št. 44/07 – uradno prečiščeno besedilo in
80/10 – ZUPUDPP);
-       
lokacijski načrti, sprejeti na podlagi Zakona o ukrepih za odpravo
posledic določenih zemeljskih plazov večjega obsega iz let 2000 in 2001 (Uradni
list RS, št. 3/06 – uradno prečiščeno besedilo, 80/10 – ZUPUDPP in 109/12);
-       
ureditveni načrt obnove, sprejet na podlagi Zakona o popotresni obnovi
objektov in spodbujanju razvoja v Posočju (Uradni list RS, št. 26/05 – uradno
prečiščeno besedilo in 114/06 – ZUE).
(4) Prostorski akti iz prejšnjega odstavka se po začetku
uporabe tega zakona štejejo za DPN po tem zakonu.
267. člen
(veljavnost občinskih in medobčinskih prostorskih aktov,
sprejetih na podlagi ZPNačrt)
(1) Po uveljavitvi tega zakona ostane v veljavi občinski
strateški prostorski načrt, sprejet na podlagi ZPNačrt, in se po začetku
uporabe tega zakona šteje za občinski prostorski plan po tem zakonu.
(2) Po uveljavitvi tega zakona ostane v veljavi občinski
prostorski načrt, sprejet na podlagi ZPNačrt, pri čemer se po začetku uporabe
tega zakona:
-       
njegov strateški del šteje za občinski prostorski plan po tem zakonu;
-       
njegov izvedbeni del šteje za OPN po tem zakonu.
(3) Po uveljavitvi tega zakona ostane v veljavi občinski
podrobni prostorski načrt, sprejet na podlagi ZPNačrt, in se po začetku uporabe
tega zakona šteje za OPPN po tem zakonu.
(4) Po uveljavitvi tega zakona ostane v veljavi regionalni
prostorski načrt, sprejet na podlagi ZPNačrt. Znotraj ureditvenega območja se
na območju vsake od udeleženih občin po začetku uporabe tega zakona šteje za
OPN po tem zakonu.
268. člen
(veljavnost občinskih prostorskih aktov, sprejetih na
podlagi drugih predpisov)
(1) Po uveljavitvi tega zakona ostanejo v veljavi prostorske sestavine
občinskega dolgoročnega plana za obdobje od leta 1986 do leta 2000 in
prostorske sestavine občinskega srednjeročnega družbenega plana za obdobje od
leta 1986 do leta 1990 (v nadaljnjem besedilu: prostorske sestavine). Njihovo spreminjanje
ni dopustno, veljati pa prenehajo z uveljavitvijo OPN po tem zakonu, najpozneje
pa 31. decembra 2021.
(2) Po uveljavitvi tega zakona ostanejo v veljavi prostorski
ureditveni pogoji, sprejeti na podlagi ZUN. Po začetku uporabe tega zakona se
spreminjajo po postopku, kot je s tem zakonom predpisan za pripravo OPPN, razen
če ta zakon določa drugače, veljati pa prenehajo z dnem uveljavitve OPN,
najpozneje pa 31. decembra 2021.
(3) Po uveljavitvi tega zakona ostanejo v veljavi prostorski
izvedbeni načrti, sprejeti na podlagi ZUN, občinski lokacijski načrti, sprejeti
na podlagi ZUreP-1, ter zazidalni načrti, sprejeti na podlagi Zakona o
urbanističnem planiranju (Uradni list SRS, št. 16/67, 27/72, 8/78 in 18/84), po
začetku uporabe tega zakona pa se spreminjajo po postopku, kot je s tem zakonom
določen za OPPN.
(4) Ob sprejetju OPN občinski svet z odlokom ugotovi, kateri
prostorski akti iz prejšnjega odstavka ali njihove posamezne sestavine so
bodisi v neskladju z OPN, bodisi že izvedeni. Če občina ugotovi, da so ti akti
že izvedeni ali da so v celoti ali v posameznih delih v neskladju z OPN, jih v
celoti oziroma v neskladnem delu z navedenim odlokom razveljavi. Če občina ugotovi
skladnost teh aktov z OPN, se po začetku uporabe tega zakona štejejo za OPPN po
tem zakonu.
(5) Če občina ne sprejme odloka o ugotovitvi skladnosti, se
prostorski akti iz tretjega odstavka tega člena ne smejo izvajati.
269. člen
(veljavnost drugih splošnih aktov urejanja prostora)
(1) Po uveljavitvi tega zakona ostanejo še naprej v veljavi:
-       
odloki o zakoniti predkupni pravici občine, sprejeti na podlagi ZUreP-1;
-       
odloki o začasnih ukrepih za zavarovanje urejanja prostora, sprejeti na
podlagi ZUreP-1, in veljajo največ štiri leta od njihove uveljavitve, ni pa jih
možno spreminjati in dopolnjevati;
-       
odloki o programih opremljanja stavbnih zemljišč, sprejeti na podlagi
ZUreP-1.
(2) Odloki iz zadnje alineje prejšnjega odstavka se uskladijo
z določbami tega zakona glede programov opremljanja stavbnih zemljišč in podlag
za odmero komunalnega prispevka za obstoječo komunalno opremo najkasneje v dveh
letih po uveljavitvi tega zakona.
(3) Do roka iz prejšnjega odstavka se pogoj iz prve alineje tretjega
odstavka 157. člena tega zakona ne upošteva pri sklepanju pogodbe o
opremljanju, temveč lahko občina sklene pogodbo o opremljanju, če ima na
podlagi ZPNačrt veljaven program opremljanja ali podlage za odmero komunalnega
prispevka za vso obstoječo komunalno opremo na območju celotne občine.
2. poglavje: KONČANJE POSTOPKOV PRIPRAVE PROSTORSKIH
AKTOV
270. člen
(končanje postopkov priprave prostorskih aktov na podlagi
ZUPUDPP)
(1) Postopek priprave državnega prostorskega načrta, začet
pred začetkom uporabe tega zakona, ki je v skladu z ZUPUDPP v fazi načrtovanja
in študije variant, se konča po določbah od 87. člena tega zakona dalje.
(2) Postopek priprave državnega prostorskega načrta, začet
pred začetkom uporabe tega zakona, ki je v skladu z ZUPUDPP v kasnejši fazi
priprave od načrtovanja in študije variant, se konča po dosedanjih predpisih.
(3) Ne glede na določbe prejšnjega odstavka se lahko po
določbah od 87. člena tega zakona dalje konča tudi priprava državnega
prostorskega načrta, katerega postopek priprave je ob začetku uporabe tega
zakona v kasnejši fazi od načrtovanja in študije variant, če tako predlaga
pobudnik.
271. člen
(končanje postopkov iz 42. in 43. člena ZUPUDPP)
(1) Postopek sodelovanja države in občin pri načrtovanju
prostorske ureditve skupnega pomena, začet pred začetkom uporabe tega zakona v
skladu z 42. členom ZUPUDPP, se konča po dosedanjih predpisih.
(2) Postopek načrtovanja prostorskih ureditev lokalnega
pomena v območju državnega prostorskega načrta, začet pred začetkom uporabe
tega zakona v skladu s 43. členom ZUPUDPP, se konča po dosedanjih predpisih.
272. člen
(končanje postopkov priprave lokacijskih načrtov na podlagi
ZUOPZP)
Postopka priprave lokacijskih načrtov, začeta pred začetkom uporabe
tega zakona po ZUOPZP na podlagi Odloka o programu priprave lokacijskega načrta
za vplivno območje plazu Macesnik v Občini Solčava (Uradni list RS, št. 92/03,
85/07 in 59/11) in Odloka o programu priprave lokacijskega načrta za vplivno
območje plazu Slano Blato v Občini Ajdovščina (Uradni list RS, št. 23/04 in
31/17), se končata po določbah 89. člena tega zakona dalje, pri čemer
pripravljavec pred pripravo predloga DPN presodi, ali je treba pridobiti
konkretne smernice nosilcev urejanja prostora iz šestega in sedmega odstavka
84. člena tega zakona, na predlog DPN pa se pridobi odziv v skladu s 88. členom
tega zakona.
273. člen
(končanje postopkov priprave prostorskih aktov na podlagi
ZPNačrt)
(1) Postopki priprave občinskega strateškega prostorskega načrta,
začeti pred začetkom uporabe tega zakona v skladu z ZPNačrt, se končajo po
dosedanjih predpisih. Tak občinski strateški prostorski načrt se šteje za
občinski prostorski plan po tem zakonu.
(2) Postopki priprave občinskega prostorskega načrta, začeti
pred začetkom uporabe tega zakona v skladu z ZPNačrt, se končajo po dosedanjih
predpisih, pri čemer:
-       
se strateški del takega občinskega prostorskega načrta šteje za občinski
prostorski plan po tem zakonu,
-       
se izvedbeni del takega občinskega prostorskega načrta šteje za OPN po
tem zakonu.
(3) Postopki priprave občinskega podrobnega prostorskega načrta,
začeti pred začetkom uporabe tega zakona v skladu z ZPNačrt, se končajo po
dosedanjih predpisih. Tak občinski podrobni prostorski načrt se šteje za OPPN
po tem zakonu.
(4) Postopki priprave regionalnega prostorskega načrta,
začeti pred začetkom uporabe tega zakona v skladu z ZPNačrt, se končajo po
dosedanjih predpisih. Tak regionalni prostorski načrt se znotraj ureditvenega
območja na območju vsake od udeleženih občin šteje za OPN po tem zakonu.
(5) Ne glede na določbe prvega do četrtega odstavka tega
člena se v postopkih priprave prostorskih aktov, začetih v skladu z ZPNačrt, z
dnem začetka delovanja Komisije za prostorski razvoj, smiselno uporabljajo
določbe tega zakona, ki urejajo prevlado javne koristi.
(6) Ne glede na določbe drugega odstavka tega člena, se v
postopkih priprave občinskih prostorskih načrtov, začetih pred začetkom uporabe
tega zakona v skladu z ZPNačrt, razpršeni gradnji iz 31. člena Pravilnika o
vsebini, obliki in načinu priprave občinskega prostorskega načrta ter pogojih
za določitev območij sanacij razpršene gradnje in območij za razvoj in širitev
naselij (Uradni list RS, št. 99/07) lahko določajo stavbna zemljišča enako kot
površinam razpršene poselitve po navedenem pravilniku, o čemer se odloči občina
glede na to, na kateri stopnji postopka se nahaja občinski prostorski načrt iz
drugega odstavka tega člena.
3. poglavje: SPREJEM REGIONALNIH PROSTORSKIH PLANOV
274. člen
(rok za sprejetje regionalnih prostorskih planov)
Regionalni prostorski plan za posamezno razvojno regijo se
sprejme najpozneje do 1. januarja 2023.
275. člen
(uskladitev z vsebinami iz regionalnega prostorskega plana
ali akcijskega programa za izvajanje Strategije)
(1) Določbe četrtega odstavka 75. člena tega zakona se
začnejo uporabljati z dnem uveljavitve regionalnega prostorskega plana ali
akcijskega programa za izvajanje Strategije. Občina prilagodi svoj občinski
prostorski plan v enem letu od sprejetja teh aktov, do takrat pa se vsebine iz
četrtega odstavka 70. člena tega zakona, določene v občinskem prostorskem
planu, ki so v neskladju s temi akti, ne uporabljajo. V primeru dvoma glede
neskladja, o njem odloči ministrstvo.
(2) Ne glede na določbe prejšnjega odstavka se občina lahko odloči,
da z dnem uveljavitve regionalnega prostorskega plana razveljavi in preneha
uporabljati svoj občinski prostorski plan.
276. člen
(nadomestno ukrepanje države)
(1) Če regionalni prostorski plan ni sprejet do roka iz 274.
člena tega zakona, ga pripravi ministrstvo in sprejme vlada kot akcijski program
za izvajanje Strategije. Za pripravo akcijskega programa se v tem primeru
smiselno upoštevajo določbe 73. člena tega zakona.
(2) Ministrstvo predlaga vladi, naj sprejme sklep o
nadomestnem ukrepanju. Sorazmerni delež stroškov, povezanih z nadomestnim
ukrepanjem države, nosijo občine.
(3) Tako sprejet akcijski program ima pravno naravo
regionalnega prostorskega plana.
277. člen
(podlaga za državno prostorsko načrtovanje do uveljavitve
regionalnega prostorskega plana)
Do uveljavitve regionalnega prostorskega plana ali akcijskega
programa za izvajanje Strategije se kot podlaga za izvedbo postopka državnega
prostorskega načrtovanja poleg Strategije štejejo tudi drugi državni razvojni
akti.
4. poglavje: VSEBINSKE USKLADITVE PROSTORSKIH AKTOV Z
ZAHTEVAMI TEGA ZAKONA
278. člen
(vsebinska uskladitev glede ureditvenih območij naselij,
območij za dolgoročni razvoj naselja in posamične poselitve)
(1) Občine najpozneje do 1. januarja 2023 uskladijo
svoje OPN z določbami tega zakona glede določanja ureditvenih območij naselij,
določanja območij za dolgoročni razvoj naselij in opredelitve območja stavbnih
zemljišč na posamični poselitvi.
(2) Za namen prejšnjega odstavka:
-       
lahko občine, ki z dnem uveljavitve tega zakona vodijo postopke za
sprejetje prvega ali spremembe veljavnega občinskega prostorskega načrta na
podlagi ZPNačrt, naseljem iz prejšnjega odstavka že določijo ureditvena območja
naselij in območja za dolgoročni razvoj naselij v sladu z določbami tega
zakona,
-       
morajo občine ob prvih spremembah OPN določiti tudi ureditvena območja
naselij in območja za dolgoročni razvoj naselij, razen če gre za kratek
postopek sprememb OPN.
279. člen
(vsebinska uskladitev z občinskim prostorskim planom,
regionalnim prostorskim planom ali akcijskim programom za izvajanje Strategije)
Določbe drugega odstavka 107. člena tega zakona se začnejo
uporabljati z dnem uveljavitve občinskega prostorskega plana, regionalnega
prostorskega plana ali akcijskega programa za izvajanje Strategije. Občina
prilagodi svoj OPN v roku enega leta od sprejetja občinskega prostorskega
plana, regionalnega prostorskega plana, ali akcijskega programa za izvajanje
Strategije, do takrat pa se prostorske ureditve lokalnega pomena, načrtovane v
OPN, ki so v neskladju s temi akti, ne smejo izvajati.
280. člen
(uskladitev razpršene poselitve v veljavnih občinskih
prostorskih načrtih ter razpršene poselitve in razpršene gradnje v občinskih
prostorskih načrtih v pripravi s posamično poselitvijo)
Kot območje stavbnih zemljišč na posamični poselitvi po tem
zakonu se štejejo:
-       
površine razpršene poselitve po ZPNačrt, kot so v občinskih prostorskih
načrtih določene skladno s Pravilnikom o vsebini, obliki in načinu priprave
občinskega prostorskega načrta ter pogojih za določitev območij sanacij
razpršene gradnje in območij za razvoj in širitev naselij (Uradni list RS, št.
99/07);
-       
površine razpršene poselitve po ZPNačrt, kot se v skladu s pravilnikom
iz prejšnje alineje določijo v občinskih prostorskih načrtih iz drugega
odstavka 273. člena tega zakona;
-       
razpršena gradnja po ZPNačrt, kot se določi v občinskih prostorskih
načrtih iz šestega odstavka 273. člena tega zakona.
281. člen
(določanje namenske rabe prostora posamični poselitvi v OPN)
Do uskladitve Pravilnika o vsebini, obliki in načinu priprave
občinskega prostorskega načrta ter pogojih za določitev območij sanacij
razpršene gradnje in območij za razvoj in širitev naselij (Uradni list RS, št.
99/07) z določbami tega zakona, se posamični poselitvi po tem zakonu v
postopkih priprave OPN območje stavbnih zemljišč določa kot površine razpršene
poselitve v skladu s tem pravilnikom.
282. člen
(spreminjanje podrobnejše namenske rabe prostora z OPPN)
Do uveljavitve pravilnika iz osmega odstavka 117. člena tega
zakona so brez predhodne spremembe OPN dopustne naslednje spremembe podrobnejše
namenske rabe z OPPN:
-       
iz območij proizvodnih dejavnosti v območja centralnih dejavnosti,
območja stanovanj, posebna območja, območja zelenih površin;
-       
iz območij centralnih dejavnosti v območja stanovanj, posebna območja,
območja zelenih površin;
-       
iz območij stanovanj v območja centralnih dejavnosti, posebna območja,
območja zelenih površin;
-       
iz posebnih območij v območja zelenih površin;
-       
znotraj območij in površin podrobnejše namenske rabe prostora, kadar so
v občinskem prostorskem načrtu te določene podrobneje od predpisanih.
5. poglavje: DELOVANJE KOMISIJE ZA PROSTORSKI RAZVOJ
283. člen
(začetek delovanja Komisije za prostorski razvoj)
(1) Komisija za prostorski razvoj začne delovati v treh
mesecih po uveljavitvi tega zakona.
(2) Ministrstvo pripravi poslovnik iz osmega odstavka 38.
člena tega zakona v dveh mesecih po njegovi uveljavitvi, tako da ga lahko
Komisija za prostorski razvoj obravnava na svoji prvi seji.
6. poglavje: UREJANJE MEJ IN PARCELACIJA ZEMLJIŠČ V
POSTOPKIH DRŽAVNEGA PROSTORSKEGA NAČRTOVANJA
284. člen
(urejanje mej in parcelacija zemljišč v postopkih državnega
prostorskega načrtovanja)
(1) Do sistemske ureditve evidentiranja nepremičnin se v
postopkih državnega prostorskega načrtovanja neurejene meje zemljiških parcel
urejajo in spreminjajo v skladu zakonom, ki ureja evidentiranje nepremičnin,
razen če ta zakon določa drugače.
(2) Naročilo za izvedbo postopka ureditve meje in zahtevo za
izvedbo postopka evidentiranja urejene meje lahko vloži investitor izvedbe
načrtovane prostorske ureditve.
(3) Če so izpolnjeni pogoji za evidentiranje meje na podlagi 136.
člena Zakona o evidentiranju nepremičnin (Uradni list RS, št. 47/06, 65/07 –
odl. US in 79/12 – odl. US; v nadaljnjem besedilu: ZEN), se na predlog
investitorja izvedbe načrtovane prostorske ureditve taka meja evidentira v
zemljiškem katastru kot urejena meja.
(4) Na mejno obravnavo geodet, ki izvaja postopek ureditve meje,
povabi lastnike zemljiških parcel. Če se lastniki niso udeležili mejne
obravnave, ali če ne soglašajo o poteku meje, ali če se pokazana meja razlikuje
od meje po podatkih zemljiškega katastra, geodet izmeri in v elaboratu ureditve
meje prikaže kot predlagano mejo po podatkih zemljiškega katastra.
(5) O evidentiranju urejene meje geodetska uprava odloči v
skrajšanem ugotovitvenem postopku. Pri odločanju o evidentiranju urejene meje
se ne uporabljajo določbe 36., 37., 38. in 39. člena ZEN.
(6) V zemljiškem katastru se kot urejene meje evidentirajo
predlagane meje.
(7) Geodetska uprava evidentira meje v zemljiškem katastru takoj
po izdaji odločbe. Pritožba zoper odločbo ne zadrži evidentiranja mej v
zemljiškem katastru. Lastniki, ki se ne strinjajo z evidentiranjem predlagane
meje, lahko sprožijo sodni postopek ureditve meje pred pristojnim sodiščem.
Morebitne spremembe mej v sodnem postopku, ki vplivajo na površino parcel, se
poravnajo z denarno odškodnino po tržni vrednosti zemljišč ob izplačilu.
(8) Zoper odločbo, izdano v postopku urejanja mej parcel po
tem zakonu, vrnitev v prejšnje stanje in obnova postopka nista dopustni.
(9) Parcelacija se izvede v skladu z načrtom parcel iz DPN.
(10) Parcelacija se lahko izvede, če imajo zemljiške parcele,
ki se delijo oziroma združijo, urejene meje, ali vsaj del meje v skladu s
predpisi, ki urejajo evidentiranje mej.
(11) Načrt parcel mora biti izdelan tako, da je mogoče
prenesti novo določene zemljiško-katastrske točke neposredno v naravo.
(12) O evidentiranju parcelacije geodetska uprava odloči v
skrajšanem ugotovitvenem postopku.
(13) Zoper odločbo o evidentiranju parcelacije je dovoljena le
pritožba zaradi napak pri prenosu podatkov iz načrta parcel v naravo in v
zemljiški kataster.
7. poglavje: USKLADITEV GLEDE PROSTORSKIH UKREPOV PO
ZUreP-1
285. člen
(prostorski ukrepi v drugih predpisih)
Za izvajanje drugih predpisov se kot prostorski ukrepi
štejejo začasni ukrepi za zavarovanje prostorskega načrtovanja, predkupna
pravica države in občine, razlastitev in omejitve lastninske pravice, ukrepi
pri prenovi in komasacija na območju stavbnih zemljišč.
8. poglavje: PROSTORSKI INFORMACIJSKI SISTEM
286. člen
(obstoječi prostorski podatki)
(1) Podatki o upravnih aktih, ki se nanašajo na gradnje na
podlagi določb 85. člena ZPNačrt postanejo del zbirke podatkov o graditvi
objektov.
(2) Podatki o pravnem stanju v prostoru na podlagi prostorskih
aktov vključno z namensko rabo prostora na podlagi določb 85. člena ZPNačrt
postanejo del zbirke prostorskih aktov.
(3) Podatki v zbirki podatkov o graditvi objektov in zbirki
prostorskih aktov po tem zakonu, se začnejo voditi po vzpostavitvi storitev
prostorskega informacijskega sistema za elektronsko poslovanje pri pripravi
prostorskih aktov in graditvi objektov.
287. člen
(evidenca dejanske rabe poseljenih zemljišč)
(1) Ministrstvo vzpostavi evidenco dejanske rabe poseljenih zemljišč
iz 253. člena tega zakona do 30. junija 2021.
(2) Do vzpostavitve evidence stavbnih zemljišč se vodijo v
evidenci dejanske rabe poseljenih zemljišč podatki o poseljenih zemljiščih iz
masovnega zajema podatkov na podlagi 292. člena tega zakona.
288. člen
(prikaz stanja prostora)
(1) Ministrstvo vzpostavi prikaz stanja prostora iz
256. člena tega zakona do 1. januarja 2021.
(2) Do vzpostavitve prikaza stanja prostora iz 256. člena
tega zakona se podatki iz prikaza stanja prostora pridobivajo pri posameznih
upravljavcih zbirk podatkov.
289. člen
(storitve prostorskega informacijskega sistema za
elektronsko poslovanje na področju prostorskega načrtovanja)
(1) Ministrstvo vzpostavi storitev za elektronsko poslovanje na
področju prostorskega načrtovanja do 1. januarja 2021.
(2) Do začetka uporabe storitev iz prejšnjega odstavka se:
-       
gradiva, za katera ta zakon določa, da jih v prostorskem informacijskem
sistemu objavi pripravljavec, objavljajo na spletnih straneh pripravljavca;
-       
gradiva, za katera ta zakon določa, da jih v prostorskem informacijskem
sistemu objavi ministrstvo, objavljajo na spletnih straneh ministrstva;
-       
gradiva, za katera ta zakon določa, da jih v prostorskem informacijskem
sistemu objavi vlada, pripravljavec in pobudnik izvedbe postopka državnega
prostorskega načrtovanja, objavljajo na spletnih straneh ministrstva.
(3) Ne glede na določbe prve alineje prejšnjega odstavka se
do začetka uporabe storitev iz prvega odstavka tega člena:
-       
sklep o začetku postopka priprave, osnutek in predlog OPN, vključno s
predlogom OPN v kratkem postopku, objavlja na spletnih straneh ministrstva po
tem, ko to prejme vlogo za njegovo objavo in v skladu z drugim odstavkom 53.
člena tega zakona preveri, ali je pripravljen v predpisani obliki;
-       
osnutek okoljskega poročila v postopku priprave OPN objavlja na spletnih
straneh ministrstva, o čemer ministrstvo obvesti občino in ministrstvo,
pristojno za varstvo okolja.
(4) Do začetka uporabe storitev iz prvega odstavka tega člena
se:
-       
ne glede na določbe drugega odstavka 53. člena tega zakona v postopku
priprave OPPN ne preverja, ali je sklep o njegovi pripravi, njegov osnutek ali
predlog pripravljen v predpisani obliki;
-       
ne glede na prvi odstavek 119. člena tega zakona v postopku priprave
OPPN ne uporabljajo določbe 115. člena tega zakona, temveč občina sprejme OPPN
po tem, ko pridobi pozitivna mnenja nosilcev urejanja prostora in ko
ministrstvo ugotovi, da so vplivi izvedbe predloga OPPN na okolje sprejemljivi.
(5) Do začeta uporabe storitev iz prvega odstavka tega člena
ne glede na določbe tretjega odstavka 53. člena tega zakona identifikacijsko
številko prostorskega akta v postopku občinskega prostorskega načrtovanja
dodeli ministrstvo ob objavi sklepa o pripravi prostorskega akta, v postopku
državnega prostorskega načrtovanja pa, ko prejme pobudo.
(6) Do začetka uporabe storitev iz prvega odstavka tega člena
ne glede na določbe 54. člena tega zakona uredba ali odlok vsebujeta le
tekstualni del prostorskega izvedbenega akta.
(7) Do začetka uporabe storitev iz prvega odstavka tega člena
se ne uporabljajo določbe drugega odstavka 55. člena tega zakona.
(8) Do začetka uporabe storitev iz prvega odstavka tega člena
občina posreduje podatke o lokacijski preveritvi na pristojno upravno enoto in
ministrstvo.
9. poglavje: GRADBENE PARCELE
290. člen
(določanje gradbenih parcel obstoječim stavbam)
(1) Gradbeno parcelo stavbe, zgrajene pred začetkom uporabe
tega zakona (v nadaljnjem besedilu: obstoječa stavba), določi upravni organ,
pristojen za izdajo gradbenega dovoljenja, ob smiselni uporabi določb 184.
člena tega zakona na zahtevo lastnika stavbe, države ali občine.
(2) Če je obstoječa stavba v lasti več oseb, je zahteva za
določitev njene gradbene parcele posel rednega upravljanja stavbe.
(3) Gradbena parcela obstoječe stavbe obsega zemljišče, ki
izpolnjuje pogoje iz 181. in 182. člena tega zakona, ne glede na določbe
veljavnega prostorskega akta.
(4) Šteje se, da zemljišče iz prvega odstavka 181. člena tega
zakona predstavlja tisto zemljišče, ki je določeno v gradbenem dovoljenju, na
podlagi katerega je bila stavba zgrajena, v upravni odločbi, na podlagi katere
je bilo k stavbi določeno funkcionalno zemljišče ali gradbena parcela po
dosedanjih predpisih, ali v odločbi o ugotovitvi pripadajočega zemljišča k
stavbi.
(5) Ne glede na določbo prejšnjega odstavka lahko lastnik stavbe,
občina ali država zahtevajo, da se kot zemljišče iz prvega odstavka 181. člena
tega zakona določi stavbno zemljišče, ki je bilo do začetka uporabe tega zakona
v naravi urejeno in dejansko uporabljano kot gradbena parcela stavbe, pri čemer
na tak način določena gradbena parcela stavbe ne more presegati morebitne
maksimalne površine gradbene parcele stavbe, ki je bila predpisana v
prostorskem aktu, veljavnem ob začetku uporabe tega zakona.
291. člen
(določanje in evidentiranje gradbenih parcel)
(1) Ministrstvo in geodetska uprava vzpostavita informacijsko
rešitev za podporo evidentiranju gradbenih parcel stavb do 1. januarja
2021.
(2) Določbe 180. člena do vključno 185. člena tega zakona ter
prejšnjega člena se začnejo uporabljati z dnem vzpostavitve informacijske
rešitve za podporo evidentiranju gradbenih parcel stavb iz prejšnjega odstavka.
(3) Občine uskladijo določbe prostorskih izvedbenih aktov glede
določanja velikosti in oblike gradbenih parcel iz 37. člena tega zakona do
datuma vzpostavitve informacijske rešitve za podporo evidentiranju gradbenih
parcel iz prvega odstavka tega člena.
10. poglavje: VZPOSTAVITEV EVIDENCE STAVBNIH ZEMLJIŠČ
292. člen
(masovni zajem podatkov)
(1) Ministrstvo pripravi predlog poseljenih zemljišč do
30. junija 2021.
(2) Predlog poseljenih zemljišč se pripravi z masovnim
zajemom na podlagi podatkov:
-       
dejanskega stanja v naravi z ustvarjenimi in naravnimi mejami,
-       
stanja evidentiranih nepremičnin in lastništva na njih,
-       
namenske rabe prostora v skladu z določbami veljavnih prostorskih aktov.
(3) Minister predpiše metodologijo za masovni zajem
poseljenih zemljišč.
293. člen
(obveščanje)
(1) Občina določi predlog poseljenih zemljišč in nepozidanih stavbnih
zemljišč. Pri določevanju predloga poseljenih zemljišč občina uporabi podatke o
poseljenih zemljiščih iz masovnega zajema podatkov, podatke o gradbenih
parcelah stavb, podatke o pripadajočih zemljiščih javne cestne in javne železniške
infrastrukture ter druge podatke o pozidanih zemljiščih. Nepozidanim stavbnim
zemljiščem občina določi razvojne stopnje.
(2) O predlogu poseljenih zemljišč in nepozidanih stavbnih zemljišč
občina z obvestilom seznani lastnike nepremičnin.
(3) Obvestilo iz prejšnjega odstavka se pošlje lastniku
nepremičnine po pošti. Če je lastnik nepremičnine neznan ali če je naslov
osebe, ki je evidentirana v registru nepremičnin kot lastnik nepremičnine,
neznan, neobstoječ ali nepopoln, se obvestilo ne pošlje. Za nepremičnine,
katerih lastnik je Republika Slovenija ali občina ali so javno dobro, se obvestilo
ne pošlje, ampak se lastnike in upravnike ali upravljavce takih nepremičnin obvesti,
da lahko dostopajo do podatkov in pošljejo pripombe k predlogu elektronsko v
roku za pošiljanje pripomb.
(4) Občina po poslanih obvestilih javno objavi datum začetka in
datum zaključka pošiljanja pripomb. Rok za pošiljanje pripomb ne sme biti
krajši od 45 dni.
(5) Lastniki nepremičnin lahko v roku iz prejšnjega odstavka pošljejo
pripombe k predlogu. Lastniki nepremičnin lahko pripombe pošljejo elektronsko
ali po pošti. Pripombe morajo vsebovati obrazložitev razlogov za nepravilno
določitev zemljišč.
(6) Občina vse pravočasno prejete pripombe lastnikov
nepremičnin prouči in tiste, ki se izkažejo za ustrezne, upošteva pri pripravi
končnega predloga zemljišč. Občina prejete pripombe rešuje v sodelovanju z
geodetsko upravo in upravno enoto. Občina seznani lastnike zemljišč s svojimi
stališči glede pripomb.
(7) Če se lastnik nepremičnine s stališči občine do podanih pripomb
ne strinja, lahko zahteva izdajo odločbe o uvrstitvi zemljišča med poseljena
ali nepozidana stavbna zemljišča. Odločbo izda občina. Zoper odločbo ima
lastnik nepremičnine v 15 dneh od vročitve pravico vložiti pritožbo.
(8) Občina posreduje podatke o poseljenih zemljiščih, podatke
o pripadajočih zemljiščih javne cestne in javne železniške infrastrukture ter
podatke o nepozidanih stavbnih zemljiščih z razvojnimi stopnjami v evidenco
stavbnih zemljišč do 1. januarja 2025.
294. člen
(evidentiranje pripadajočih zemljišč stavb v zemljiškem
katastru)
Podatki o pripadajočih zemljiščih stavb se iz evidence
stavbnih zemljišč prevzamejo in vpišejo v zemljiški kataster kot dejanska raba
pozidanih zemljišč.
11. poglavje: DOLOČANJE ODŠKODNIN V RAZLASTITVENIH
POSTOPKIH
295. člen
(ocenjevanje vrednosti nepremičnin)
(1) Do zakonske ureditve metodologije ocenjevanja vrednosti nepremičnin,
škod na njih in drugih stroškov za namen umeščanja prostorskih ureditev
državnega pomena in izvajalcev tega ocenjevanja, izvajajo ocenjevanje odškodnin
iz 206. člena tega zakona cenilci iz 47. člena tega zakona, pri čemer
upoštevajo:
-       
podatke o nepremičninah in o njihovi posplošeni vrednosti, ki se v
skladu s predpisi o evidentiranju nepremičnin in predpisi o množičnem
vrednotenju nepremičnin vodijo v javnih evidencah, ter druge podatke, ki jih
pridobijo od lastnikov nepremičnin oziroma nosilcev pravic na njih ter
skladnost navedenih podatkov s primerljivimi nepremičninami;
-       
stanje nepremičnin v naravi;
-       
namensko rabo nepremičnin pred uveljavitvijo prostorskega akta, ki je
podlaga za razlastitev, kakor tudi dejansko stanje nepremičnine na dan uvedbe
razlastitvenega postopka in
-       
mednarodne standarde ocenjevanja vrednosti.
(2) Pri ocenjevanju vrednosti se upoštevajo podatki o
nepremičninah, kot se vodijo v javnih evidencah v skladu s predpisi, ki urejajo
evidentiranje nepremičnin.
(3) Če lastnik nepremičnin oziroma nosilec pravic na njih na
poziv cenilca ne predloži zahtevanih podatkov, se pri ocenjevanju vrednosti
uporabijo razpoložljivi podatki iz javnih evidenc.
12. poglavje: ODMERA TAKSE ZA NEIZKORIŠČENO STAVBNO
ZEMLJIŠČE
296. člen
(odmera takse za neizkoriščeno stavbno zemljišče)
Do posredovanja podatkov iz osmega odstavka 293. člena tega
zakona v evidenco stavbnih zemljišč se izpolnjevanje pogojev za urejeno
zazidljivo zemljišče in trajanje takega statusa iz prve alineje 231. člena tega
zakona dokazuje v postopku izdaje odločbe o odmeri iz 235. člena tega zakona.
13. poglavje: UPRAVNI POSTOPKI
297. člen
(končanje upravnih postopkov)
(1) Postopki za odmero komunalnega prispevka, začeti pred
začetkom uporabe tega zakona, se končajo po doslej veljavnih predpisih.
(2) Razlastitveni postopki, ki do začetka uporabe tega zakona
niso pravnomočno končani, se končajo po doslej veljavnih predpisih.
(3) Komasacijski postopki, začeti pred začetkom uporabe tega zakona,
se končajo po doslej veljavnih predpisih.
14. poglavje: OBČINSKI URBANISTI
298. člen
(občinski urbanisti)
(1) Osebe, ki z dnem začetka uporabe tega zakona izpolnjujejo
pogoje za občinskega urbanista v skladu z ZUreP-1, nadaljujejo opravljanje
nalog kot občinski urbanisti po tem zakonu.
(2) Občine morajo zagotoviti sodelovanje občinskega urbanista
iz 44. člena tega zakona v dveh letih po začetku uporabe tega zakona.
15. poglavje: PRENEHANJE VELJAVNOSTI IN UPORABA ZAKONOV
299. člen
(razveljavitev in uporaba zakonov)
(1) Z dnem uveljavitve tega zakona prenehata veljati ZUreP-1
in ZUPUDPP, pri čemer se še uporabljata do začetka uporabe tega zakona.
(2) Z dnem uveljavitve tega zakona preneha veljati ZPNačrt, razen
89. člena, pri čemer se med podatke o omrežjih in objektih gospodarske
infrastrukture, ki se vodijo v katastru gospodarske javne infrastrukture, šteje
tudi evidenca o planinskih poteh v skladu z zakonom, ki ureja planinske poti. V
ta namen se ne glede na določbe zakona, ki ureja planinske poti, prostorski
prikaz tras planinskih poti ne prikaže na geodetskem načrtu, temveč z linijami,
lokacije katerih so določene s koordinatami lomov v državnem koordinatnem
sistemu z natančnostjo, ki ustreza natančnosti merila 1:5000. Razen 89. člena
se preostale določbe ZPNačrt uporabljajo do začetka uporabe tega zakona.
16. poglavje: IZDAJA, PRENEHANJE VELJAVNOSTI IN UPORABA
PODZAKONSKIH PREDPISOV
300. člen
(izdaja podzakonskih predpisov)
(1) V treh mesecih po uveljavitvi tega zakona izda vlada
predpise iz:
-       
sedmega odstavka 19. člena tega zakona;
-       
tretjega odstavka 154. člena tega zakona;
-       
devetega odstavka 216. člena tega zakona;
-       
sedmega odstavka 217. člena tega zakona;
-       
šestega odstavka 218. člena tega zakona;
-       
šestega odstavka 248. člena tega zakona.
(2) V devetih mesecih po uveljavitvi tega zakona izda
minister predpise iz:
-       
drugega odstavka 35. člena tega zakona;
-       
drugega odstavka 45. člena tega zakona;
-       
tretjega odstavka 48. člena tega zakona;
-       
petega odstavka 65. člena tega zakona;
-       
četrtega odstavka 107. člena tega zakona;
-       
šestega odstavka 126. člena tega zakona;
-       
četrtega odstavka 149. člena tega zakona;
-       
osmega odstavka 152. člena tega zakona;
-       
prvega odstavka 219. člena tega zakona;
-       
petega odstavka 259. člena tega zakona;
-       
tretjega odstavka 292. člena tega zakona.
301. člen
(veljavnost in uporaba podzakonskih predpisov)
(1) Z dnem uveljavitve tega zakona prenehata veljati, vendar
se do uporabe tega zakona še vedno uporabljata:
-       
Uredba o merilih in pogojih za določitev prostorskih ureditev državnega
pomena (Uradni list RS, št. 103/13);
-       
Pravilnik o vsebini, obliki in načinu priprave regionalnega prostorskega
načrta (Uradni list RS, št. 99/07).
(2) Po uveljavitvi tega zakona ostane v veljavi in se še
naprej uporablja:
-       
Pravilnik o katastru komunikacijskega omrežja in pripadajoče infrastrukture
(Uradni list RS, št. 55/15 in 40/17 – ZEKom-1C);
-       
Pravilnik o katastrih gospodarske javne infrastrukture javnih služb
varstva okolja (Uradni list RS, št. 28/11);
-       
Pravilnik o prikazu stanja prostora (Uradni list RS, št. 50/08).
(3) Do uveljavitve podzakonskih predpisov iz prejšnjega člena
se uporabljajo naslednji predpisi, če niso v nasprotju s tem zakonom:
-       
Uredba o vsebini programa opremljanja stavbnih zemljišč (Uradni list RS,
št. 80/07) kot predpis iz tretjega odstavka 154. člena tega zakona;
-       
Uredba o prostorskem informacijskem sistemu (Uradni list RS, št. 119/07
in 8/10 – ZIPI) kot predpis iz šestega odstavka 248. člena tega zakona;
-       
Pravilnik o vsebini, obliki in načinu priprave občinskega prostorskega
načrta ter pogojih za določitev območij sanacij razpršene gradnje in območij za
razvoj in širitev naselij (Uradni list RS, št. 99/07) kot predpis iz drugega
odstavka 35. člena tega zakona;
-       
Pravilnik o določitvi kriterijev za izkazovanje pomembnejših dosežkov
delovanja društva za podelitev statusa društva v javnem interesu na področju
prometa, energije in prostora (Uradni list RS, št. 35/14 in 4/17) kot predpis
iz drugega odstavka 45. člena tega zakona;
-       
Pravilnik o vsebini, obliki in načinu priprave državnega prostorskega
načrta (Uradni list RS, št. 106/11), Pravilnik o vsebini, obliki in načinu
priprave občinskega prostorskega načrta ter pogojih za določitev območij
sanacij razpršene gradnje in območij za razvoj in širitev naselij (Uradni list
RS, št. 99/07) ter Pravilnik o vsebini, obliki in načinu priprave občinskega
podrobnega prostorskega načrta (Uradni list RS, št. 99/07) kot predpis tretjega
odstavka 48. člena tega zakona;
-       
Pravilnik o javnih natečajih za izbiro strokovno najprimernejših rešitev
prostorskih ureditev in objektov (Uradni list RS, št. 108/04, 114/06 – ZUE,
33/07 – ZPNačrt in 57/12 – ZGO-1D) kot predpis iz četrtega odstavka 107. člena
tega zakona;
-       
Pravilnik o povrnitvi stroškov občinam za investicije v izgradnjo elektroenergetskega
omrežja (Uradni list RS, št. 93/08) kot predpis osmega odstavka 152. člena
tega zakona;
-       
Pravilnik o merilih za odmero komunalnega prispevka (Uradni list RS, št.
95/07) kot predpis iz devetega odstavka 216. člena tega zakona in predpis iz
sedmega odstavka 217. člena tega zakona;
-       
Pravilnik o podlagah za odmero komunalnega prispevka na osnovi
povprečnih stroškov opremljanja stavbnih zemljišč s posameznimi vrstami
komunalne opreme (Uradni list RS, št. 95/07) kot predpis iz prvega odstavka
219. člena tega zakona;
-       
Pravilnik o obliki lokacijske informacije ter o načinu njene izdaje
(Uradni list RS, št. 35/04 in 33/07 – ZPNačrt) kot predpis iz petega odstavka
259. člena tega zakona.
302. člen
(uporaba podzakonskega predpisa za izvajanje Zakona o
kmetijskih zemljiščih)
Za izvajanje točk b), c) in f) iz 3.č člena Zakona o
kmetijskih zemljiščih (Uradni list RS, št. 71/11 – uradno prečiščeno besedilo,
58/12 in 27/16) in točk b), c) in f) iz 45. člena Zakona o spremembah in
dopolnitvah Zakona o kmetijskih zemljiščih (Uradni list RS, št. 27/16) se še
naprej uporablja Uredba o razvrščanju objektov glede na zahtevnost gradnje
(Uradni list RS, št. 18/13, 24/13 in 26/13).
17. poglavje: KONČNA DOLOČBA
303. člen
(začetek veljavnosti zakona)
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. junija 2018.
Št. 800-01/16-3/52
Ljubljana, dne 24. oktobra 2017
EPA 2001-VII
Državni zbor
Republike Slovenije
dr. Milan Brglez l.r.
Predsednik