I. TEMELJNE DOLOČBE
1. Splošne določbe
1. člen
(predmet zakona)
(1) Ta zakon ureja varstvo okolja pred obremenjevanjem kot
temeljni pogoj za trajnostni razvoj in v tem okviru določa temeljna načela
varstva okolja, ukrepe varstva okolja, spremljanje stanja okolja in informacije
o okolju, ekonomske in finančne instrumente varstva okolja, javne službe
varstva okolja in druga z varstvom okolja povezana vprašanja.
(2) S tem zakonom se v pravni red Republike Slovenije
prenašajo naslednje direktive Evropskih skupnosti:
1.    Direktiva Sveta
91/692/EGS z dne 23. decembra 1991 o standardiziranju in racionaliziranju
poročil o izvajanju določenih direktiv o okolju (UL L št. 377 z dne 31. 12.
1991, stran 48),
2.    Direktiva
2010/75/EU Evropskega parlamenta in Sveta z dne 24. novembra 2010 o
industrijskih emisijah (celovito preprečevanje in nadzorovanje onesnaževanja
(prenovitev), (UL L št. 334 z dne 17. 12. 2010, stran 17),
3.    Direktiva
2012/18/EU Evropskega parlamenta in Sveta z dne 4. julija 2012 o obvladovanju
nevarnosti večjih nesreč, v katere so vključene nevarne snovi, ki spreminja in
nato razveljavlja Direktivo Sveta 96/82/ES (UL L št. 197 z dne 24. 7.
2012, str. 1),
4.    Direktiva
2001/42/ES Evropskega parlamenta in Sveta z dne 27. junija 2001 o presoji
vplivov nekaterih načrtov in programov na okolje (UL L št. 197 z dne
21. 7. 2001, stran 30),
5.    Direktiva
2011/92/EU Evropskega parlamenta in Sveta z dne 13. decembra 2011 o presoji
vplivov nekaterih javnih in zasebnih projektov na okolje (UL L št. 26 z dne 28.
1. 2012, stran 1), 
6.    Direktiva
2003/4/ES Evropskega parlamenta in Sveta z dne 28. januarja 2003 o javnem
dostopu do informacij o okolju z razveljavitvijo Direktive Sveta 90/313/EGS (UL
L št. 41 z dne 14. 2. 2003, stran 26),
7.    Direktiva
2003/35/EGS Evropskega parlamenta in Sveta z dne 26. maja 2003 o zagotavljanju
udeležbe javnosti pri sprejemanju določenih planov in programov, ki se nanašajo
na okolje, in dopolnitvah, ki se nanašajo na udeležbo javnosti in dostop do
pravice Direktive 85/337/EGS in 96/61/ES (UL L št. 156 z dne 25. 6. 2003,
stran 17),
8.    Direktiva
2003/87/ES Evropskega parlamenta in Sveta z dne 13. oktobra o vzpostavitvi
sheme za trgovanje s pravicami za izpuščanje toplogrednih plinov v Skupnosti in
dopolnitvi Direktive 96/61/ES (UL L št. 275 z dne 25. 10. 2003, stran 32),
9.    Direktiva
2004/101/ES Evropskega parlamenta in Sveta z dne 27. oktobra 2004 o
dopolnitvi Direktive 2003/87/ES o vzpostavitvi sheme za trgovanje s pravicami
za izpuščanje toplogrednih plinov v Skupnosti, upoštevajoč projektne mehanizme
Kjotskega protokola (UL L št. 338 z dne 13. 11. 2004, stran 18),
10.  Direktiva 2004/35/ES
Evropskega parlamenta in Sveta z dne 21. aprila 2004 o okoljski
odgovornosti v zvezi s preprečevanjem in sanacijo okoljske škode (UL L št. 143
z dne 30. 4. 2004, str. 56; v nadaljnjem besedilu: Direktiva 2004/35/ES),
11.  Direktiva 2008/101/ES
Evropskega parlamenta in Sveta z dne 19. novembra 2008 o spremembi
Direktive 2003/87/ES zaradi vključitve letalskih dejavnosti v sistem za
trgovanje s pravicami do emisije toplogrednih plinov v Skupnosti (UL L št. 8 z
dne 13. 1. 2009, stran 3),
12.  Direktiva 2009/29/ES
Evropskega parlamenta in Sveta z dne 23. aprila 2009 o spremembi Direktive
2003/87/ES z namenom izboljšanja in razširitve sistema Skupnosti za trgovanje s
pravicami do emisije toplogrednih plinov (UL L št. 140, z dne 5. 6. 2009,
stran 63),
13.  Direktiva 2008/50/ES
Evropskega parlamenta in Sveta z dne 21. maja 2008 o kakovosti zunanjega
zraka in čistejšem zraku za Evropo (UL L št.152 z dne 11. 6. 2008, stran 1),
14.  Direktiva 2008/98/ES
Evropskega parlamenta in Sveta z dne 19. novembra 2008 o odpadkih in
razveljavitvi nekaterih direktiv (UL L št. 312 z dne 22. 11. 2008, stran 3), 
15.  Direktiva 2009/31/ES
Evropskega parlamenta in Sveta z dne 23. aprila 2009 o geološkem shranjevanju
ogljikovega dioksida in spremembi Direktive Sveta 85/337/EGS, direktiv 2000/60/ES,
2001/80/ES, 2004/35/ES, 2006/12/ES, 2008/1/ES Evropskega parlamenta in Sveta
ter Uredbe (ES) št. 1013/2006 (UL L št. 140 z dne 5. 6. 2009, stran 114,
16.  Direktiva (EU) 2018/410
Evropskega parlamenta in Sveta z dne 14. marca 2018 o spremembi Direktive
2003/87/ES za krepitev stroškovno učinkovitega zmanjšanja emisij in
nizkoogljičnih naložb ter Sklepa (EU) 2015/1814 (UL L št. 76 z dne
19. 3. 2018, str. 3).
2. člen
(namen in cilji zakona)
(1) Namen varstva okolja je spodbujanje in usmerjanje
takšnega družbenega razvoja, ki omogoča dolgoročne pogoje za človekovo zdravje,
počutje in kakovost njegovega življenja ter ohranjanje biotske raznovrstnosti.
(2) Cilji varstva okolja so zlasti:
1.     preprečitev
in zmanjšanje obremenjevanja okolja,
2.     ohranjanje
in izboljševanje kakovosti okolja,
3.     trajnostna
raba naravnih virov,
4.     zmanjšanje
rabe energije in večja uporaba obnovljivih virov energije,
5.     odpravljanje
posledic obremenjevanja okolja, izboljšanje porušenega naravnega ravnovesja in
ponovno vzpostavljanje njegovih regeneracijskih sposobnosti,
6.     povečevanje
snovne učinkovitosti proizvodnje in potrošnje ter
7.     opuščanje
in nadomeščanje uporabe nevarnih snovi.
(3) Za doseganje ciljev iz prejšnjega odstavka se:
1.     spodbuja
proizvodnjo in potrošnjo, ki prispeva k zmanjšanju obremenjevanja okolja,
2.     spodbuja
razvoj in uporabo tehnologij, ki preprečujejo, odpravljajo ali zmanjšujejo
obremenjevanje okolja in
3.     plačuje
onesnaževanje in raba naravnih virov.
3. člen
(pojmi)
V tem zakonu uporabljeni izrazi imajo naslednji pomen:
1.      Okolje
je tisti del narave, kamor seže ali bi lahko segel vpliv človekovega delovanja.
1.1.   Narava
je celota materialnega sveta in sestav z naravnimi zakoni med seboj povezanih
ter soodvisnih delov in procesov. Človek je sestavni del narave.
1.2.   Naravni
pojavi so fizikalno kemični procesi, sevanja, geološki pojavi, podnebne,
hidrografske in biološke razmere ter drugi naravni pojavi, ki povzročajo
spremembe okolja.
1.3.   Deli
okolja so tla, mineralne surovine, voda, zrak in živalske ter rastlinske vrste,
vključno z njihovim genskim materialom. Biotska raznovrstnost je biotska
raznovrstnost po predpisih o ohranjanju narave.
1.3.1. Posebni
deli okolja so vode in tla ter s predpisi o ohranjanju narave posebej določene
mednarodno varovane in zavarovane prosto živeče rastlinske in živalske vrste (v
nadaljnjem besedilu: zavarovane vrste), njihovi habitati in habitatni tipi, ki
se prednostno ohranjajo v ugodnem stanju po predpisih o ohranjanju narave.
1.3.2. Ugodno
stanje ohranjenosti zavarovanih vrst in habitatnih tipov je stanje, določeno s
predpisi o ohranjanju narave.
1.3.3. Funkcija
posebnega dela okolja je koristna vloga, ki jo ima posebni del okolja za drug
del okolja ali za javnost.
1.3.4. Tla so
vrhnja plast zemeljske skorje med kamninami in površino, sestavljajo pa jih
mineralni delci, organske snovi, voda, zrak in živi organizmi. 
1.3.5. Vode
so vode po predpisih o vodah in predpisih o varstvu okolja.
1.4.   Naravna
dobrina je del narave in je lahko naravno javno dobro, naravni vir ali naravna
vrednota.
1.4.1. Naravno
javno dobro je del okolja, na katerem je z zakonom vzpostavljen status javnega
dobra.
1.4.2. Naravni
vir je del okolja, kadar je predmet gospodarske rabe.
1.4.3. Naravna
vrednota je naravna vrednota po predpisih o ohranjanju narave.
1.5.   Kulturna
dediščina je kulturna dediščina po predpisih o varstvu kulturne dediščine.
2.      Poseg
v okolje je vsako človekovo ravnanje ali opustitev ravnanja, ki lahko vpliva na
okolje tako, da škoduje človekovemu zdravju, počutju in kakovosti njegovega
življenja ter preživetju, zdravju in počutju drugih organizmov. Poseg v okolje
se nanaša zlasti na rabo naravnih dobrin, onesnaževanje delov okolja, gradnjo
in uporabo objektov, proizvodne in druge dejavnosti ter dajanje izdelkov na trg
in njihovo potrošnjo.
3.      Emisija
je neposredno ali posredno izpuščanje ali oddajanje snovi v tekočem, plinastem
ali trdnem stanju ali energije (hrup, vibracije, sevanje, toplota in svetloba)
ali organizmov ali mikroorganizmov iz posameznega vira v okolje.
3.1.   Mejna
vrednost emisije je predpisana vrednost emisije, ki je določena kot masa,
izražena s posebnimi parametri, koncentracija ali raven emisije, in v enem ali
več časovnih obdobjih ne sme biti presežena.
4.      Kakovost
okolja je stanje okolja ali njegovega dela, ki je posledica emisije in drugih
človekovih dejanj ter delovanja naravnih pojavov.
4.1.   Standard
kakovosti okolja je predpisana kakovost okolja ali njegovega dela, določena kot
mejna ali ciljna vrednost ali dolgoročno naravnano priporočilo, izražena kot
koncentracija snovi, parameter stanja okolja ali raven energije, ki mora biti v
določenem času dosežena.
4.1.1. Ciljna
vrednost je predpisana raven onesnaženosti okolja, določena z namenom, da se
izogne škodljivim vplivom na zdravje ljudi oziroma na okolje kot celoto, se jih
prepreči ali zmanjša, in ko je treba in kadar je to mogoče, doseže v določenem
času.
5.      Odpadek
je snov ali predmet, ki ga imetnik zavrže, namerava zavreči ali mora zavreči.
5.1.   
Nevarni odpadek je odpadek, ki je zaradi ene ali več nevarnih lastnosti s
predpisom uvrščen med nevarne odpadke.
5.2.   Radioaktivni
odpadek je odpadek, ki je zaradi določenih radioaktivnih lastnosti po predpisih
o varstvu pred ionizirajočimi sevanji, uvrščen med radioaktivne odpadke.
5.3.    Komunalni
odpadki so mešani odpadki in ločeno zbrani odpadki iz gospodinjstev, ki
vključujejo papir in karton, steklo, kovine, plastiko, biološke odpadke, les,
tekstil, embalažo, odpadno električno in elektronsko opremo, odpadne baterije
ter akumulatorje in kosovne odpadke, vključno z vzmetnicami in pohištvom, ter
mešani odpadki in ločeno zbrani odpadki iz drugih virov, kadar so po naravi in
sestavi podobni odpadkom iz gospodinjstev. Komunalni odpadki niso odpadki iz
proizvodnje, kmetijstva, gozdarstva, ribištva, greznic, kanalizacije in
čiščenja odplak, vključno z blatom iz čistilnih naprav, izrabljena vozila ter
gradbeni odpadki in odpadki iz rušenja objektov. Ta opredelitev ne posega v
razdelitev pristojnosti za ravnanje z odpadki med izvajalci javnih služb in
drugimi osebami, ki ravnajo z odpadki.
5.4.   Ravnanje
z odpadki je zbiranje, prevoz, predelava in odstranjevanje odpadkov, vključno z
nadzorom nad takimi postopki in dejavnostmi po prenehanju obratovanja naprave
za odstranjevanje odpadkov, ter delovanje osebe, ki z odpadki trguje ali jih
posreduje.
5.5.   Komunalna
odpadna voda je odpadna voda iz gospodinjstev in njej po naravi ali sestavi
podobna voda iz proizvodnje ali storitvene ali druge dejavnosti ali mešanica
teh odpadnih voda z odpadno vodo iz proizvodnje ali s padavinsko odpadno vodo.
5.6    Sistem
proizvajalčeve razširjene odgovornosti (v nadaljnjem besedilu: sistem PRO) je
sklop predpisanih ukrepov, ki zagotavljajo, da proizvajalci določenih izdelkov
nosijo finančno ali finančno in organizacijsko odgovornost za ravnanje v fazi
odpadkov, ki nastanejo iz izdelkov.
6.      Obremenitev
okolja je vsak poseg ali posledica posega v okolje, ki je izključno ali hkrati
povzročila ali povzroča onesnaževanje okolja, tveganje za okolje, okoljsko
škodo ali rabo naravne dobrine.
6.1.   Čezmerna
obremenitev okolja je obremenitev, ki presega mejne vrednosti emisije,
standarde kakovosti okolja, pravila ravnanja ali dovoljeno rabo naravne
dobrine. 
6.2.   Celotna
obremenitev so skupni vplivi in učinki več istovrstnih sestavin, skupna
obremenitev pa so skupni vplivi in učinki vseh prisotnih raznovrstnih sestavin.
6.3.   Opozorilna
vrednost je s predpisom določena vrednost obremenitve okolja ali njegovega
dela, nad katero so škodljivi vplivi na človekovo zdravje za posamezne skupine
ljudi verjetni že pri kratkotrajni izpostavljenosti, in pri kateri je potrebno
sprotno obveščanje javnosti.
6.4.   Alarmna
vrednost je s predpisom določena vrednost obremenitve, nad katero so škodljivi
vplivi na človekovo zdravje za vse prebivalce verjetni že pri kratkotrajni
izpostavljenosti in pri kateri so potrebni takojšnji ukrepi.
6.4.1. Kritična
vrednost je predpisana vrednost, določena na podlagi znanstvenih spoznanj,
katere preseganje ima lahko neposredne škodljive učinke na nekatere
sprejemnike, kot npr. na drevesa, druge rastline in naravne ekosisteme, vendar
ne na človeka. 
6.5.   Onesnaževanje
okolja je neposredno ali posredno vnašanje snovi ali energije v zrak, vodo ali
tla ali povzročanje odpadkov in je posledica človekove dejavnosti, ki lahko
škoduje okolju ali človekovemu zdravju ali posega v lastninsko pravico tako, da
poškoduje ali uniči predmet lastninske pravice ali posega v njeno uživanje ali
v pravico do rabe okolja.
6.6.   Raba
naravnih dobrin je splošna raba delov okolja, za katero ni treba pridobiti
posebne pravice, ali posebna raba delov okolja, za katero je treba pridobiti
posebno pravico rabe skladno z zakonom.
6.7.   Tveganje
za okolje je verjetnost, da bo nek poseg v okolje posredno ali neposredno v
določenih okoliščinah ali v določenem času škodoval okolju ali življenju ali
zdravju ljudi.
6.8.   Okoljska
nesreča je nenadzorovan ali nepredviden dogodek, ki je nastal zaradi posega v
okolje in ima takoj ali kasneje za posledico neposredno ali posredno ogrožanje
življenja ali zdravja ljudi ali kakovosti okolja. Okoljska nesreča je tudi
ekološka nesreča po predpisih o varstvu pred naravnimi in drugimi nesrečami.
6.8.1. Večja
nesreča je dogodek, kot je večja emisija, požar ali eksplozija, ki je posledica
nenadzorovanih dogodkov pri obratovanju obrata in lahko takoj ali z
zakasnitvijo znotraj ali zunaj obrata povzroči hudo nevarnost za človekovo
zdravje ali okolje in vključuje eno ali več nevarnih snovi.
6.8.1.1.   Nevarnost
je lastnost nevarne snovi ali fizično stanje, ki lahko škoduje človekovemu
zdravju ali okolju.
6.8.2. Okoljska
škoda je večja škoda, povzročena posebnim delom okolja.
6.8.2.1.  Škoda
je merljiva negativna sprememba posebnega dela okolja ali večja merljiva
prizadetost njegove funkcije, povzročena neposredno ali posredno.
6.8.2.2.  Neposredna
nevarnost škode je dovolj velika verjetnost, da bo okoljska škoda nastala v
bližnji prihodnosti.
6.9.   Mejni
stroški onesnaževanja okolja so s predpisom določeni dodatni stroški
povzročitelja onesnaževanja okolja, ki so posledica proizvodnje dodatne enote
izdelka ali storitve in niso vključeni v lastno ceno izdelka ali storitve.
7.      Povzročiteljica
ali povzročitelj obremenitve okolja (v nadaljnjem besedilu: povzročitelj
obremenitve) je pravna ali fizična oseba, ki neposredno ali posredno, izključno
ali hkrati onesnažuje okolje, rabi naravne dobrine ali povzroča tveganje za
okolje ali povzroči okoljsko nesrečo ali okoljsko škodo.
7.1.   Upravljavka
ali upravljavec (v nadaljnjem besedilu: upravljavec) je povzročitelj
obremenitve okolja, ki ima v posesti napravo ali obrat ali izvaja določeno
dejavnost.
7.2.   Sprememba
upravljavca je sprememba pravne ali fizične osebe ali sprememba firme ali
sedeža osebe, ki je pridobila okoljevarstveno dovoljenje.
7.3.   Operator
zrakoplova je oseba, ki upravlja zrakoplov med izvajanjem določene vrste
letalske dejavnosti, ali lastnik zrakoplova, kadar ta ne pozna osebe, ki
upravlja zrakoplov, ali je ne navede.
7.3.1. Operator
komercialnega zračnega prometa je operator zrakoplova, ki javnosti za plačilo
zagotavlja redne ali izredne storitve zračnega prometa za prevoz potnikov,
tovora ali poštnih pošiljk.
7.3.2. Država
članica upravljavka je država članica, ki je operatorju zrakoplova odobrila
operativno licenco v skladu s predpisom Evropske unije (v nadaljnjem besedilu:
EU) o skupnih pravilih za opravljanje zračnih prevozov oziroma država članica z
največjimi ocenjenimi pripisanimi emisijami iz letalstva, kot jih je določil
pristojni organ EU. Operator zrakoplova je pripisan Republiki Sloveniji na
podlagi podatkov pristojnega organa EU, da je na območju EU povzročil največ
emisij toplogrednih plinov z opravljanjem določenih vrst letalskih dejavnosti
na območje Republike Slovenije.
8.      Naprava
je nepremična ali premična tehnološka enota, za katero je določeno, da lahko
povzroča obremenitev okolja, ker v njej poteka eden ali več določenih
tehnoloških procesov in na istem kraju drugi z njimi neposredno tehnološko
povezani procesi, ki lahko povzročajo obremenitev okolja.
8.1.   Za
začetek obratovanja naprave ali obrata se v primeru gradnje šteje datum
dokončnosti uporabnega dovoljenja ali odločbe o odreditvi poskusnega
obratovanja po predpisih o graditvi objektov, kadar je bilo odrejeno poskusno
obratovanje, ali pa datum pravnomočnosti okoljevarstvenega dovoljenja, kadar ne
gre za gradnjo.
8.2.   Sprememba
v obratovanju naprave je sprememba v vrsti ali delovanju naprave ali njena
razširitev, ki bi lahko vplivala na okolje in odstopa od pogojev, pod katerimi
je bilo izdano okoljevarstveno dovoljenje skladno s tem zakonom.
8.3.    Večja
sprememba v obratovanju naprave, ki lahko povzroča onesnaževanje okolja večjega
obsega, je sprememba v vrsti ali delovanju naprave ali njena razširitev, ki ima
lahko znatne negativne vplive na zdravje ljudi ali okolje. Vsaka sprememba v
vrsti ali delovanju naprave ali njena razširitev, zaradi katere se proizvodna
zmogljivost naprave poveča za prag, kadar je ta predpisan, se šteje za večjo
spremembo v obratovanju naprave.
8.3.1. Večja
sprememba v obratovanju druge naprave je sprememba naprave ali njena
razširitev, ki bistveno spremeni njene glavne tehnične značilnosti ali poveča
njeno proizvodno zmogljivost in tako poveča emisije ali spremembo vrste emisije
v okolje ali odpadkov ter ima lahko znatne negativne vplive na okolje. 
8.3.2. Večja
sprememba obrata je znatna sprememba količine nevarnih snovi ali njihovih
kemijskih ali fizikalnih lastnosti, sprememba tehnološkega procesa, v katerem
se uporablja nevarna snov, ali katerakoli druga sprememba v obratu, ki vpliva
na možnost nastanka in poteka večje nesreče ter na ukrepe za njeno preprečitev
in zmanjšanje njenih posledic.
8.4.   Proizvodna
zmogljivost naprave je največja možna količina vhodnih ali izhodnih snovi, kot
so surovine, pomožna sredstva, izdelki ali polizdelki, ki v 24 urah na dan
vstopajo v napravo ali izstopajo iz nje, če je ta zmožna obratovati na ta
način. Lahko je opredeljena tudi posredno, in sicer s parametri, kot so
prostornina, površina ali dimenzije naprave ali njenih delov, uporabljena moč
ali energija, število mest ali osebkov v objektih za rejo živali in podobno.
8.5.   Podnaprava
je podnaprava v skladu s predpisom EU, ki ureja brezplačno dodelitev pravic do
emisije. 
8.6.   Naprava
za proizvodnjo električne energije je naprava, v kateri se od 1. januarja 2005
proizvaja električna energija za prodajo tretjim osebam in v kateri se ne
opravlja nobena dejavnost, določena v predpisu iz četrtega odstavka 118. člena
tega zakona, razen zgorevanje goriva.
9.      Obrat
je celotno območje, ki ga upravlja isti upravljavec in na katerem je ena ali
več naprav, vključno s pripadajočo ali z njimi povezano infrastrukturo in
tehnološkimi procesi, v katerih se proizvajajo, skladiščijo ali kakor koli drugače
uporabljajo nevarne snovi, in izpolnjuje predpisane pogoje za razvrstitev v
obrate manjšega ali obrate večjega tveganja za okolje v skladu s predpisom iz
18. člena tega zakona.
10.    Nevarna
snov je snov ali zmes, ki ustreza kriterijem za fizikalne nevarnosti,
nevarnosti za zdravje ali nevarnosti za okolje, opredeljenih v Prilogi I Uredbe
(ES) št. 1272/2008 Evropskega parlamenta in Sveta z dne 16. decembra
2008 o razvrščanju, označevanju in pakiranju snovi ter zmesi, o spremembi in
razveljavitvi direktiv 67/548/EGS in 1999/45/ES ter spremembi Uredbe (ES)
št. 1907/2006 (UL L št. 353, z dne 31. 12. 2008, str. 1).
10.1.  Nevarna
snov, določena zaradi razvrstitve obratov, je v predpisu iz tretjega odstavka
18. člena tega zakona določena snov ali zmes, ki je lahko surovina,
proizvod, stranski proizvod, ostanek ali vmesni proizvod. 
10.2.  Snov
je katerikoli kemijski element ali njegova spojina, razen radioaktivnih snovi
po predpisih o varstvu pred ionizirajočimi sevanji in gensko spremenjenih
organizmov po predpisih o ravnanju z gensko spremenjenimi organizmi.
10.3.  Zmes
je zmes ali raztopina, sestavljena iz dveh ali več snovi.
10.4.  Onesnaževalo
je snov, ki lahko onesnažuje okolje.
10.5.  Izhodiščno
poročilo je dokument, ki vsebuje podatke o stanju onesnaženosti tal in podzemne
vode z določenimi nevarnimi snovmi iz 10. točke, potrebne za količinsko
primerjavo s stanjem po prenehanju obratovanja naprave. 
11.    Najboljša
razpoložljiva tehnika je najbolj učinkovita in napredna razvojna stopnja
dejavnosti in z njo povezanih načinov obratovanja, ki kaže praktično primernost
posamezne tehnike, da se na njeni podlagi določajo mejne vrednosti emisije za
preprečevanje, in če to ni izvedljivo, za zmanjševanje emisij na splošno in
njihovega vpliva na okolje kot celoto. Najboljša razpoložljiva tehnika je
opredeljena z dokumenti pristojnega organa EU.
11.1. Tehnika
vključuje uporabljeno tehnologijo in način načrtovanja, gradnje, vzdrževanja,
obratovanja in razgradnje naprave.
11.2. Razpoložljiva
tehnika je tista tehnika, katere stopnja razvoja ob upoštevanju stroškov in
prednosti omogoča njeno uporabo v posamezni industrijski panogi pod ekonomsko
in tehnično izvedljivimi pogoji ne glede na to, ali se uporablja ali razvija v
posamezni državi članici EU ali v drugi državi, če je le upravljavcu naprave
primerno dostopna.
11.3. Najboljša
je tista tehnika, ki je pri doseganju visoke splošne ravni varstva okolja kot
celote najučinkovitejša.
11.4. Referenčni
dokument BAT je dokument, ki ga sprejme in na svoji spletni stran objavi
Evropska komisija, izdelan pa je za določene dejavnosti; opisuje predvsem
uporabljene tehnologije, sedanje vrednosti emisij, porabe snovi in energije,
tehnike, ki se uporabljajo za opredelitev najboljših razpoložljivih tehnik, ter
zaključke o BAT in vse nastajajoče tehnike. 
11.5. Zaključki
o BAT so dokument, ki ga sprejme Evropska komisija in je objavljen v Uradnem
listu EU, vsebuje pa dele referenčnega dokumenta BAT, zaključke o najboljših
razpoložljivih tehnikah, njihov opis, informacije za oceno njihove ustreznosti,
ravni emisij, povezane z najboljšimi razpoložljivimi tehnikami, z njimi povezan
monitoring, vrednosti porabe snovi in energije, lahko pa tudi ukrepe za
sanacijo območja, na katerem je naprava. Zaključki o BAT se uporabljajo
neposredno, razen če je s predpisi iz 17., 19., 20. in 101. člena tega
zakona določeno drugače. Do objave zaključkov o BAT se uporabljajo zaključki o
BAT iz referenčnega dokumenta BAT. 
11.6. Ravni
emisij, povezane z najboljšimi razpoložljivimi tehnikami, so razpon ravni
emisij, nastalih pri običajnih pogojih obratovanja naprave ob uporabi najboljše
razpoložljive tehnike ali kombinaciji najboljših razpoložljivih tehnik, kot so
opisane v zaključkih o BAT; te ravni so izražene kot povprečje v določenem
časovnem obdobju pod posebnimi referenčnimi pogoji in se uporabljajo neposredno.
11.7. Nastajajoča
tehnika je nova tehnika za industrijsko dejavnost, ki bi, če bi bila tržno
razvita, lahko zagotovila večjo ali vsaj enako stopnjo varstva okolja in večje
prihranke pri stroških kakor obstoječe najboljše razpoložljive tehnike.
12.    Monitoring
okolja je spremljanje in nadzorovanje okolja s sistematičnimi meritvami ali
drugimi metodami in z njimi povezanimi postopki.
13.    Okoljski
podatek je katera koli informacija v pisni, vizualni, zvočni, elektronski ali
drugi materialni obliki, ki se nanaša na okolje.
14.    Kjotska
enota je skladno z Zakonom o ratifikaciji Kjotskega protoka k Okvirni
konvenciji Združenih narodov o spremembi podnebja (Uradni list RS – Mednarodne
pogodbe, št. 17/02; v nadaljnjem besedilu: Kjotski protokol) enota dodeljenih
količin, enota zmanjšanja emisij, enota potrjenega zmanjšanja emisij ali enota
odstranitve toplogrednih plinov in je enaka eni toni ekvivalenta ogljikovega
dioksida.
14.1. Enota
dodeljenih količin (v nadaljnjem besedilu: AAU) je enota količine toplogrednih
plinov, ki jih država pogodbenica iz priloge B Kjotskega protokola lahko odda v
ozračje v določenem obdobju.
14.2. Enota
zmanjšanja emisij (v nadaljnjem besedilu: ERU) je enota, izdana na podlagi 6.
člena Kjotskega protokola in odločitev, sprejetih na podlagi Zakona o
ratifikaciji Okvirne konvencije Združenih narodov o spremembi podnebja (Uradni
list RS – Mednarodne pogodbe, št. 13/95; v nadaljnjem besedilu: Podnebna
konvencija) ali Kjotskega protokola.
14.3. Enota
potrjenega zmanjšanja emisij (v nadaljnjem besedilu: CER) je enota, izdana na
podlagi 12. člena Kjotskega protokola in odločitev, sprejetih na podlagi
Podnebne konvencije ali Kjotskega protokola.
14.4. Enota
odstranitve toplogrednih plinov (v nadaljnjem besedilu: RMU) je enota, izdana
državi na podlagi tretjega in četrtega odstavka 3. člena Kjotskega protokola,
kadar država izvaja ukrepe, ki prispevajo k neto ponoru emisij toplogrednih
plinov.
14.5. Prožni
kjotski mehanizmi so skupne naložbe in mednarodno trgovanje z AAU.
14.6. Skupna
naložba je projektna dejavnost za izpolnjevanje obveznosti iz 3. člena
Kjotskega protokola in se nanaša na projekt skupnega izvajanja iz 6. člena
Kjotskega protokola ali projekt mehanizma čistega razvoja iz 12. člena
Kjotskega protokola.
15.    Javnost
pomeni eno ali več fizičnih ali pravnih oseb in njihova združenja, organizacije
ali skupine.
16.    Zainteresirana
javnost je javnost, ki lahko sodeluje v postopku izdaje okoljevarstvenega
soglasja ali okoljevarstvenega dovoljenja za obratovanje naprave, ki lahko
povzroča onesnaževanje večjega obsega, v skladu s tem zakonom.
2. Temeljna načela
4. člen
(načelo trajnostnega razvoja)
(1) Država in samoupravna lokalna skupnost (v nadaljnjem
besedilu: občina) morata pri sprejemanju politik, strategij, programov, planov,
načrtov in splošnih pravnih aktov ter pri izvajanju drugih zadev iz svoje
pristojnosti spodbujati takšen gospodarski in socialni razvoj družbe, ki pri
zadovoljevanju potreb sedanje generacije upošteva enake možnosti zadovoljevanja
potreb prihodnjih in omogoča dolgoročno ohranjanje okolja.
(2) Zaradi spodbujanja trajnostnega razvoja morajo biti
zahteve varstva okolja vključene v pripravo in izvajanje politik ter dejavnosti
na vseh področjih gospodarskega in socialnega razvoja.
5. člen
(načelo celovitosti)
(1) Država in občina morata pri sprejemanju politik,
strategij, programov, planov, načrtov in splošnih pravnih aktov ter pri
izvajanju drugih zadev iz svoje pristojnosti upoštevati njihove vplive na
okolje tako, da prispevajo k doseganju ciljev varstva okolja.
(2) Pri sprejemanju aktov iz prejšnjega odstavka, ki se
nanašajo na varstvo okolja, se kot merilo upoštevajo človekovo zdravje, počutje
in kakovost njegovega življenja ter preživetje, varstvo pred okoljskimi
nesrečami in zdravje ter počutje drugih živih organizmov.
6. člen
(načelo sodelovanja)
(1) Država in občina pri sprejemanju politik, strategij,
programov, planov, načrtov in splošnih pravnih aktov, ki se nanašajo na varstvo
okolja, omogočata sodelovanje povzročiteljev obremenitve, izvajalk ali
izvajalcev (v nadaljnjem besedilu: izvajalec) javnih služb varstva okolja in
drugih oseb, ki opravljajo dejavnosti varstva okolja, in javnosti.
(2) Država zagotavlja sodelovanje in solidarnost pri
reševanju globalnih in meddržavnih vprašanj varstva okolja, zlasti s sklepanjem
meddržavnih pogodb, sodelovanjem z drugimi državami v zvezi s plani, programi
in posegi v okolje s čezmejnim vplivom, z obveščanjem drugih držav o okoljskih
nesrečah in mednarodno izmenjavo okoljskih podatkov.
(3) Občine so med seboj solidarne in sodelujejo pri izvajanju
nalog varstva okolja iz svoje pristojnosti, da se zagotovijo okoljsko bolj
sprejemljivi, primernejši in ekonomsko učinkovitejši ukrepi varstva okolja.
7. člen
(načelo preventive)
(1) Mejne vrednosti emisije, standardi kakovosti okolja,
pravila ravnanja in drugi ukrepi varstva okolja morajo biti zasnovani, vsak
poseg v okolje pa načrtovan in izveden tako, da povzroči čim manjše obremenjevanje
okolja.
(2) Za uresničevanje določb prejšnjega odstavka se
uporabljajo najboljše razpoložljive tehnike, dostopne na trgu.
(3) Za preprečevanje škodljivih učinkov na okolje in zdravje
ljudi se posegi v okolje usmerjajo tudi z dolgoročno naravnanimi priporočili.
8. člen
(načelo previdnosti)
(1) Uvajanje novih tehnologij, proizvodnih postopkov in
izdelkov je dopustno le, če ob upoštevanju stanja znanosti in tehnike ter
možnih varstvenih ukrepov ni pričakovati nepredvidljivih škodljivih učinkov na
okolje ali zdravje ljudi.
(2) Če obstaja možnost nepopravljivega uničenja okolja ali če
so ogrožene njegove regeneracijske sposobnosti, pomanjkanje znanstvene
zanesljivosti ne sme biti razlog za odlaganje ukrepov.
9. člen
(načelo odgovornosti povzročitelja)
(1) Povzročitelj obremenitve je odgovoren za odpravo vira
čezmernega obremenjevanja okolja in njegovih posledic v skladu s tem zakonom.
(2) Povzročitelj obremenitve je odgovoren za preprečevanje in
sanacijo okoljske škode v skladu s tem zakonom.
(3) Povzročitelj obremenitve je odgovoren za obremenjevanje
okolja tudi v primeru stečaja ali likvidacije v skladu s tem zakonom.
10. člen
(načelo plačila za obremenjevanje)
(1) Povzročitelj obremenitve krije vse stroške predpisanih
ukrepov za preprečevanje in zmanjševanje onesnaževanja ter tveganja za okolje,
rabo okolja ter odpravo posledic obremenjevanja okolja, vključno s stroški
izvedbe preprečevalnih in sanacijskih ukrepov v primeru okoljske škode.
(2) Z namenom zmanjševanja obremenjevanja okolja se lahko
predpiše okoljsko dajatev zaradi onesnaževanja ali zaradi vsebnosti okolju
škodljivih snovi v surovini, polizdelku ali izdelku.
(3) Povzročitelju obremenitve se lahko predpiše obveznost
jamčenja s finančnimi jamstvi zaradi izvajanja predpisanih obveznosti ali poplačila
stroškov obremenjevanja okolja pri opravljanju njegove dejavnosti, po njenem
prenehanju ali prenehanju obratovanja naprave ali obrata ali prenehanju
povzročitelja obremenitve.
11. člen
(načelo subsidiarnega ukrepanja)
(1) Država skrbi za odpravo posledic čezmerne obremenitve
okolja in krije stroške odprave teh posledic, če jih ni mogoče naprtiti
določenim ali določljivim povzročiteljem ali ni pravne podlage za naložitev
obveznosti povzročitelju obremenitve ali posledic ni mogoče drugače odpraviti.
(2) Ne glede na določbe prejšnjega odstavka občina skrbi za
odpravo posledic čezmerne obremenitve okolja zaradi ravnanja s komunalnimi
odpadki in krije stroške odprave teh posledic, če jih ni mogoče naprtiti
določenim ali določljivim povzročiteljem ali ni pravne podlage za naložitev
obveznosti povzročitelju obremenitve ali posledic ni mogoče drugače odpraviti.
(3) Če se v primeru iz prejšnjih odstavkov povzročitelj
ugotovi kasneje, imata država ali občina pravico in dolžnost izterjati vračilo
stroškov iz prejšnjih odstavkov.
(4) Načelo subsidiarnega ukrepanja velja za državo tudi, ko
je vir obremenjevanja okolja zunaj njenih meja, vprašanja o posledicah čezmerne
obremenitve na območju Republike Slovenije pa s tujo državo, v kateri je vir,
niso urejena.
(5) Stroški subsidiarnega ukrepanja države ali občine ne
pokrivajo stroškov odškodninskih zahtevkov oškodovancev zaradi posledic
čezmerne obremenitve okolja.
12. člen
(načelo spodbujanja)
(1) Država in občina v skladu s svojimi pristojnostmi
spodbujata dejavnosti varstva okolja, ki preprečujejo ali zmanjšujejo
obremenjevanje okolja, in tiste posege v okolje, ki zmanjšujejo porabo snovi in
energije ter manj obremenjujejo okolje ali ga omejujejo pod stopnjo dopustnih
meja.
(2) Pri določanju spodbud so okolju primernejše naprave,
tehnologija, oprema, izdelki in storitve ter dejavnosti deležni večjih
ugodnosti od okolju manj primernih.
(3) Država in občina spodbujata ozaveščanje, informiranje in
izobraževanje o varstvu okolja.
13. člen
(načelo javnosti)
(1) Okoljski podatki so javni.
(2) Vsakdo ima pravico dostopa do okoljskih podatkov skladno
z zakonom.
(3) Javnost ima pravico sodelovati v postopkih sprejemanja predpisov,
politik, strategij, programov, planov in načrtov, ki se nanašajo na varstvo
okolja, skladno s tem zakonom.
(4) Javnost ima pravico sodelovati v postopkih, ki se
nanašajo na plane, programe in posege v okolje v drugih državah, ki bi lahko
vplivali na okolje v Republiki Sloveniji, skladno s tem zakonom.
(5) Javnost ima pravico sodelovati v postopkih izdajanja
konkretnih pravnih aktov, ki se nanašajo na posege v okolje, skladno s tem
zakonom.
14. člen
(načelo varstva pravic)
(1) Za uresničevanje pravice do zdravega življenjskega okolja
lahko državljanke ali državljani kot posameznice ali posamezniki ali njihova
društva, združenja in organizacije pred sodiščem zahtevajo, da nosilka ali
nosilec (v nadaljnjem besedilu: nosilec) posega v okolje ustavi poseg, če bi ta
povzročil ali povzroča čezmerno obremenitev okolja ali če bi povzročil ali
povzroča neposredno nevarnost za življenje ali zdravje ljudi, ali da se mu
prepove začeti izvajanje posega v okolje, če je izkazana velika verjetnost, da
bi povzročil takšne posledice.
(2) Za varovanje pravice do zdravega življenjskega okolja kot
posebnega področja je v skladu z zakonom pristojen tudi varuh človekovih
pravic.
15. člen
(načelo dopustnosti posegov v okolje)
(1) Poseg v okolje je dopusten le, če ne povzroča čezmerne
obremenitve.
(2) Ta zakon določa primere, ko je za poseg v okolje treba
pridobiti okoljevarstveno soglasje ali dovoljenje.
(3) Za posebno rabo naravnih dobrin je treba pridobiti
pravico skladno z določbami zakonov, ki urejajo njihovo rabo.
16. člen
(načelo ekološke funkcije lastnine)
(1) Pri uživanju lastninske pravice ali pravice splošne ali
posebne rabe naravnih dobrin je treba zaradi upoštevanja ekološke funkcije
lastnine zagotoviti ohranjanje in izboljševanje kakovosti okolja, ohranjanje
naravnih vrednot in biotske raznovrstnosti.
(2) Naravno javno dobro se lahko rabi le tako, da ni ogroženo
okolje ali njegov del, ki ima status naravnega javnega dobra, in ni izključena
njegova naravna vloga.
(3) Zaradi ohranjanja narave in izboljšanja kakovosti
človekovega življenja se za naravne dobrine, ki so skladno z zakonom določena
kot ekološko pomembna območja ali naravne vrednote, lahko določi poseben režim
uživanja lastnine, drugih pravic rabe ali opravljanja dejavnosti.
(4) Ukrepi za zagotavljanje ekološke funkcije lastnine iz
prejšnjih odstavkov so določeni s tem zakonom in z zakoni, ki urejajo varstvo
ali rabo naravnih dobrin.
II. UKREPI VARSTVA OKOLJA
1. Mejne vrednosti in pravila ravnanja
17. člen
(emisije)
(1) Povzročitelj onesnaževanja mora izvesti ukrepe, potrebne
za preprečevanje in zmanjšanje onesnaževanja, tako da njegove emisije v okolje
ne presegajo predpisanih mejnih vrednosti. 
(2) Vlada Republike Slovenije (v nadaljnjem besedilu: vlada)
določi mejne vrednosti emisije, ki pri običajnih pogojih obratovanja naprave
ali opravljanja dejavnosti ne smejo biti presežene, stopnje zmanjševanja
onesnaževanja okolja in s tem povezane enakovredne parametre ter tehnične
ukrepe, pa tudi mogoče učinke celotne in skupne obremenitve okolja, zavezance
za zagotavljanje izvajanja obratovalnega monitoringa iz 101. člena tega zakona
in njegov obseg ter podrobnejšo določitev večje spremembe naprave. Vlada za
naprave iz 68. člena tega zakona lahko določi podrobnejša pravila za
uporabo zaključkov o BAT, pri čemer se dosežena raven varstva okolja ne sme
poslabšati, mejne vrednosti emisij in druge zahteve pa so lahko določene tudi
strožje, kot jih določajo zaključki o BAT. 
(3) Vlada v predpisih iz prejšnjega odstavka določi naprave,
katerih upravljavci morajo pridobiti okoljevarstveno dovoljenje v skladu s tem
zakonom, podrobnejšo vsebino vloge za pridobitev okoljevarstvenega dovoljenja,
rok, do katerega mora upravljavec naprave vložiti vlogo za pridobitev
okoljevarstvenega dovoljenja in pridobiti okoljevarstveno dovoljenje, ter rok,
do katerega mora upravljavec obstoječe naprave njeno obratovanje uskladiti z
zahtevami, predpisanimi na podlagi prejšnjega odstavka. 
(4) Vlada v predpisih iz drugega odstavka tega člena lahko
določi tudi obveznost upravljavca naprave, da ministrstvu napravo prijavi, pri
čemer upravljavcu ni treba pridobiti okoljevarstvenega dovoljenja, ministrstvo
pa jo vpiše v evidence iz 104. člena tega zakona. Vlada predpiše tudi
podrobnejše podatke, ki se vodijo v evidenci iz 104. člena tega zakona. 
(5) Vlada v predpisih iz drugega odstavka tega člena lahko
določi naprave, za katere proizvajalec ali upravljavec zagotavlja skladnost s
predpisanimi mejnimi vrednostmi ali se ta ugotavlja v skladu s predpisi, ki
urejajo ugotavljanje skladnosti proizvodov, in za katere okoljevarstveno
dovoljenje ni potrebno. 
(6) Vlada v predpisih iz drugega odstavka tega člena lahko
določi tudi druge naprave, za katere okoljevarstveno dovoljenje ni potrebno,
njihova skladnost s predpisi, ki urejajo emisije, pa se ugotavlja na podlagi
strokovne ocene, ki jo zagotovi upravljavec naprave. 
(7) Strokovna ocena iz prejšnjega odstavka je sestavni del
projekta za pridobitev gradbenega dovoljenja, kadar je gradbeno dovoljenje
zahtevano v skladu z zakonom, ki ureja graditev objektov. Če za napravo, ki
odvaja odpadno vodo, gradbeno dovoljenje ni zahtevano, je strokovna ocena
sestavni del vloge za pridobitev vodnega soglasja v skladu z zakonom, ki ureja
vode.
18. člen
(preprečevanje večjih nesreč in zmanjševanje njihovih
posledic)
(1) Upravljavec mora pri upravljanju obrata izvesti vse
ukrepe, potrebne za preprečevanje večje nesreče in za zmanjševanje njenih
posledic za ljudi in okolje.
(2) Upravljavec mora za obrat iz prejšnjega odstavka imeti
okoljevarstveno dovoljenje v skladu s tem zakonom.
(3) Vlada določi:
1.      vrste
in količine nevarnih snovi,
2.      merila
za razvrstitev obratov v obrate večjega ali manjšega tveganja za okolje,
3.      vsebino
zasnove zmanjšanja tveganja za okolje in varnostnega poročila,
4.      obveznost,
roke in vsebino prijave obrata,
5.      obveznost
poročanja o večji nesreči in
6.      druge
ukrepe za preprečevanje večje nesreče in zmanjševanje njenih posledic.
(4) Vlada določi tudi merila za določitev najmanjše razdalje
med obratom in območji, na katerih se lahko stalno ali začasno zadržuje večje
število ljudi, pomembnejšo infrastrukturo državnega ali lokalnega pomena in
varovanimi ter zavarovanimi območji po predpisih o ohranjanju narave, tehnične
ukrepe in druge omejitve rabe prostora, vključno z zahtevami za prilagoditev
obstoječih objektov, za primer spremembe okoljevarstvenega dovoljenja pa tudi,
kaj se šteje za znaten vpliv na preprečevanje večjih nesreč in zmanjševanje
njihovih posledic.
(5) Vlada določi tudi način obveščanja javnosti o nevarnosti
večje nesreče in način obveščanja drugih držav članic Evropske unije (v
nadaljnjem besedilu: država članica) ter drugih držav o obratih in možnih
večjih nesrečah, ki bi lahko vplivale na okolje na njihovem ozemlju.
18.a člen
(izključitev nevarne snovi)
(1) Vlada lahko pisno predlaga Evropski komisiji, da se iz
seznama nevarnih snovi, določenih v predpisu iz tretjega odstavka prejšnjega
člena, posamezna nevarna snov izključi, ker ne more povzročiti sproščanja snovi
ali energije, zaradi česar bi v razumno predvidljivih običajnih ali izrednih
razmerah lahko prišlo do večje nesreče, in zaradi tega ne pomeni zdravstvene,
fizikalne in okoljske nevarnosti.
(2) Vlada v predlogu iz prejšnjega odstavka svoj predlog
utemelji in predloži naslednje informacije:
1.     podroben
seznam lastnosti, potrebnih za oceno potenciala nevarnih snovi glede na
fizikalno, zdravstveno ali okoljsko škodljivost;
2.     fizikalne
in kemijske lastnosti (na primer molekulsko maso, nasičen parni tlak,
toksičnost, vrelišče, reaktivnost, viskoznost, topnost in druge relevantne
lastnosti);
3.     lastnosti
glede zdravstvene in fizikalne nevarnosti (na primer reaktivnost, vnetljivost,
toksičnost in dodatne dejavnike, kot so način izpostavljenosti, razmerje med
poškodbami in smrtnostjo ter dolgoročni učinki, pa tudi druge relevantne
lastnosti);
4.     lastnosti
glede okoljske nevarnosti (na primer strupenost za okolje, obstojnost,
kopičenje v organizmih, potencial za daljnosežen prenos v okolju in druge
relevantne lastnosti);
5.     o
razvrščenosti snovi ali zmesi v EU, če je to mogoče, in
6.     o pogojih
obratovanja, značilnih za posamezno snov (temperatura, pritisk in drugi
ustrezni pogoji), pri katerih se nevarna snov skladišči, uporablja oziroma je
navzoča v primeru predvidljivega izrednega delovanja ali v primeru nesreče, na
primer požara.
19. člen
(pravila ravnanja)
(1) Povzročitelj obremenitve mora pri svojem ravnanju
upoštevati vsa pravila, ki so potrebna za preprečevanje in zmanjševanje
obremenjevanja okolja.
(2) Prepovedi, omejitve in druga pravila ravnanja ter
priporočila pri opravljanju dejavnosti ali v potrošnji določi vlada, nanašajo
pa se zlasti na:
1.     prijavo
ravnanja ali dejavnosti,
2.     proizvodnjo,
prevoz in skladiščenje,
3.     usposobljenost
oseb za opravljanje dejavnosti,
4.     dajanje
storitev ali izdelkov na trg,
5.     označevanje
surovin, polizdelkov ali izdelkov in druge oblike obveščanja potrošnikov,
6.     specifikacije
za izdelke, storitve ali postopke in ugotavljanje skladnosti z njimi,
7.     opozorila,
znake in varščine,
8.     zmanjševanje
porabe snovi in energije,
9.     zmanjševanje
nevarnih in škodljivih snovi v surovinah, polizdelkih ali izdelkih,
10.  nadomeščanje snovi in
energentov z okolju primernejšimi,
11.  zahteve, povezane z nadzorom
nad okoljevarstveno ustreznostjo izdelkov ali tehnologij pri uvozu ali tranzitu
in
12.  druga ravnanja, potrebna za
preprečevanje in zmanjševanje obremenjevanja okolja.
(3) V predpisu iz prejšnjega odstavka se določijo dejavnosti,
ki lahko škodljivo vplivajo na okolje in za katere mora njihov izvajalec
pridobiti okoljevarstveno dovoljenje skladno s tem zakonom.
20. člen
(ravnanje z odpadki)
(1) Povzročitelj onesnaževanja mora upoštevati vsa pravila
ravnanja z odpadki, ki so potrebna za preprečevanje odpadkov in zagotavljanje
predelave odpadkov ali njihovo odstranjevanje, če predelava ni mogoča.
(2) Pravna ali fizična oseba, ki predeluje ali odstranjuje
svoje odpadke ali odpadke drugih povzročiteljev po predpisanih postopkih, mora
za to imeti okoljevarstveno dovoljenje v skladu s tem zakonom.
(3) Pravna ali fizična oseba, ki zbira ali prevaža odpadke
ali z njimi trguje ali jih posreduje, mora imeti za zbiranje, prevažanje ali
trgovanje z odpadki ali za njihovo posredovanje odločbo ministrstva o
izpolnjevanju pogojev in biti vpisana v evidenco oseb iz četrtega odstavka 104.
člena tega zakona.
(4) Ministrstvo izda osebi iz prejšnjega odstavka odločbo na
podlagi vloge, ki vsebuje dokazila o izpolnjevanju pogojev iz predpisa iz
petega odstavka tega člena, ministrstvo pa jo vpiše v evidenco iz
104. člena tega zakona, ko odločba postane pravnomočna.
(5) Vlada s predpisom določi pravila ravnanja in druge pogoje
za ravnanje z odpadki, nanašajo pa se zlasti na:
1.     preprečevanje
odpadkov,
2.     razvrščanje
odpadkov na sezname,
3.     načine
ravnanja z odpadki,
4.     pogoje za
pridobitev potrdila iz tretjega odstavka tega člena,
5.     pogoje za
pridobitev predpisanih dovoljenj,
6.     načrtovanje,
gradnjo in obratovanje naprav za ravnanje z odpadki,
7.     usposobljenost
oseb za ravnanje z odpadki,
8.     ukrepe,
povezane s prenehanjem delovanja naprav za ravnanje z odpadki in
9.     vodenje
evidenc o odpadkih in ravnanju z njimi ter način poročanja ministrstvu,
pristojnemu za varstvo okolja (v nadaljnjem besedilu: ministrstvo).
(6) Vlada pri določanju pravil ravnanja in drugih pogojev za
ravnanje z odpadki v predpisih iz prejšnjega odstavka upošteva tudi najboljše
razpoložljive tehnike in zaključke o BAT ter določi podrobnejšo vsebino vloge
za pridobitev okoljevarstvenega dovoljenja iz drugega odstavka tega člena in
vloge iz četrtega odstavka tega člena. 
(7) Vlada v predpisu iz petega odstavka tega člena lahko
določi primere, ko okoljevarstveno dovoljenje iz drugega odstavka tega člena ni
potrebno, če so izpolnjene predpisane zahteve, ki se nanašajo zlasti na:
1.     emisije,
2.     vsebnost
nevarnih ali škodljivih snovi,
3.     rabo
energije in
4.     vrsto in
način nastajanja odpadkov.
(8) Pošiljanje odpadkov se izvaja v skladu s predpisi, ki
urejajo pošiljke odpadkov.
(9) Za izdelke, za katere velja proizvajalčeva razširjena
odgovornost (v nadaljnjem besedilu: izdelki PRO), morajo pravne ali fizične
osebe, ki v okviru dejavnosti razvijajo, izdelujejo, predelujejo, obdelujejo,
prodajajo ali uvažajo izdelke PRO (v nadaljnjem besedilu: proizvajalci
izdelkov) v skladu s tem zakonom zagotavljati obveznosti proizvajalčeve
razširjene odgovornosti (v nadaljnjem besedilu: obveznosti PRO):
1.     takšno
ravnanje z izdelki PRO, da se spodbujata njihova ponovna uporaba in
preprečevanje odpadkov,
2.     takšno
ravnanje z vsemi odpadki, ki na območju Republike Slovenije nastanejo iz
izdelkov PRO, da se spodbujajo recikliranje in drugi postopki predelave
odpadkov,
3.     delno ali
celotno financiranje ravnanja z odpadki, ki na območju Republike Slovenije
nastanejo iz izdelkov PRO.
(10) Proizvajalec izdelkov lahko svoje obveznosti glede
ravnanja z odpadki, ki nastanejo iz izdelkov PRO, in glede financiranja tega
ravnanja izpolnjuje:
1.     sam (v
nadaljnjem besedilu: samostojno izpolnjevanje obveznosti PRO) ali
2.     skupaj z
drugimi proizvajalci izdelkov (v nadaljnjem besedilu: skupno izpolnjevanje
obveznosti PRO), tako da za to pooblasti združenje proizvajalcev izdelkov ali
drugo gospodarsko družbo.
(11) Vlada ob upoštevanju tehnične izvedljivosti in ekonomske
upravičenosti sistema PRO, vplivov na okolje, družbo in na zdravje ljudi ter
delovanja notranjega trga EU, predpiše izdelke PRO in proizvajalce takšnih
izdelkov. Vlada predpiše tudi obveznosti proizvajalca izdelkov in združenja
proizvajalcev izdelkov ali druge gospodarske družbe iz prejšnjega odstavka za
izpolnitev obveznosti PRO, ki se nanašajo na:
1.     prevzem
rabljenih izdelkov PRO in zagotavljanje predpisanega ravnanja z njimi,
2.     cilje, ki
jih morajo dosegati pri izpolnjevanju obveznosti ravnanja z odpadki, ki
nastanejo iz izdelkov PRO,
3.     način in
pogoje za samostojno ali skupno izpolnjevanje obveznosti PRO ter obseg
obveznosti posameznega proizvajalca, ki samostojno ali skupno izpolnjuje
obveznosti PRO,
4.     načine,
zahteve ter tehnične in organizacijske ukrepe za ravnanje z odpadki, ki nastanejo
po uporabi izdelkov PRO,
5.     obseg in
vrste stroškov, povezanih z obveznostmi ravnanja z odpadki, ki nastanejo iz
izdelkov PRO,
6.     vzpostavitev
in zagotavljanje informacijskega sistema za spremljanje izvajanja obveznosti
PRO,
7.     obveščanje
in seznanjanje javnosti z možnostmi ponovne uporabe izdelkov PRO in možnostmi
recikliranja ter drugih načinov postopkov predelave odpadkov, ki nastanejo iz
izdelkov PRO,
8.     vodenje
evidenc in poročanje ministrstvu o izdelkih PRO,
9.     poročanje
ministrstvu o samostojnem ali skupnem izpolnjevanju obveznosti PRO.
(12) Združenje proizvajalcev izdelkov ali druga gospodarska
družba iz desetega odstavka tega člena zagotavlja v svojem imenu in za račun
teh proizvajalcev prevzemanje in ravnanje z vsemi odpadki, ki na območju
Republike Slovenije nastanejo iz izdelkov PRO.
(13) Če proizvajalci izdelkov za izpolnjevanje svojih
obveznosti PRO pooblastijo več združenj proizvajalcev ali drugih gospodarskih
družb, posamezno združenje proizvajalcev ali gospodarska družba zagotavlja
ravnanje z odpadki za delež odpadkov, ki je enak količniku med maso izdelkov
PRO, ki so jih dali na trg v Republiki Sloveniji proizvajalci izdelkov, ki so
za izpolnjevanje svojih obveznosti glede ravnanja z odpadki, nastalimi iz
izdelkov PRO, pooblastili to združenje proizvajalcev ali gospodarsko družbo, in
maso izdelkov PRO, ki so jih dali na trg v Republiki Sloveniji vsi
proizvajalci, ki skupno izpolnjujejo obveznosti PRO.
(14) Za določitev deležev odpadkov iz prejšnjega odstavka
vlada predpiše podatke, njihov vir in metodologijo za izračun deležev,
pristojni organ za določitev deležev, način in pogostost objave deležev ter
obdobje, za katero se deleži določijo. Za pravilnost in točnost podatkov,
posredovanih ministrstvu ali drugemu organu, pristojnemu za evidenco, ki je vir
podatkov iz prejšnjega stavka, odgovarja oseba, ki je te podatke dolžna
posredovati.
(15) Če združenje proizvajalcev ali druga gospodarska družba
v določenem obdobju ne izpolni obveznosti iz dvanajstega odstavka tega člena,
so za izpolnitev teh obveznosti subsidiarno finančno odgovorni proizvajalci, ki
so za skupno izpolnjevanje obveznosti pooblastili to združenje ali družbo, pri
čemer posamezni proizvajalec krije stroške ravnanja za delež odpadkov, ki je
enak količniku med maso izdelkov PRO, ki jih je ta v določenem obdobju dal na
trg v Republiki Sloveniji, in maso takšnih proizvodov, ki so jih v istem
obdobju dali na trg v Republiki Sloveniji vsi proizvajalci, s katerimi skupno
izpolnjuje obveznosti PRO.
21. člen
(črtan)
22. člen
(uporaba standardov)
(1) V predpisih iz 17., 18., 19. in 20. člena tega zakona se
v zvezi z določenim ravnanjem ali dejavnostjo lahko določi sklicevanje na
standard po predpisih o standardizaciji ali določi njegovo obvezno uporabo ali
določi, da je določeno ravnanje ali dejavnost skladna z zahtevami predpisa, če
ustreza zahtevam standarda.
(2) V predpisih iz prejšnjega odstavka se lahko določi tudi
organ za ugotavljanje skladnosti, pogoje, ki ji mora ta organ izpolnjevati, in
zahteva, da se njegova usposobljenost dokazuje z akreditacijskimi listinami po
predpisih, ki urejajo akreditacijo.
2. Zagotavljanje standardov kakovosti okolja
23. člen
(standardi kakovosti okolja)
(1) Vlada določi standarde kakovosti okolja, ciljne,
opozorilne, alarmne in kritične vrednosti, stopnje zmanjševanja onesnaževanja
okolja in s tem povezane ukrepe, pri čemer upošteva tudi možne učinke celotne in
skupne obremenitve okolja.
(2) Vlada določi tudi merila občutljivosti, ranljivosti ali
obremenjenosti okolja, na podlagi katerih se deli okolja ali posamezna območja
uvrščajo v razrede ali stopnje. Na teh delih okolja ali posameznih območjih so
novi posegi dovoljeni le, če se zaradi njih ne poslabša uvrstitev dela okolja
ali območja v posamezni razred ali stopnjo.
(3) Minister razvrsti dele okolja ali posamezna območja v
razrede ali stopnje iz prejšnjega odstavka.
(4) Vlada lahko določi raven dopustnega preseganja standarda
kakovosti okolja za določeno obdobje, če je to potrebno zaradi obstoječe
obremenjenosti okolja in zahtevnosti doseganja predpisane kakovosti okolja.
(5) Vlada določi način obveščanja javnosti o prekoračitvi
opozorilnih in alarmnih vrednosti iz prvega odstavka tega člena in s tem
povezana opozorila, priporočila ter napotila za ravnanje prebivalstva.
(6) Vlada lahko za določen čas na celotnem območju države ali
njenem delu omeji ali prepove dejavnost ali delovanje, ki povzroča prekoračitev
standardov kakovosti okolja ali opozorilnih vrednosti iz prvega odstavka tega
člena, če prekoračitve ni mogoče odpraviti z drugimi ukrepi.
24. člen
(degradirano okolje)
(1) Vlada lahko del okolja ali posamezno območje s predpisom
določi kot degradirano okolje, če je na podlagi meril iz drugega odstavka
prejšnjega člena razvrščeno v razred ali stopnjo največje obremenjenosti ali
kadar obstaja tveganje, da bo raven onesnaževal presegla eno ali več alarmnih
vrednosti, predpisanih na podlagi prvega odstavka prejšnjega člena, in v
sodelovanju z občino, na območju katere je degradirano območje, določi program
ukrepov za izboljšanje kakovosti okolja ali njegovih delov na tem območju. V
primeru, da degradirano okolje obsega območje več občin, lahko pri določitvi programa
sodelujejo tudi njihove zveze ali združenja.
(2) Program ukrepov iz prejšnjega odstavka vsebuje zlasti:
1.     opredelitev
območja degradiranega okolja,
2.     navedbo
delov okolja, ki so čezmerno obremenjeni, in razred ali stopnjo obremenjenosti,
3.     predvideno
kakovost okolja ali njegovega dela po izvedenih ukrepih,
4.     ukrepe za
izboljšanje kakovosti degradiranega okolja, ob upoštevanju celotne in skupne
obremenitve okolja,
5.     naloge
države in občine,
6.     obveznosti
povzročiteljev obremenitve,
7.     obveznosti
izvajalcev javnih služb varstva okolja ali oseb, ki izvajajo dejavnosti varstva
okolja,
8.     roke za
izvedbo posameznih ukrepov in
9.     načrt
monitoringa učinkov izvedenih ukrepov.
(3) Sodelovanje občine pri določitvi programa iz prejšnjega
odstavka obsega zlasti:
1.     izmenjavo
podatkov, ki se nanašajo na degradirano območje,
2.     dajanje
pobud za določitev ustreznih ukrepov in
3.     opredelitev
nalog občine, vključno z deležem sredstev za njihovo izvedbo.
(4) Za sodelovanje občine je pristojna županja ali župan, ki
po predhodni odobritvi občinskega sveta predlaga določitev nalog občine,
vključenih v program iz drugega odstavka tega člena.
(5) Vlada pri določitvi predvidene kakovosti okolja ali
njegovega dela v programu ukrepov iz drugega odstavka tega člena upošteva
tehnično izvedljivost potrebnih ukrepov ob razumno visokih stroških.
(6) Vlada lahko v predpisu iz prvega odstavka tega člena
prepove nove posege v okolje, zaradi katerih bi se lahko povečala stopnja
obremenjenosti okolja ali delov okolja na območju degradiranega okolja.
(7) Vlada lahko v predpisu iz prvega odstavka tega člena
glede na stopnjo degradiranosti okolja in zahtevnost njegovega izboljšanja
povzročiteljem obremenitve določi obveznosti, ki so strožje od mejnih vrednosti
emisije iz 17. člena tega zakona ali pravil ravnanja iz 19. ali 20. člena tega
zakona, če izboljšanja ni mogoče doseči z drugimi ukrepi.
(8) Če ima povzročitelj obremenitve iz prejšnjega odstavka
okoljevarstveno dovoljenje, izdano po določbah tega zakona, mu ministrstvo
naloži njegove obveznosti iz prejšnjega odstavka in določi rok za njihovo
izpolnitev z odločbo, s katero se delno ali v celoti spremeni ali dopolni
izdano dovoljenje.
(9) Ministrstvo lahko rok iz prejšnjega odstavka na zahtevo
povzročitelja obremenitve za enkrat podaljša, če ta predloži dokazila, da je to
potrebno zaradi zahtevnosti tehnoloških rešitev, njegovih slabih poslovnih
rezultatov ali dolgotrajnosti postopkov pridobivanja predpisanih soglasij ali
dovoljenj iz razlogov, ki niso na strani povzročitelja.
(10) Ko vlada na podlagi monitoringa ugotovi, da del okolja
ali območje iz prvega odstavka tega člena ni več degradirano, odloči o
prenehanju predpisa iz prvega odstavka tega člena.
24.a člen
(čezmejno sodelovanje)
(1) Če onesnaženost okolja sega preko meja Republike
Slovenije na območje druge države in so preseženi standardi kakovosti okolja,
določeni s predpisom iz 23. člena tega zakona, ministrstvo v sodelovanju s
pristojnim organom druge države zaradi odprave takšne onesnaženosti pripravi
skupne ali usklajene načrte za kakovost okolja.
(2) V primeru iz prejšnjega odstavka ministrstvo skupaj
s pristojnim organom druge države pripravi in izvede kratkoročne akcijske
načrte, ki zajemajo onesnažena območja v Republiki Sloveniji in v drugi državi,
pri čemer ministrstvo zagotovi, da druga država dobi vse podatke, ki so
potrebni za pripravo načrtov.
(3) Če onesnaženost okolja na območjih blizu državne
meje presega opozorilne ali alarmne vrednosti, določene s predpisom iz 23.
člena tega zakona, ministrstvo pristojnemu organu druge države čim prej
zagotovi podatke, ki se nanašajo na onesnaženost. Ti podatki so dostopni tudi
javnosti.
25. člen
(subsidiarno ukrepanje države in občine)
(1) Če je za odpravo posledic čezmerne obremenitve okolja
subsidiarno odgovorna država, vlada naloži ministrstvu, da v sodelovanju z
ministrstvi, pristojnimi za rabo posamezne naravne dobrine, pripravi program
ukrepov za izboljšanje kakovosti okolja ali njegovega dela.
(2) Pri odločitvi iz prejšnjega odstavka vlada upošteva
tehnično izvedljivost potrebnih ukrepov ob razumno visokih stroških ter njihovo
upravičenost glede na predvideno izboljšanje kakovosti okolja ali njegovega
dela.
(3) Program ukrepov iz prvega odstavka tega člena vsebuje
zlasti:
1.     opredelitev
čezmerne obremenitve okolja ali njegovega dela,
2.     opis
posledic čezmerne obremenitve okolja, ki jih je treba odpraviti,
3.     ukrepe za
izboljšanje kakovosti okolja ali njegovega dela,
4.     opis
izbranih tehnoloških in drugih rešitev ter predvidenih ukrepov,
5.     oceno
predvidenih dolgoročnih učinkov izbranih ukrepov z vidika vplivov na okolje,
6.     pristojne
organe in izvajalce državnih gospodarskih javnih služb,
7.     predvideno
kakovost okolja ali njegovega dela po izvedenih ukrepih,
8.     okvirne
roke za izvedbo ukrepov,
9.     oceno
potrebnih finančnih sredstev,
10.  načrt monitoringa učinkov
izvedenih ukrepov in
11.  poljudni povzetek programa,
ki je razumljiv javnosti.
(4) Program ukrepov iz prejšnjega odstavka sprejme vlada,
njegovo izvedbo pa zagotovi ministrstvo.
(5) Določbe prejšnjih odstavkov se smiselno uporabljajo tudi,
kadar je za odpravo posledic čezmerne obremenitve okolja subsidiarno odgovorna
občina.
26. člen
(sodelovanje javnosti)
(1) Ministrstvo mora v postopku priprave programa ukrepov iz
prvega odstavka prejšnjega člena omogočiti javnosti vpogled v osnutek programa
in zagotoviti njegovo javno predstavitev.
(2) Ministrstvo z javnim naznanilom v svetovnem spletu in v
enem od dnevnih časopisov, ki pokriva celotno območje države, določi kraj in
čas za vpogled in javno predstavitev iz prejšnjega odstavka ter določi način
dajanja mnenj in pripomb javnosti.
(3) Ministrstvo zagotovi vpogled in možnost dajanja mnenj in
pripomb javnosti na osnutek programa v trajanju najmanj 30 dni.
(4) V predlogu programa ukrepov iz prvega odstavka tega
člena, ki ga ministrstvo predloži vladi v sprejem, mora biti navedena tudi
opredelitev do mnenj in pripomb javnosti iz prejšnjega odstavka.
(5) Določbe prejšnjih odstavkov se smiselno uporabljajo tudi
v primeru, kadar program priprave sprejme pristojni organ občine, javno
naznanilo pa mora biti poleg svetovnega spleta objavljeno tudi v enem od
časopisov, ki pokrivajo območje občine.
3. Ukrepi v primeru okoljske nesreče
27. člen
(ukrepi v primeru okoljske nesreče)
(1) Povzročitelj okoljske nesreče mora o nesreči nemudoma
obvestiti organ, pristojen za obveščanje, določen s predpisi o varstvu pred
naravnimi in drugimi nesrečami in izvesti tiste nujne ukrepe, s katerimi je
mogoče zmanjšati škodljive posledice za okolje.
(2) Način ravnanja in interventne ukrepe v primeru okoljske
nesreče na površinskih vodah urejajo predpisi o vodah. Način ravnanja in
interventne ukrepe v primeru okoljske nesreče na drugih delih okolja predpiše
minister, v soglasju z ministrom, pristojnim za varstvo pred naravnimi in
drugimi nesrečami.
(3) V primeru iz prejšnjega odstavka potrebne interventne
ukrepe izvedejo pristojne službe po predpisih o vodah in službe za zaščito,
reševanje in pomoč, določene po predpisih o varstvu pred naravnimi in drugimi
nesrečami.
(4) Ministrstvo lahko od povzročitelja okoljske nesreče
zahteva izvedbo dopolnilnih ukrepov, potrebnih za omejevanje posledic za okolje
in za preprečevanje možnosti njene ponovitve.
(5) Če je zaradi okoljske nesreče nastala tudi okoljska škoda
in so poleg interventnih ukrepov iz drugega odstavka tega člena potrebni tudi
sanacijski ukrepi, se za njihovo pripravo in izvedbo uporabljajo določbe tega
zakona, ki se nanašajo na sanacijske ukrepe v primeru odgovornosti za
preprečevanje in sanacijo okoljske škode.
(6) Stroške ukrepov iz drugega in četrtega odstavka tega
člena plača povzročitelj okoljske nesreče, če njegovo premoženje za pokritje
stroškov ne zadošča, pa krije preostanek teh stroškov država.
(7) Določbe drugega in tretjega odstavka tega člena veljajo
tudi v primeru, če povzročitelj okoljske nesreče ni znan ali je okoljska
nesreča posledica naravnega pojava, stroške ukrepov pa krije država.
(8) Če zaradi okoljske nesreče iz prejšnjega odstavka pride
do onesnaženja voda, izvede interventne ukrepe izvajalec državne gospodarske
javne službe varstva pred nenadnim onesnaženjem voda, določene po predpisih o
vodah.
(9) Če je zaradi okoljske nesreče nastala tudi okoljska
škoda, njen povzročitelj pa ni znan ali ga ni mogoče določiti ali pa je
okoljska nesreča posledica naravnega pojava in so za odpravljanje ali
zmanjšanje njenih posledic poleg interventnih ukrepov potrebni še sanacijski
ukrepi, ministrstvo v sodelovanju z drugimi pristojnimi ministrstvi in
prizadeto občino pripravi program za izvedbo sanacije prizadetega območja,
razen če odpravo posledic okoljske nesreče ne ureja poseben zakon.
(10) Program za izvedbo sanacije prizadetega območja vsebuje
zlasti:
1.     oceno
stanja in obsega posledic nesreče za ljudi in okolje,
2.     določitev
območja, na katerem je treba izvesti ukrepe,
3.     navedbo
sanacijskih ukrepov, določenih na podlagi predpisa iz devetega odstavka 110.e
člena tega zakona, in rokov za njihovo izvedbo,
4.     organe,
organizacije in službe za izvedbo predvidenih ukrepov,
5.     oceno
potrebnih finančnih sredstev in način kritja stroškov ter
6.     načrt
spremljanja učinkov izvedenih ukrepov.
(11) Program iz prejšnjega odstavka sprejme vlada z odlokom.
28. člen
(ukrepi v primeru večje nesreče)
(1) Ne glede na določbe prejšnjega člena se v primeru večje
nesreče potrebni ukrepi izvedejo skladno z načrti zaščite in reševanja,
določenimi s predpisi o varstvu pred naravnimi in drugimi nesrečami.
(2) Načrti iz prejšnjega odstavka morajo poleg vsebin,
določenih s predpisi iz prejšnjega odstavka, vsebovati tudi zasnovo ukrepov za
odpravo ali zmanjšanje posledic večje nesreče v okolju.
(3) Stroške odprave posledic iz prejšnjih odstavkov plača
povzročitelj večje nesreče, če njegovo premoženje za pokritje stroškov ne
zadošča, pa krije preostanek teh stroškov država.
4. Drugi ukrepi
29. člen
(stečaj povzročitelja obremenitve)
(1) Če se zoper povzročitelja obremenitve uvede stečajni
postopek, v stečajni masi pa so odpadki, ki jih ni bilo mogoče prodati ali
razdeliti upnikom skladno z zakonom, postane imetnik odpadkov država.
(2) Ne glede na določbe predpisov o prisilni poravnavi,
stečaju in likvidaciji postane last države onesnažena premična ali nepremična
stvar, ki je ni bilo mogoče prodati ali razdeliti upnikom.
(3) Stroške predpisanega ravnanja z odpadki iz prvega
odstavka tega člena in vrednost stvari iz prejšnjega odstavka oceni sodni
cenilec.
(4) Stečajni senat iz razdelitvene mase s sklepom izloči in
prenese na državo denarna sredstva v višini sodne cenitve iz prejšnjega
odstavka pred poplačilom lastnikov povzročitelja obremenitve v stečaju.
(5) Denarna sredstva iz prejšnjega odstavka so prihodek
proračuna države in se porabijo za izvedbo ukrepov, potrebnih za predpisano
ravnanje z odpadki in onesnaženimi stvarmi.
30. člen
(pooblaščenec za varstvo okolja)
(1) Povzročitelj obremenitve, ki mora pridobiti
okoljevarstveno dovoljenje po določbah 68. ali 86. člena tega zakona, mora
imeti v delovnem ali pogodbenem razmerju najmanj eno osebo, ki je odgovorna za
opravljanje nalog varstva okolja (v nadaljnjem besedilu: pooblaščenec za
varstvo okolja).
(2) Naloge pooblaščenca za varstvo okolja so zlasti:
1.     seznanjanje
in svetovanje povzročitelju obremenitve v zvezi s predpisanimi ukrepi varstva
okolja pri opravljanju njegove dejavnosti,
2.     dajanje
mnenj in predlogov povzročitelju obremenitve o ukrepih za zmanjševanje ali
preprečevanje obremenjevanja okolja,
3.     sodelovanje
pri uvajanju za okolje manj škodljivih postopkov, tehnologij in izdelkov,
4.     nadzorovanje
in skrb za izvajanje predpisanih ukrepov varstva okolja pri opravljanju
dejavnosti ter poročanje povzročitelju obremenitve o ugotovljenih
pomanjkljivostih,
5.     zagotavljanje
javnosti podatkov o obremenjevanju okolja skladno s tem zakonom,
6.     seznanjanje
zaposlenih o škodljivih vplivih naprave ali obrata na okolje in ukrepih za
njihovo preprečevanje ali zmanjševanje,
7.     sodelovanje
z osebami, zadolženimi za varnost in zdravje pri delu, požarno varnost in
svetovalcem za kemikalije,
8.     sodelovanje
pri pripravi načrtov za zaščito in reševanje po predpisih o varstvu pred
naravnimi in drugimi nesrečami ter
9.     druge
naloge varstva okolja v skladu s pooblastili povzročitelja obremenitve.
(3) Povzročitelj obremenitve mora pooblaščencu za varstvo
okolja omogočiti strokovno neodvisno opravljanje nalog iz prejšnjega odstavka
in izpopolnjevanje znanja ter zagotoviti dostop do vseh potrebnih podatkov.
(4) Povzročitelj obremenitve lahko imenuje za pooblaščenca za
varstvo okolja le osebo, ki ima za opravljanje nalog iz drugega odstavka tega
člena najmanj šesto raven izobrazbe in pet let delovnih izkušenj na področju
varstva okolja.
(5) Povzročitelj obremenitve mora imenovati pooblaščenca za
varstvo okolja in določiti njegove naloge ter pooblastila pisno. O imenovanju
pooblaščenca in podatkih iz šestega odstavka tega člena in njegovih nalogah ter
pooblastilih, spremembah njegovih nalog ali pooblastil ali o njegovi razrešitvi
mora povzročitelj obremenitve obvestiti ministrstvo in pristojni organ občine,
na območju katere ima sedež.
(6) Zaradi vodenja postopkov po tem zakonu ministrstvo o
pooblaščencih vodi evidenco, ki vsebuje podatke o:
1.     osebnem
imenu,
2.     datumu in
kraju rojstva,
3.     stalnem
ali začasnem prebivališču in
4.     izobrazbi.
(7) Osebni podatki iz prejšnjega odstavka se po 20 letih
arhivirajo v skladu s predpisi o arhivskem gradivu in arhivih.
5. Znak za okolje in sistem okoljskega vodenja organizacij
31. člen
(znak za okolje)
(1) Za spodbujanje proizvodnje izdelkov ali opravljanja
storitev (v nadaljnjem besedilu: proizvod), ki imajo v primerjavi z drugimi
istovrstnimi proizvodi manjše negativne vplive na okolje v celotnem obdobju
svojega obstoja in s tem prispevajo k učinkoviti rabi delov okolja ter visoki
stopnji varstva okolja, ministrstvo takšnemu proizvodu lahko podeli znak za
okolje.
(2) Skupine proizvodov in pogoji, ki jih mora proizvod
izpolnjevati za pridobitev znaka za okolje in oblika znaka so določeni s
predpisi EU, ki se nanašajo na sistem EU za podeljevanje znaka za okolje.
(3) Proizvajalec ali uvoznik zaprosi ministrstvo za izdajo
znaka za okolje za proizvod z vlogo, ki mora vsebovati dokazila o tem, da
proizvod izpolnjuje predpisane pogoje, in plača pristojbino, ki jo na podlagi
predpisov iz prejšnjega odstavka določi ministrstvo.
(4) Ministrstvo osebi iz prejšnjega odstavka podeli znak za
okolje za proizvod z odločbo na način in pod pogoji, določenimi v predpisih iz
drugega odstavka tega člena.
(5) Oseba, ki je znak pridobila, plača ministrstvu tudi
posebno pristojbino, ki jo na podlagi predpisov iz drugega odstavka tega člena
določi ministrstvo.
(6) Ministrstvo lahko podeljeni znak za okolje odvzame, če
oseba iz četrtega odstavka tega člena krši pogoje, pod katerimi je bil znak
podeljen, ali če proizvod ne izpolnjuje več predpisanih pogojev.
(7) Znak za okolje lahko uporablja proizvajalec ali uvoznik
le v zvezi s proizvodom, ki mu je bil znak za okolje podeljen.
(8) Uporaba znaka, ki je podoben znaku za okolje do te mere,
da bi lahko ustvaril zmedo na trgu ali zmedel potrošnike, je prepovedana.
32. člen
(sistem okoljevarstvenega vodenja organizacij)
(1) Za spodbujanje primernejšega ravnanja z okoljem in
obveščanja javnosti o vplivih njihovih dejavnosti na okolje ministrstvo omogoča
gospodarskim družbam, samostojnim podjetnikom posameznikom, zavodom in drugim
organizacijam ali njihovim delom ali povezavam (v nadaljnjem besedilu:
organizacija) vključevanje v sistem EU za okoljevarstveno vodenje organizacij
(v nadaljnjem besedilu: sistem EMAS).
(2) Pogoji, ki jih mora izpolnjevati organizacija za
vključitev v sistem EMAS, so določeni s predpisi EU, ki se nanašajo na sistem
EMAS.
(3) Organizacija zaprosi ministrstvo za vključitev v sistem
EMAS z vlogo, ki mora vsebovati dokumente in dokazila o tem, da organizacija
izpolnjuje predpisane pogoje.
(4) Izpolnjevanje pogojev iz drugega odstavka tega člena
preverja EMAS preveritelj.
(5) Ministrstvo odobri organizaciji vključitev v sistem EMAS
z odločbo o registraciji.
(6) Odločba iz prejšnjega odstavka je podlaga za vključitev
organizacije v evidenco organizacij, vključenih v sistem EMAS (v nadaljnjem
besedilu: evidenca EMAS).
(7) Organizacija, registrirana v sistemu EMAS, se lahko
sklicuje na registracijo in uporablja znak EMAS v obliki, na način in pod
pogoji, ki so določeni s predpisi iz drugega odstavka tega člena.
(8) Ministrstvo lahko na lastno pobudo, na pobudo EMAS
preveritelja, pristojne inšpekcije ali organizacije same, in ob upoštevanju
mnenja strokovnega sveta iz 34. člena tega zakona, z odločbo začasno ali trajno
izključi iz evidence EMAS organizacijo, ki ne izpolnjuje predpisanih pogojev.
(9) V predpisih iz 17., 18., 19. in 20. člena tega zakona se
za organizacije, vključene v sistem EMAS lahko določijo tudi olajšave in
spodbude, ki se nanašajo zlasti na zmanjšanje pogostosti in obsega izvajanja
monitoringa ter poročanja.
(10) Uporaba znaka EMAS s strani organizacije, ki ni
registrirana v sistemu EMAS, in uporaba znaka, ki je znaku EMAS podoben do te
mere, da bi lahko ustvaril zmedo na trgu ali zavedel potrošnike, je
prepovedana.
33. člen
(EMAS preveritelj)
(1) EMAS preveritelj je lahko le pravna oseba, ki ima
akreditacijo državnega akreditacijskega organa po predpisih o akreditaciji in
izpolnjuje druge pogoje, določene v predpisih iz drugega odstavka prejšnjega
člena.
(2) Organ iz prejšnjega odstavka mora v zvezi z
vzpostavitvijo in delovanjem sistema akreditiranja EMAS preveriteljev v svojih
organih zagotoviti sodelovanje vseh zainteresiranih strani iz drugega odstavka
34. člena tega zakona, skladno z zakonom.
(3) Organ iz prvega odstavka tega člena vodi evidenco
akreditiranih EMAS preveriteljev, ki vsebuje zlasti:
1.     firmo in
sedež EMAS preveritelja,
2.     številko
in datum izdaje akreditacijske listine,
3.     obseg
akreditacije in
4.     druge
podatke, zahtevane v predpisih iz drugega odstavka prejšnjega člena.
(4) Organ iz prvega odstavka tega člena mora ministrstvu
najmanj enkrat mesečno ali na njegovo zahtevo posredovati podatke o
akreditiranih EMAS preveriteljih.
(5) Podatki iz evidence EMAS preveriteljev so javni, skladno
z zakonom.
(6) Organ iz prvega odstavka tega člena mora dati ministrstvu
na njegovo zahtevo vse podatke v zvezi s postopkom akreditacije posameznih EMAS
preveriteljev, EMAS preveritelj pa vse podatke o postopkih preverjanja
posameznih organizacij.
(7) Ministrstvo mora zagotoviti varovanje podatkov,
pridobljenih na podlagi prejšnjega odstavka, ki so poslovna tajnost, skladno z
zakonom.
34. člen
(Strokovni svet za spodbujanje okolju prijaznih proizvodov)
(1) Za obravnavo strokovnih vprašanj, ki se nanašajo na
celovito politiko do proizvodov glede varstva okolja, za podeljevanje znaka za
okolje in za vključevanje organizacij v sistem EMAS minister ustanovi Strokovni
svet za spodbujanje okolju prijaznih proizvodov, skladno z zakonom.
(2) Strokovni svet iz prejšnjega odstavka sestavljajo
predstavnice ali predstavniki (v nadaljnjem besedilu: predstavnik) ministrstva,
minister pa vanj povabi tudi predstavnike občin, gospodarstva, nevladnih
organizacij iz prvega odstavka 153. člena tega zakona in varstva potrošnikov,
tako, da je zagotovljena uravnotežena udeležba vseh zainteresiranih strani.
(3) Naloge Strokovnega sveta iz prvega odstavka tega člena so
zlasti:
1.     dajanje
mnenj v zvezi s celovito politiko do proizvodov glede varstva okolja,
2.     dajanje
mnenj glede razvoja in izvajanja sistema podeljevanja znaka za okolje in
izvajanja sistema EMAS,
3.     dajanje
mnenj v zvezi s pobudami za začasno ali trajno izključitev organizacije iz
sistema EMAS in
4.     druge
naloge, določene z aktom o ustanovitvi.
6. Sodelovanje javnosti pri sprejemanju predpisov
34.a člen
(sodelovanje javnosti pri sprejemanju predpisov)
(1) Ministrstvo, druga ministrstva in pristojni organ
samoupravne lokalne skupnosti morajo v postopku sprejemanja predpisov, ki lahko
pomembneje vplivajo na okolje, omogočiti javnosti seznanitev z osnutkom
predpisa in dajanje mnenj in pripomb.
(2) Za predpis, ki lahko pomembneje vpliva na okolje, se
šteje predpis, izdan na področju varstva okolja, ohranjanja narave, in
upravljanja, rabe ali varstva delov okolja, vključno z ravnanjem z gensko
spremenjenimi organizmi, pa tudi drug predpis, za katerega je njegov
pripravljavec v postopku sprejemanja ugotovil, da vpliva na okolje.
(3) Organ iz prvega odstavka tega člena z javnim naznanilom v
svetovnem spletu obvesti javnost o kraju, kjer je osnutek predpisa dostopen,
načinu in času dajanja mnenj in pripomb.
(4) Javnost ima pravico vpogleda in možnost dajanja mnenj in
pripomb na osnutek predpisa v trajanju najmanj 30 dni, pri čemer se ta rok
lahko skrajša na 14 dni, če gre za manj pomembne spremembe predpisov iz drugega
odstavka tega člena.
(5) Organ iz prvega odstavka tega člena preuči mnenja in
pripombe javnosti in jih v primeru sprejemljivosti na primeren način upošteva
pri pripravi predpisa, v svetovnem spletu pa objavi obrazloženo stališče, v
katerem se opredeli do mnenja in pripomb javnosti, ter navede razloge za
upoštevanje oziroma njihovo neupoštevanje pri pripravi predpisa.
(6) Določbe prejšnjih odstavkov se ne uporabljajo za
predpise, kjer je za njihov sprejem z drugimi zakoni že predpisano sodelovanje
javnosti.
III. PROGRAMI IN NAČRTI NA PODROČJU VARSTVA OKOLJA
1. Programi varstva okolja
35. člen
(nacionalni program varstva okolja)
(1) Državni zbor Republike Slovenije (v nadaljnjem besedilu:
Državni zbor) na predlog vlade sprejme nacionalni program varstva okolja, ki
vsebuje dolgoročne cilje, usmeritve in naloge na področju varstva okolja.
(2) Nacionalni program varstva okolja pripravi ministrstvo v
sodelovanju z drugimi ministrstvi, vsebuje pa zlasti:
1.     povzetek
poročila o okolju iz prvega odstavka 106. člena tega zakona,
2.     cilje v
določenem obdobju in ukrepe za njihovo uresničevanje,
3.     prednostne
naloge,
4.     usmeritve
za razvoj dejavnosti in javnih služb varstva okolja,
5.     oceno
potrebnih sredstev za izvedbo programa ter njihovih virov in
6.     obveznosti
iz ratificiranih in objavljenih mednarodnih pogodb in strategij ter programov
EU, ki se nanašajo na varstvo okolja.
(3) Nacionalni program varstva okolja vsebuje tudi nacionalni
program varstva narave po predpisih o ohranjanju narave.
(4) Vlada pripravi poročilo o izvajanju nacionalnega programa
varstva okolja, ki je sestavni del poročila o okolju iz prvega odstavka 106. člena
tega zakona.
36. člen
(operativni program varstva okolja)
(1) Za izvedbo nacionalnega programa varstva okolja ali za
izvrševanje obveznosti iz ratificiranih in objavljenih mednarodnih pogodb,
strategij, programov in predpisov EU, ki se nanašajo na oblikovanje programov
na področju varstva okolja, ministrstvo pripravi operativne programe varstva
okolja, ki jih sprejme vlada.
(2) V operativnem programu iz prejšnjega odstavka se
praviloma za obdobje štirih let razčlenijo cilji, usmeritve in naloge aktov iz
prejšnjega odstavka v celoti ali na posameznem področju ali za posamezno
vprašanje varstva okolja.
37. člen
(sodelovanje javnosti)
(1) Ministrstvo mora v postopku priprave programov iz 35. in
36. člena tega zakona omogočiti javnosti seznanitev z osnutkom programa in dajanje
mnenj in pripomb.
(2) Ministrstvo z javnim naznanilom v svetovnem spletu
obvesti javnost o kraju, kjer je program dostopen, načinu in času dajanja mnenj
in pripomb.
(3) Ministrstvo zagotovi vpogled in možnost dajanja mnenj in
pripomb javnosti na osnutek programa v trajanju najmanj 30 dni.
(4) Ministrstvo preuči mnenja in pripombe javnosti in jih na
primeren način upošteva pri pripravi programov iz prvega odstavka tega člena.
(5) Ministrstvo mora o sprejemu programa iz 35. ali 36. člena
tega zakona obvestiti javnost na način iz drugega odstavka tega člena.
Obvestilo vsebuje tudi utemeljitve za sprejete programske odločitve in
informacijo o sodelovanju javnosti v postopku njegove priprave.
38. člen
(program varstva okolja občine)
(1) Program varstva okolja in operativne programe za svoje
območje sprejme mestna občina, lahko pa tudi občina ali širša samoupravna
lokalna skupnost, ob smiselni uporabi določb 35., 36. in 37. člena tega zakona.
(2) Programi iz prejšnjega odstavka ne smejo biti v nasprotju
z nacionalnim programom in operativnimi programi varstva okolja.
2. Okoljska izhodišča
39. člen
(okoljska izhodišča)
(1) Okoljska izhodišča so s predpisi določeni cilji varstva
okolja, na podlagi katerih se pripravljajo in celovito presojajo plani,
programi, načrti in drugi akti na področju urejanja prostora, upravljanja voda,
gospodarjenja z gozdovi, lova, ribištva, rudarstva, kmetijstva, energetike,
industrije, transporta, telekomunikacij, turizma, ravnanja z odpadki in
odpadnimi vodami ter oskrbe prebivalstva s pitno vodo, s katerimi se načrtuje
poseg v okolje ali raba naravnih dobrin.
(2) Okoljska izhodišča so zlasti:
1.     stanje
okolja in njegovih delov, vključno z obstoječimi obremenitvami, ugotovljeno na
podlagi monitoringa okolja iz 96. člena tega zakona,
2.     obveznosti
ratificiranih in objavljenih mednarodnih pogodb, ki se nanašajo na
preprečevanje in zmanjševanje obremenjevanja okolja,
3.     nacionalni
program varstva okolja iz 35. člena tega zakona,
4.     operativni
programi varstva okolja iz 36. člena tega zakona,
5.     varstvena,
varovana, zavarovana, degradirana in druga območja, na katerih je zaradi
varstva okolja, ohranjanja narave, urejanja voda, varstva naravnih virov ali
kulturne dediščine predpisan poseben pravni režim,
6.     območja
ali deli okolja, ki so skladno s predpisom razvrščeni v razrede ali stopnje,
7.     predpisane
omejitve rabe prostora zaradi obratov, v katerih lahko pride do večje nesreče
iz 18. člena tega zakona, in
8.     veljavni
pravni režimi na območjih ali delih okolja iz 5., 6. in 7. točke tega
odstavka.
(3) Okoljska izhodišča vsebujejo tudi cilje preprečevanja in
zmanjševanja obremenjevanja okolja in okvire za programiranje, planiranje in
načrtovanje posegov v okolje, da se glede na obstoječo stopnjo obremenitve
okolja ali občutljivost okolja za posamezno vrsto posegov prepreči, omeji ali
zmanjša obremenjevanje okolja.
3. Celovita presoja vplivov na okolje
40. člen
(celovita presoja vplivov na okolje)
 (1) Zaradi uresničevanja načel trajnostnega razvoja,
celovitosti in preventive je treba v postopku priprave plana, programa, načrta
ali drugega splošnega akta in njegovih sprememb (v nadaljnjem besedilu: plan),
katerega izvedba lahko pomembno vpliva na okolje, izvesti celovito presojo
vplivov njegove izvedbe na okolje, s katero se ugotovijo in ocenijo vplivi na
okolje ter vključenost zahtev varstva okolja, ohranjanja narave, varstva
človekovega zdravja in kulturne dediščine v plan, ter pridobiti potrdilo
ministrstva o sprejemljivosti njegove izvedbe na okolje.
(2) Celovita presoja vplivov na okolje se izvede za plan, ki
ga na podlagi zakona sprejme pristojni organ države ali občine za področje
urejanja prostora, upravljanja voda, gospodarjenja z gozdovi, ribištva,
rudarstva, kmetijstva, energetike, industrije, prometa, ravnanja z odpadki in
odpadnimi vodami, oskrbe prebivalstva s pitno vodo, telekomunikacij in turizma,
če se z njim določa ali načrtuje poseg v okolje, za katerega je treba izvesti
presojo vplivov na okolje, skladno z določbami 51. člena tega zakona, ali
če je zanj zahtevana presoja sprejemljivosti po predpisih o ohranjanju narave.
(3) Ne glede na določbe prejšnjega odstavka se celovita
presoja vplivov na okolje izvede tudi za drug plan, če ministrstvo oceni, da bi
lahko njegova izvedba pomembneje vplivala na okolje.
(4) Ne glede na določbe prejšnjih odstavkov se celovita
presoja vplivov na okolje ne izvede za plan, izdelan na podlagi plana, za
katerega je bila že izvedena celovita presoja vplivov na okolje, če za
planirane posege niso določeni novi ali podrobnejši izvedbeni pogoji, če ne
vsebuje novih posegov ali ne zajema novih območij glede na plan, na podlagi
katerega je pripravljen. Celovita presoja vplivov na okolje se ne izvede za
plan, ki je izključno namenjen obrambi države, zaščiti in reševanju ter za
proračun ali finančne načrte države ali občine.
(5) Pripravljavec plana mora pred začetkom njegove priprave
ministrstvu poslati obvestilo o svoji nameri. Obvestilo mora vsebovati podatke
o vrsti, vsebini in ravni natančnosti, s katero bo plan izdelan, vključno z
ustreznim kartografskim prikazom določenih ali načrtovanih posegov ali območja,
ki ga plan zajema. (se
delno preneha uporabljati)
(6) Ministrstvo v 30 dneh po prejemu obvestila iz prejšnjega
odstavka pisno sporoči pripravljavcu plana, ali je treba za plan izvesti
celovito presojo vplivov na okolje. (se
delno preneha uporabljati) Z javnim naznanilom na svetovnem
spletu ministrstvo obvesti tudi javnost, ali bo za plan izvedena celovita
presoja vplivov na okolje.
(7) Vlada predpiše merila za ocenjevanje pomembnejših vplivov
izvedbe plana na okolje iz tretjega odstavka tega člena.
41. člen
(okoljsko poročilo)
(1) Pripravljavec plana, za katerega se izvede celovita
presoja vplivov na okolje, mora pred izvedbo celovite presoje vplivov na okolje
zagotoviti okoljsko poročilo, v katerem se opredelijo, opišejo in ovrednotijo
vplivi izvedbe plana na okolje in možne alternative, ob upoštevanju ciljev in
geografskih značilnosti območja, na katerega se plan nanaša.
(2) Okoljsko poročilo mora vsebovati informacije, potrebne za
celovito presojo vplivov plana na okolje, pri njegovi pripravi pa se praviloma
uporablja obstoječe znanje in postopki vrednotenja ter upošteva vsebina in
natančnost plana.
(3) Iz okoljskega poročila mora biti razvidno tudi, kako je
pripravljavec pri izdelavi plana upošteval okoljska izhodišča iz 39. člena tega
zakona, in predvideni način spremljanja vplivov plana na okolje pri njegovem
izvajanju.
(4) Vlada predpiše podrobnejšo vsebino okoljskega poročila.
42. člen
(mnenje ministrstev in drugih organizacij o okoljskem
poročilu in sprejemljivosti vplivov izvedbe plana na okolje)
(1) Pripravljavec posreduje plan in okoljsko poročilo
ministrstvu.
(2) Ministrstvo nemudoma pošlje dokumente iz prejšnjega
odstavka ministrstvom in drugim organizacijam, ki so glede na vsebino plana
pristojne za posamezne zadeve varstva okolja, varstvo ali rabo naravnih dobrin,
krajine, varstvo zdravja ljudi ali varstvo kulturne dediščine, in jih pozove,
da v 21 dneh ministrstvu pošljejo pisno mnenje o sprejemljivosti vplivov
izvedbe plana na okolje s stališča njihove pristojnosti, ali pisno sporočijo,
da okoljsko poročilo ne omogoča presoje vplivov izvedbe plana na okolje in ga je
zato treba dopolniti z dodatnimi ali podrobnejšimi informacijami, sicer se
šteje, da je okoljsko poročilo ustrezno.
(3) Ministrstvo po pridobitvi pisnih mnenj ali sporočil iz
prejšnjega odstavka najkasneje v 30 dneh od prejema dokumentov iz prvega odstavka
tega člena obvesti pripravljavca plana o tem, da je okoljsko poročilo ustrezno
ali pa zahteva dopolnitev okoljskega poročila z dodatnimi ali s podrobnejšimi
informacijami, sicer se šteje, da je okoljsko poročilo ustrezno.
(4) Pripravljavec plana dopolnjeno okoljsko poročilo pošlje
ministrstvu, ki ga posreduje ministrstvom in organizacijam iz drugega odstavka
tega člena, ki so zahtevale dopolnitev okoljskega poročila, da v 21 dneh od
prejema dopolnjenega okoljskega poročila pripravijo pisno mnenje o sprejemljivosti
vplivov izvedbe plana na okolje.
(5) Ministrstvo na podlagi plana in okoljskega poročila
preuči sprejemljivost vplivov izvedbe plana na okolje ter o tem pripravi pisno
mnenje, ki ga skupaj z mnenji ministrstev in organizacij iz drugega odstavka tega
člena pošlje pripravljavcu plana najkasneje v 45 dneh od prejema plana in
okoljskega poročila oziroma dopolnjenega okoljskega poročila.
43. člen
(sodelovanje javnosti)
(1) Pripravljavec plana mora po ugotovitvi ustreznosti
okoljskega poročila iz prejšnjega člena v postopku sprejemanja plana javnosti
omogočiti seznanitev s planom in z okoljskim poročilom v okviru javne
razgrnitve, ki traja najmanj 30 dni, ter zagotoviti njihovo javno obravnavo.
(2) Če je sodelovanje javnosti v postopku sprejemanja plana
določeno s katerim od zakonov iz drugega odstavka 40. člena tega zakona, se za
sodelovanje javnosti upoštevajo tudi določbe tega člena.
(3) V okviru javne razgrnitve ima javnost pravico dajati
mnenja in pripombe na plan in okoljsko poročilo.
(4) Javno naznanilo z navedbo kraja in časa javne razgrnitve
plana in javne obravnave ter o načinu dajanja mnenj in pripomb pripravljavec
plana objavi na krajevno običajen način in v svetovnem spletu.
44. člen
(čezmejni vplivi)
(1) Če bi izvedba plana lahko pomembno vplivala na okolje v
državi članici, ministrstvo najkasneje hkrati z javnim naznanilom iz prejšnjega
člena pošlje plan in okoljsko poročilo pristojnemu organu te države in ga
zaprosi, da se v določenem roku odloči, ali namerava sodelovati v postopku
celovite presoje vplivov izvedbe plana na okolje.
(2) Ministrstvo pošlje plan in okoljsko poročilo pristojnemu
organu države članice in ga zaprosi, da se v določenem roku odloči, ali
namerava sodelovati v postopku celovite presoje vplivov izvedbe plana na
okolje, tudi če država članica to sama zahteva.
(3) Če država članica obvesti ministrstvo, da namerava
sodelovati v postopku celovite presoje vplivov plana na okolje, se ministrstvo
in pristojni organ države članice dogovorita o roku, v katerem bo država
članica ministrstvu posredovala mnenja in pripombe ali o drugih oblikah
posvetovanja o zmanjšanju ali odpravi možnih čezmejnih vplivov plana na okolje,
če država članica tako zahteva.
(4) Ministrstvo obvesti pripravljavca plana o nameri države
članice iz prejšnjega odstavka, rok za sodelovanje javnosti iz prvega odstavka
prejšnjega člena pa se nadomesti z rokom iz prejšnjega odstavka, o čemer
ministrstvo sprejme poseben sklep, ki ga objavi na način iz četrtega odstavka
43. člena tega zakona.
(5) Ministrstvo pošlje pripravljavcu plana mnenja in pripombe
države članice najkasneje v 15 dneh od njihove pridobitve.
45. člen
(presoja plana države članice)
(1) Če ministrstvo prejme plan in okoljsko poročilo druge
države članice, in oceni, da lahko izvedba tega plana pomembno vpliva na okolje
v Republiki Sloveniji, tej državi v roku, ki ga ta določi, sporoči, ali želi
sodelovati v postopku presoje vplivov plana na okolje.
(2) Če ministrstvo izve za plan iz prejšnjega odstavka, pa od
države članice ni prejelo plana in okoljskega poročila, mora od pristojnega
organa te države to zahtevati. Ministrstvo po prejemu plana in okoljskega
poročila sporoči državi članici, ali želi sodelovati v postopku presoje vplivov
izvedbe tega plana na okolje.
(3) Če se ministrstvo odloči za sodelovanje v postopku
presoje vplivov izvedbe plana na okolje, ki poteka v državi članici, mora o
planu in okoljskem poročilu države članice pridobiti mnenje ministrstev in
organizacij iz drugega odstavka 42. člena tega zakona, in zagotoviti
sodelovanje javnosti skladno z določbami prvega, tretjega in četrtega odstavka
43. člena tega zakona.
(4) Ministrstvo po pridobitvi mnenj ministrstev in
organizacij iz prejšnjega odstavka pripravi mnenje o planu države članice in
okoljskem poročilu in ga skupaj s pripombami javnosti v dogovorjenem roku
pošlje pristojnemu organu države članice.
(5) Ministrstvo se lahko s pristojnim organom države članice
dogovori tudi za posvetovanje o zmanjšanju ali odpravi možnih škodljivih
vplivov izvedbe plana na okolje v Republiki Sloveniji.
46. člen
(potrditev plana)
(1) Pripravljavec plana mora v čim večji meri upoštevati
pisna mnenja in pripombe iz petega odstavka 42. člena tega zakona, mnenja in
pripombe države članice iz petega odstavka 44. člena tega zakona ter mnenja in
pripombe javnosti iz 43. člena tega zakona, plan in okoljsko poročilo ustrezno
spremeniti ali dopolniti in ju poslati ministrstvu.
(2) Če ministrstvo presodi, da se je plan bistveno spremenil,
pozove ministrstva in organizacije iz 42. člena tega zakona, da v 14 dneh pošljejo
pisno mnenje o sprejemljivosti vplivov izvedbe plana na okolje s stališča svoje
pristojnosti, ministrstvo pa v 30 dneh od prejema plana izda odločbo, s katero
potrdi njegove sprejemljivost, če presodi, da so vplivi izvedbe plana na okolje
sprejemljivi, ali potrditev zavrne, če presodi, da vplivi izvedbe plana na
okolje niso sprejemljivi. V primeru planov, ki se nanašajo na urejanje prostora
se za pisno mnenje iz prejšnjega stavka šteje mnenje nosilcev urejanja prostora
o upoštevanju smernic v predlogu prostorskega načrta po predpisih o načrtovanju
prostora.
(3) Če je z zakoni iz drugega odstavka 40. člena tega zakona
za plan, ki se sprejeme na njihovi podlagi pred njegovim sprejetjem predpisana
pridobitev soglasja ministra, se odločba iz prejšnjega odstavka, s katero je
bilo presojeno, da so vplivi izvedbe plana na okolje sprejemljivi, šteje kot
soglasje.
(4) Če je pripravljavec plana državni organ, odloči o
pritožbi zoper odločbo iz drugega odstavka tega člena vlada.
(5) Če je pripravljavec plana pristojni organ občine,
pritožba proti odločbi iz drugega odstavka ni dovoljena, mogoče pa je začeti
upravni spor.
(6) V primeru plana, ki ga na področju prostorskega
načrtovanja sprejema občina ali druga samoupravna lokalna skupnost, se odločba
iz drugega odstavka tega člena šteje kot obvezno predhodno soglasje k sklepu o
potrditvi predloga plana po predpisih o prostorskem načrtovanju, ki ga izda
ministrstvo, pristojno za urejanje prostora.
(7) Če ministrstvo, pristojno za urejanje prostora, v
predpisanem roku ne izda sklepa o potrditvi plana oziroma ga ne predloži v
odločanje vladi po predpisih o načrtovanju prostora, se šteje predhodno
soglasje iz prejšnjega odstavka za samostojno odločbo, v zvezi s pravnimi
sredstvi pa se uporabljajo določbe petega odstavka tega člena.
47. člen
(obvestilo o sprejetem planu)
(1) Pripravljavec plana mora o njegovem sprejemu obvestiti
pristojna ministrstva in organizacije iz drugega odstavka 42. člena tega
zakona, državo članico iz 44. člena tega zakona, na način iz četrtega odstavka
43. člena tega zakona pa tudi javnost.
(2) Obvestilo iz prejšnjega odstavka vsebuje zlasti:
1.     opis
vključenosti okoljevarstvenih zahtev v plan,
2.     upoštevanje
mnenj in pripomb iz postopka celovite presoje vplivov izvedbe plana na okolje,
3.     razloge za
sprejete odločitve glede na možne alternative in
4.     opis
načina spremljanja vplivov na okolje pri izvajanju plana.
48. člen
(spremljanje izvajanja plana)
Če ministrstvo na podlagi spremljanja stanja okolja iz 96. člena
tega zakona ali na drug način, predviden v okoljskem poročilu, ugotovi, da je
zaradi izvajanja plana prišlo do nepredvidenih škodljivih vplivov na okolje,
mora o tem obvestiti pripravljavca plana in v skladu s svojimi pristojnostmi
zagotoviti njihovo zmanjšanje ali odpravo.
49. člen
(prenehal
veljati)
IV. POSEGI V OKOLJE
1. Presoja vplivov na okolje in okoljevarstveno soglasje
50. člen
(presoja vplivov na okolje in okoljevarstveno soglasje)
Pred začetkom izvajanja posega, ki lahko pomembno vpliva na
okolje, je treba izvesti presojo njegovih vplivov na okolje in pridobiti
okoljevarstveno soglasje ministrstva.
1.1. Presoja vplivov na okolje
51. člen
(presoja vplivov na okolje)
(1) V postopku presoje vplivov na okolje se ugotovijo in
ocenijo dolgoročni, kratkoročni, posredni ali neposredni vplivi nameravanega
posega v okolje na človeka, tla, vodo, zrak, biotsko raznovrstnost in naravne
vrednote, podnebje in krajino, pa tudi na človekovo nepremično premoženje in
kulturno dediščino, ter njihova medsebojna razmerja. 
(2) Za določene vrste posegov v okolje je zaradi njihove
velikosti, obsega, lokacije ali drugih značilnosti, ki lahko vplivajo na
okolje, presoja vplivov na okolje obvezna. 
(3) Za določene vrste posegov v okolje, pri katerih se zaradi
značilnosti nameravanega posega ali njegove lokacije lahko pričakujejo pomembni
vplivi na okolje, ministrstvo izvede predhodni postopek iz 51.a člena tega
zakona, v katerem ugotovi, ali je presoja vplivov obvezna tudi za te posege. 
(4) Vlada predpiše vrste posegov iz drugega in tretjega
odstavka tega člena.
51.a člen
(predhodni postopek)
(1) Nosilec nameravanega posega v okolje iz tretjega odstavka
prejšnjega člena mora od ministrstva zahtevati, da ugotovi, ali je za
nameravani poseg v okolje treba izvesti presojo vplivov na okolje in pridobiti
okoljevarstveno soglasje. Ministrstvo lahko začne postopek predhodne presoje
tudi po uradni dolžnosti. 
(2) Nosilec nameravanega posega v okolje mora zahtevi iz
prejšnjega odstavka priložiti opis tega posega, okolja ali delov okolja, za
katere obstoja verjetnost, da bo poseg nanje vplival, in opis možnih pomembnih
vplivov nameravanega posega na okolje ali dele okolja. Zahteva iz prejšnjega
odstavka lahko vsebuje tudi zahtevo za pisno informacijo, ki jo ministrstvo
pripravi v skladu z 52. členom tega zakona, če ugotovi, da je za nameravani
poseg treba izvesti presojo vplivov na okolje in pridobiti okoljevarstveno
soglasje. 
(3) Ministrstvo lahko nosilca nameravanega posega v okolje
pozove, da v določenem roku zahtevo iz prvega odstavka tega člena dopolni. Če
nosilec nameravanega posega v določenem roku zahteve iz prvega odstavka tega
člena ne dopolni, se šteje, da je od nameravanega posega odstopil, ministrstvo
pa postopek ustavi. Ministrstvo sklep o ustavitvi postopka objavi na enotnem
državnem portalu e-uprava in na svoji spletni strani, pošlje pa ga tudi
pristojni inšpekciji in občini, na območju katere se nahaja nameravani poseg. 
(4) Pri ugotovitvi iz prvega odstavka tega člena ministrstvo
upošteva merila, ki se nanašajo na značilnosti nameravanega posega v okolje,
njegovo lokacijo in značilnosti možnih vplivov posega na okolje. Zaradi izvedbe
ugotovitve iz prvega odstavka tega člena ministrstvo lahko zaprosi ministrstva
in organizacije iz tretjega odstavka 52. člena tega zakona, da v 21 dneh od
prejema zaprosila pošljejo pisno mnenje o tem, ali je za nameravani poseg treba
izvesti presojo vplivov na okolje s stališča njihove pristojnosti. 
(5) Ministrstvo o ugotovitvi iz prvega odstavka tega člena
izda sklep v dveh mesecih po prejemu popolne zahteve. Pritožbo zoper sklep
lahko poleg nosilca nameravanega posega v okolje vloži tudi nevladna
organizacija iz prvega odstavka 153. člena tega zakona. Pritožba ne zadrži
izvršitve sklepa. Če je s pravnomočno sodbo ugotovljeno, da mora nosilec
nameravanega posega za njegovo izvedbo pridobiti okoljevarstveno soglasje,
poseg pa je že izvedel, mora nosilec posega vložiti vlogo za pridobitev
okoljevarstvenega soglasja v skladu s 57. členom tega zakona, ministrstvo pa mu
v okoljevarstvenem soglasju naloži izvedbo omilitvenih ukrepov tako, da se
preprečijo, zmanjšajo ali odstranijo škodljivi vplivi posega na okolje. 
(6) Ministrstvo sklep iz prejšnjega odstavka objavi na
enotnem državnem portalu e-uprava in na spletnih straneh, pošlje pa ga tudi
pristojni inšpekciji in občini, na območju katere se nahaja nameravani poseg. 
(7) Če je za izvedbo nameravanega posega iz tretjega odstavka
prejšnjega člena treba pridobiti gradbeno dovoljenje v skladu s predpisi, ki
urejajo graditev objektov, in nosilec posega k zahtevi za njegovo izdajo ne
priloži okoljevarstvenega soglasja za nameravani poseg, mora pred izdajo
gradbenega dovoljenja pristojni upravni organ ugotoviti, ali je ministrstvo
izdalo sklep, da za nameravani poseg v okolje presoja vplivov na okolje ni
potrebna. Če pristojni upravni organ ugotovi, da ministrstvo za nameravani
poseg v okolje ni izdalo sklepa, da za ta poseg v okolje presoja njegovih
vplivov na okolje ni potrebna, se v postopku izdaje gradbenega dovoljenja šteje,
da okoljevarstveno soglasje ni pridobljeno, vloga za izdajo gradbenega
dovoljenja pa se zavrne. 
(8) Ne glede na določbe prejšnjih odstavkov ministrstvo začne
s postopkom presoje vplivov na okolje, če nosilec posega iz tretjega odstavka
prejšnjega člena vloži vlogo za izdajo okoljevarstvenega soglasja v skladu s
57. členom tega zakona in ministrstvo v skladu s četrtim odstavkom tega člena
ugotovi, da je za nameravani poseg treba izvesti presojo vplivov na okolje in
pridobiti okoljevarstveno soglasje. 
(9) Vlada predpiše vrsto in obseg podatkov iz drugega
odstavka tega člena, ki jih mora nosilec posega nameravanega posega v okolje
predložiti ministrstvu v zahtevi iz prvega odstavka tega člena, in podrobnejša
merila iz četrtega odstavka tega člena.
51.b člen
(predhodni postopek v postopkih priprave državnih
prostorskih načrtov)
(1) V postopkih priprave državnih prostorskih načrtov v
skladu s predpisi, ki urejajo umeščanje prostorskih ureditev državnega pomena v
prostor, se predhodni postopek iz prejšnjega člena opravi v fazi in roku, ko
ministrstvo v skladu s 46. členom tega zakona odloča, ali so vplivi plana na
okolje sprejemljivi. Investitor priprave državnega prostorskega načrta (v
nadaljnjem besedilu: investitor) zahteva od ministrstva, da to na podlagi
študije variant s predlogom najustreznejše variante ali rešitve oziroma
predloga državnega prostorskega načrta ugotovi, ali je za nameravani poseg v
okolje treba izvesti presojo vplivov na okolje in pridobiti okoljevarstveno
soglasje v skladu s prejšnjim členom. Zahteva investitorja lahko vsebuje tudi
zahtevo za pisno informacijo, ki jo ministrstvo pripravi v skladu z 52. členom
tega zakona, če ugotovi, da je za nameravani poseg treba izvesti presojo
vplivov na okolje in pridobiti okoljevarstveno soglasje. 
(2) Če ministrstvo v skladu s šestim odstavkom 40. člena tega
zakona pripravljavcu plana pisno sporoči, da postopka celovite presoje vplivov
na okolje ni treba izvesti, investitor zahteva od ministrstva, da to izvede
predhodni postopek v skladu s prejšnjim členom na podlagi študije variant s
predlogom najustreznejše variante ali rešitve oziroma predloga državnega
prostorskega načrta v fazi in roku, ko nosilci urejanja prostora dajo mnenja v
skladu s predpisi, ki urejajo umeščanje prostorskih ureditev državnega pomena v
prostor. 
(3) Investitor lahko zahteva od ministrstva, da to, na
podlagi pobude za pripravo državnega prostorskega načrta, izvede predhodni
postopek v skladu s prejšnjim členom v fazi in v roku, ko ministrstvo v skladu
s predpisi, ki urejajo umeščanje prostorskih ureditev državnega pomena v
prostor odloči, ali je za državni prostorski načrt treba izvesti celovito
presojo vplivov njegove izvedbe na okolje, če je v tej fazi za izvedbo
predhodnega postopka na voljo dovolj podatkov.
52. člen
(predhodna informacija)
(1) Nosilec posega iz 51. člena tega zakona lahko pred
začetkom postopka presoje vplivov na okolje od ministrstva zahteva informacijo
o obsegu in vsebini poročila o vplivih izvedbe nameravanega posega na okolje.
(2) Nosilec posega iz prejšnjega odstavka mora za pridobitev
informacije predložiti idejno zasnovo nameravanega posega po predpisih o
graditvi objektov, če gre za gradnjo, ali podatke o njegovi namembnosti in
bistvenih značilnostih, če ne gre za gradnjo.
(3) Ministrstvo dokumentacijo iz prejšnjega odstavka pošlje
ministrstvom in drugim organizacijam, ki so glede na nameravani poseg pristojne
za posamezne zadeve varstva okolja ali varstvo ali rabo naravnih dobrin ali
varstvo kulturne dediščine ali varstvo zdravja ljudi, da se izrečejo o tem,
katere podatke naj vsebuje poročilo iz prvega odstavka tega člena, da bodo
lahko dale mnenje o vplivih nameravanega posega na okolje s stališča svoje
pristojnosti.
(4) Ministrstva in organizacije iz prejšnjega odstavka se v
15 dneh izrečejo o podatkih, sicer se šteje, da predlogov za podatke, ki naj
jih vsebuje poročilo o vplivih na okolje, nimajo.
(5) Ministrstvo ob upoštevanju predlogov ministrstev in
organizacij iz tretjega odstavka tega člena in po posvetovanju z nosilcem
posega pripravi pisno informacijo iz prvega odstavka tega člena in jo posreduje
nosilcu posega v 30 dneh od prejema njegove zahteve, če gre za napravo iz
82. člena tega zakona ali za drug poseg, in v 60 dneh, če gre za napravo
iz 68. člena tega zakona.
(6) Ne glede na informacijo iz prejšnjega odstavka lahko
ministrstvo v postopku presoje vplivov na okolje od nosilca posega zahteva
dodatne podatke o nameravanem posegu in njegovih vplivih na okolje.
53. člen
(projekt nameravanega posega v okolje)
(1) Nosilec nameravanega posega mora za presojo vplivov na
okolje zagotoviti projekt nameravanega posega v okolje (v nadaljnjem besedilu:
projekt) in poročilo o vplivih izvedbe nameravanega posega na okolje.
(2) Če je nameravani poseg iz prejšnjega odstavka gradnja po
predpisih o graditvi objektov, se šteje dokumentacija iz prejšnjega odstavka
kot podlaga za izdelavo projektne dokumentacije.
(3) Minister podrobneje predpiše, kaj se šteje za projekt in
njegove sestavine.
54. člen
(poročilo o vplivih na okolje)
(1) Presoja vplivov na okolje se izvede na podlagi poročila o
vplivih nameravanega posega na okolje (v nadaljnjem besedilu: poročilo o
vplivih na okolje).
(2) Poročilo o vplivih na okolje mora vsebovati zlasti:
1.     opis
obstoječega stanja okolja, vključno z obstoječimi obremenitvami,
2.     opis
nameravanega posega, vključno s podatki o njegovem namenu, kraju in velikosti,
3.     opis
predvidenih ukrepov za preprečitev, zmanjšanje in, če je to mogoče, odpravo
pomembnejših škodljivih vplivov na okolje,
4.     podatke,
potrebne za ugotovitev in oceno glavnih vplivov nameravanega posega na okolje,
ugotovitev ali oceno glavnih vplivov nameravanega posega na okolje in njihovo
ovrednotenje,
5.     pregled
najpomembnejših alternativ, ki jih je nosilec posega proučil, z navedbo
razlogov za izbrano rešitev, zlasti glede vplivov na okolje,
6.     opredelitev
območja, na katerem nameravani poseg povzroča obremenitve okolja, ki lahko
vplivajo na zdravje ali premoženje ljudi, in
7.     poljudni
povzetek poročila, ki je razumljiv javnosti.
(3) Pri pripravi poročila iz prejšnjega odstavka se praviloma
uporabljajo dostopni podatki in znanja ter običajni postopki vrednotenja
vplivov na okolje.
(4) Ministrstva in drugi pristojni organi in organizacije
morajo nosilcu nameravanega posega zagotoviti dostop do podatkov, ki so
potrebni za izdelavo poročila o vplivih na okolje, če z njimi razpolagajo.
(5) Vlada predpiše podrobnejšo vsebino poročila iz prvega
odstavka tega člena, način njegove priprave in metodologijo za opredelitev
območja iz 6. točke drugega odstavka tega člena.
55. člen
(kakovost okoljskega poročila in poročila o vplivih na
okolje)
(1) Ministrstvo spodbuja zagotavljanje kakovosti poročil iz
41. člena tega zakona in poročil o vplivih na okolje iz 54. člena tega zakona
zlasti tako, da: 
1.     objavlja
katalog strokovnih znanj, priporočil in smernic za izdelavo poročil na
svetovnem spletu; 
2.     po potrebi
organizira usposabljanje za izdelovalce poročil iz prvega odstavka tega člena
in ministrstva ter organizacije iz tretjega odstavka 52. člena tega zakona in 
3.     izvaja
druge naloge. 
(2) Ministrstvo vodi na svetovnem spletu evidenco oseb, ki so
izdelale poročila iz prvega odstavka tega člena, ki vsebuje: 
1.     firmo in
sedež osebe, 
2.     datum
začetka postopka celovite presoje vplivov na okolje iz 40. člena tega zakona in
postopka presoje vplivov na okolje iz 51. člena tega zakona ter 
3.     podatke o
vrsti plana ali posega v okolje. 
(3) Ministrstvo na svetovnem spletu objavi kopijo
pravnomočnega potrdila iz 46. člena tega zakona in pravnomočnega
okoljevarstvenega soglasja iz 61. člena tega zakona.
56. člen
(črtan)
56.a člen
(črtan)
56.b člen
(črtan)
56.c člen
(črtan)
1.2. Okoljevarstveno soglasje
57. člen
(vloga za izdajo okoljevarstvenega soglasja)
(1) Nosilec nameravanega posega iz 51. člena tega zakona mora
ministrstvo za izdajo okoljevarstvenega soglasja zaprositi z vlogo in priložiti
projekt ter poročilo o vplivih na okolje.
(2) Če ministrstvo ugotovi, da je nameravani poseg iz
prejšnjega odstavka v očitnem nasprotju s predpisi, ki urejajo varstvo okolja,
ohranjanje narave, upravljanje voda ali varstvo kulturne dediščine, in ga zato
ni dovoljeno izvesti, izda odločbo, s katero zavrne okoljevarstveno soglasje,
pri čemer se ne uporabljajo določbe 58. in 59. člena tega zakona.
58. člen
(sodelovanje javnosti)
(1) Ministrstvo mora v postopku presoje vplivov na okolje
javnosti zagotoviti vpogled v vlogo za pridobitev okoljevarstvenega soglasja,
poročilo o vplivih na okolje in osnutek odločitve o okoljevarstvenem soglasju
ter omogočiti izražanje mnenj in dajanje pripomb.
(2) Ministrstvo z javnim naznanilom na krajevno običajen
način in v svetovnem spletu obvesti javnost zlasti o:
1.     vlogi za
izdajo okoljevarstvenega soglasja za nameravani poseg v okolje,
2.     dejstvu,
da je za nameravani poseg v okolje potrebna presoja vplivov na okolje,
3.     območju iz
6. točke drugega odstavka 54. člena tega zakona,
4.     sodelovanju
države članice v primeru iz tretjega odstavka 59. člena tega zakona,
5.     organu, ki
bo izdal okoljevarstveno soglasje, posredoval zahtevane podatke o nameravanem
posegu v okolje in sprejemal mnenja in pripombe,
6.     kraju,
kjer je mogoč vpogled v vlogo, poročilo o vplivih na okolje in osnutek
odločitve iz prejšnjega odstavka ter
7.     načinu
dajanja mnenj in pripomb.
(3) Rok, v katerem ima javnost pravico vpogleda in možnost
dajanja mnenj ter pripomb, je 30 dni od dneva objave od javnega naznanila iz
prejšnjega odstavka.
59. člen
(čezmejni vplivi)
(1) Če bi nameravani poseg lahko pomembno vplival na okolje v
državi članici, ministrstvo najkasneje hkrati z javnim naznanilom iz prejšnjega
člena pošlje pristojnemu organu te države obvestilo, ki vsebuje:
1.     opis
nameravanega posega in razpoložljive podatke o njegovih možnih čezmejnih
vplivih na okolje,
2.     informacijo
o naravi odločitve, s katero se nameravani poseg v okolje dovoli ali zavrne, in
3.     rok, v
katerem naj država članica obvesti ministrstvo, ali želi sodelovati v postopku
presoje vplivov nameravanega posega na okolje.
(2) Ministrstvo pošlje obvestilo iz prejšnjega odstavka
pristojnemu organu države članice, tudi če država članica to sama zahteva.
(3) Če država članica obvesti ministrstvo, da želi sodelovati
v postopku presoje vplivov na okolje, ministrstvo pristojnemu organu te države
posreduje vlogo za pridobitev okoljevarstvenega soglasja za nameravani poseg
ter se z njim dogovori o roku, v katerem bo posredoval mnenje o nameravanem
posegu, ali o drugih oblikah posvetovanja o zmanjšanju ali odpravi možnih
škodljivih čezmejnih vplivov na okolje, če druga država članica tako zahteva.
(4) Rok iz prejšnjega odstavka se ne šteje v rok za izdajo
okoljevarstvenega soglasja.
60. člen
(presoja posega v državi članici)
(1) Če ministrstvo prejme od države članice obvestilo o
nameravanem posegu v okolje na njenem ozemlju in oceni, da ta poseg lahko
pomembno vpliva na okolje v Republiki Sloveniji, tej državi v roku, ki ga ta
določi, sporoči, ali želi sodelovati v postopku presoje vplivov tega posega na
okolje.
(2) Če ministrstvo izve za nameravani poseg v okolje iz
prejšnjega odstavka, pa o njem od države članice ni prejelo obvestila, mora od
pristojnega organa te države to zahtevati. Ministrstvo po prejemu obvestila
državi članici sporoči, ali želi sodelovati v postopku presoje vplivov tega
posega na okolje.
(3) Če se ministrstvo odloči za sodelovanje v postopku
presoje vplivov na okolje v državi članici, mora o podatkih v zvezi z
nameravanim posegom, ki jih je pridobilo od države članice, pridobiti mnenja
ministrstev in drugih organov, pristojnih za posamezne zadeve varstva okolja
ali rabo naravnih dobrin, in zagotoviti sodelovanje javnosti, skladno z
določbami 58. člena tega zakona.
(4) Ministrstvo po pridobitvi mnenj organov iz prejšnjega
odstavka pripravi mnenje o nameravanem posegu in ga skupaj s pripombami
javnosti v dogovorjenem roku pošlje pristojnemu organu države članice.
(5) Ministrstvo se lahko s pristojnim organom države članice
dogovori tudi za posvetovanje o zmanjšanju ali odpravi možnih škodljivih
čezmejnih vplivov nameravanega posega na okolje v Republiki Sloveniji.
(6) Določbe prejšnjega in tega člena se uporabljajo tudi v
primeru držav podpisnic ratificirane in objavljene mednarodne pogodbe, ki ureja
presojo čezmejnih vplivov določenih posegov na okolje.
61. člen
(okoljevarstveno soglasje)
(1) Ministrstvo vlogo za izdajo okoljevarstvenega soglasja,
projekt, poročilo in osnutek odločitve o okoljevarstvenem soglasju pošlje
ministrstvom in organizacijam iz tretjega odstavka 52. člena tega zakona in jih
pozove, da v 21 dneh od prejema poziva dajo mnenje o sprejemljivosti
nameravanega posega.
(2) Ministrstvo odloči o okoljevarstvenem soglasju v treh
mesecih po prejemu popolne vloge, pri čemer upošteva tudi mnenje ministrstev in
organizacij iz tretjega odstavka 52. člena tega zakona. Rok za izdajo odločbe
ne teče v času javne razprave iz tretjega odstavka 58. člena tega zakona in v
času, za katerega se dogovori z državo članico iz tretjega odstavka 59. člena tega
zakona.
(3) Ministrstvo v okoljevarstvenem soglasju določi tudi
pogoje, ki jih mora upoštevati nosilec nameravanega posega, da bi preprečil,
zmanjšal ali odstranil škodljive vplive na okolje.
(4) Pogoji iz prejšnjega odstavka se določijo zlasti na podlagi:
1.     predpisov
na področju varstva okolja, ohranjanja narave, varstva kulturne dediščine in
rabe ali varstva delov okolja,
2.     ugotovitev
iz poročila o vplivih na okolje,
3.     mnenj in
pripomb javnosti, pridobljenih na podlagi 58. člena tega zakona, in
4.     mnenja in
pripomb države članice, pridobljenih na podlagi 59. člena tega zakona.
(5) Ministrstvo v obrazložitvi okoljevarstvenega soglasja
navede tudi, kako je pri odločitvi upoštevalo mnenja in pripombe javnosti,
pridobljenih na podlagi 58. člena tega zakona, in mnenje ter pripombe države
članice, pridobljene na podlagi 59. člena tega zakona.
(6) Če gre v primeru nameravanega posega v okolje za gradnjo
po predpisih o graditvi objektov, se pogoji iz tretjega odstavka tega člena
štejejo za projektne pogoje po predpisih o graditvi objektov. (delno
se preneha uporabljati)
(7) Ne glede na določbe predpisov, ki urejajo graditev
objektov, se pri izdaji gradbenega dovoljenja ne uporabljajo določbe zakona, ki
ureja graditev objektov in določajo, da je soglasje dano, v kolikor ni dano v
roku iz drugega odstavka 62. člena tega zakona.  (delno
se preneha uporabljati)
(8) Okoljevarstveno soglasje preneha veljati, če nosilec
posega v petih letih od njegove pravnomočnosti ne začne izvajati posega v
okolje ali ne pridobi gradbenega dovoljenja, če je to zahtevano po predpisih o
graditvi objektov. (delno
se preneha uporabljati)
(9) Če nosilec nameravanega posega v okolje v roku iz
prejšnjega odstavka ne začne izvajati posega ali ne pridobi gradbenega
dovoljenja, lahko tri mesece pred iztekom njegove veljavnosti zahteva
podaljšanje okoljevarstvenega soglasja, ministrstvo pa zahtevi ugodi in izda
odločbo o podajšanju, če z uporabo meril iz četrtega odstavka 51.a člena tega
zakona ugotovi, da se pogoji, ob katerih je bilo dano okoljevarstveno soglasje,
niso bistveno spremenili, pri čemer se ne uporabljajo določbe 58., 59. in 64.
člena tega zakona. (delno
se preneha uporabljati)
(10) Okoljevarstveno soglasje se lahko prenese na drugo
osebo le s soglasjem ministrstva. Vloga za prenos okoljevarstvenega soglasja
mora vsebovati overjeno izjavo imetnika tega soglasja, da se strinja s prenosom
na drugo osebo.
(11) Ministrstvo pošlje okoljevarstveno soglasje iz drugega
odstavka tega člena tudi pristojni inšpekciji in občini, na katere območju bo
izveden nameravani poseg.
61.a člen
(sprememba okoljevarstvenega soglasja)
(delno
se preneha uporabljati)
(1) Če želi nosilec posega iz 51. člena tega zakona
spremeniti poseg v okolje po pridobitvi okoljevarstvenega soglasja in pred
pridobitvijo gradbenega dovoljenja, kadar je to predpisano, ali pred začetkom
izvajanja posega v okolje, če ne gre za gradnjo po predpisih o graditvi
objektov, mora nameravano spremembo pisno prijaviti ministrstvu, kar izkazuje s
potrdilom o oddani pošiljki.
(2) Prijava iz prejšnjega odstavka mora vsebovati opis
sprememb posega v okolje, opis okolja ali delov okolja, na katere bo nameravani
poseg vplival, in opis mogočih pomembnih vplivov posega na okolje ali dele
okolja. 
(3) Ministrstvo na podlagi prijave iz prvega odstavka tega
člena in ob smiselni uporabi določb 51. in 51.a člena tega zakona v 60 dneh od
prijave s sklepom ugotovi, ali je za nameravano spremembo posega treba izvesti
tudi presojo vplivov na okolje in spremeniti okoljevarstveno soglasje. 
(4) Če ministrstvo ugotovi, da je za nameravano spremembo
posega treba izvesti presojo vplivov na okolje in spremeniti okoljevarstveno
soglasje, lahko nosilec posega vloži vlogo za spremembo okoljevarstvenega
soglasja, ki mora vsebovati sestavine iz 57. člena tega zakona. 
(5) Če ministrstvo ugotovi, da za nameravano spremembo posega
ni treba izvesti presoje vplivov na okolje in spremeniti okoljevarstvenega
soglasja, lahko nosilec to spremembo izvede; če pa je za izvedbo posega v
okolje predpisano dovoljenje, lahko nadaljuje s postopkom pridobivanja tega
dovoljenja.
62. člen
(ugotavljanje izpolnjevanja pogojev)
(1) Če je za nameravani poseg v okolje iz 51. člena tega
zakona treba pridobiti gradbeno dovoljenje v skladu s predpisi, ki urejajo
graditev objektova, mora organ, pristojen za izdajo gradbenega dovoljenja, pred
njegovo izdajo zaprositi ministrstvo, da potrdi skladnost projekta za
pridobitev gradbenega dovoljenja s projektnimi pogoji za nameravani za poseg v
okolje, za katerega je bilo izdano okoljevarstveno soglasje, in do odločitve
ministrstva prekiniti postopek za izdajo gradbenega dovoljenja. (delno
se preneha uporabljati)
(2) Ministrstvo v 15 dneh od prejema zaprosila iz prejšnjega
odstavka izda sklep, s katerim potrdi skladnost iz prejšnjega odstavka, če
ugotovi, da projekt za pridobitev gradbenega dovoljenja ustreza projektnim
pogojem za nameravani poseg v okolje, za katerega je bilo izdano
okoljevarstveno soglasje. (delno
se preneha uporabljati)
(3) Če ministrstvo ugotovi, da projekt za pridobitev
gradbenega dovoljenja ne ustreza projektnim pogojem za nameravani poseg v
okolje, za katerega je bilo izdano okoljevarstveno soglasje, izda v roku iz
prejšnjega odstavka o tem sklep, nosilec nameravanega posega pa mora za njegovo
izvedbo uskladiti projekt za pridobitev gradbenega dovoljenja s projektnimi
pogoji iz okoljevarstvenega soglasja za nameravani poseg ali pridobiti
spremembo okoljevarstvenega soglasja v skladu z 61.a členom tega zakona. (delno
se preneha uporabljati)
(4) Če ministrstvo ugotovi, da projekt za pridobitev
gradbenega dovoljenja ne ustreza projektnim pogojem za nameravani poseg v
okolje, za katerega je izdalo okoljevarstveno soglasje, izda v roku iz drugega
odstavka tega člena o tem sklep, nosilec nameravanega posega pa mora za njegovo
izvedbo uskladiti projekt za pridobitev gradbenega dovoljenja s projektnimi
pogoji iz okoljevarstvenega soglasja za nameravani poseg ali pridobiti
spremembo okoljevarstvenega soglasja v skladu s prejšnjim členom. (delno
se preneha uporabljati)
(5) Ne glede na določbe prejšnjih odstavkov se skladnost
projekta za pridobitev gradbenega dovoljenja s projektnimi pogoji iz
okoljevarstvenega soglasja, ki so določeni zaradi varstva kulturne dediščine,
potrjuje z izdajo kulturnovarstvenega soglasja, v skladu z zakonom, ki ureja
varstvo kulturne dediščine. (delno
se preneha uporabljati)
(6) Izpolnjevanje projektnih pogojev iz okoljevarstvenega
soglasja za poseg v okolje iz 51. člena tega zakona, za katerega je treba
pridobiti gradbeno dovoljenje v skladu s predpisi o graditvi objektov, se
ugotavlja tudi v postopku za izdajo uporabnega dovoljenja po predpisih o
graditvi objektov, v postopek pa mora biti vključeno ministrstvo. (delno
se preneha uporabljati)
(7) Izpolnjevanje projektnih pogojev iz okoljevarstvenega
soglasja za poseg v okolje iz 51. člena tega zakona, za katerega ni treba
pridobiti gradbenega v skladu s predpisi o graditvi objektov, ugotavlja
inšpektor, pristojen za varstvo okolja.
63. člen
(izvedba posega)
(1) Nosilec posega iz 51. člena tega zakona lahko izvede
poseg le na podlagi pravnomočnega okoljevarstvenega soglasja.
(2) Če je za izvedbo posega iz 51. člena tega zakona
predpisana pridobitev gradbenega dovoljenja po predpisih o graditvi objektov,
se to dovoljenje lahko izda po pravnomočnosti okoljevarstvenega soglasja. (delno
se preneha uporabljati)
64. člen
(stranke v postopku)
(1) Stranka v postopku za izdajo okoljevarstvenega soglasja
je nosilec nameravanega posega.
(2) Oseba, ki na območju iz 6. točke drugega odstavka 54.
člena tega zakona stalno prebiva ali je lastnik ali drug posestnik
nepremičnine, in nevladna organizacija iz prvega odstavka 153. člena tega
zakona, imata pravni interes, da zaradi varstva svojih pravic vstopita v
postopek za izdajo okoljevarstvenega soglasja.
(3) Oseba in nevladna organizacija iz prejšnjega odstavka
imata položaj stranskega udeleženca, če sta v 35 dneh od objave javnega
naznanila iz drugega odstavka 58. člena tega zakona vložili zahtevo za vstop v
postopek za izdajo okoljevarstvenega soglasja. Če je zahteva za vstop v
postopek za izdajo okoljevarstvenega soglasja vložena zunaj roka, se s sklepom
zavrže. Pritožba zoper sklep o zavrženju zahteve ne zadrži njegove izvršitve.
(4) Javno naznanilo iz drugega odstavka 58. člena tega zakona
vsebuje tudi vabilo vsem, ki menijo, da se nameravani poseg tiče njihovega
pravnega interesa in imajo položaj stranskega udeleženca v postopku skladno z
določbami prejšnjega odstavka.
(5) V primeru upravnega spora mora sodišče o tožbi odločiti v
treh mesecih od vložitve tožbe, o pritožbi ali reviziji pa v enem mesecu od
vložitve pritožbe oziroma revizije.
65. člen
(obvestilo javnosti)
(1) Ministrstvo o izdanem okoljevarstvenem soglasju
najkasneje v 30 dneh po vročitvi odločbe strankam obvesti javnost z objavo na
krajevno običajen način in na svetovnem spletu.
(2) Objava iz prejšnjega odstavka mora vsebovati zlasti:
1.     vsebino
odločitve in bistvene pogoje za izvedbo nameravanega posega, če so bili
določeni,
2.     glavne
razloge za odločitev,
3.     opis
najpomembnejših ukrepov za preprečitev, zmanjšanje ali odpravo škodljivih
vplivov nameravanega posega na okolje v primeru izdanega okoljevarstvenega
soglasja in
4.     navedbo
upoštevanja mnenj in pripomb javnosti iz 58. člena tega zakona, v primeru iz
tretjega odstavka 59. člena tega zakona pa tudi navedbo upoštevanja mnenja in
pripomb države članice.
(3) Obvestilo o sprejeti odločitvi s podatki iz prejšnjega
odstavka ministrstvo pošlje tudi državi članici, ki je skladno z določbami 59. člena
tega zakona sodelovala v postopku presoje vplivov na okolje.
66. člen
(prenehal
veljati)
67. člen
(prenehal
veljati)
2. Okoljevarstveno dovoljenje
2.1. Okoljevarstveno dovoljenje za obratovanje naprave, ki
lahko povzroča onesnaževanje večjega obsega
68. člen
(okoljevarstveno dovoljenje)
(1) Upravljavec mora za obratovanje naprave, v kateri se bo
opravljala dejavnost, ki lahko povzroči onesnaževanje okolja večjega obsega,
pridobiti okoljevarstveno dovoljenje. 
(2) Okoljevarstveno dovoljenje se lahko izda za eno ali več
naprav ali njenih delov, ki so na istem kraju in imajo istega upravljavca, pri
čemer mora okoljevarstveno dovoljenje vsebovati pogoje, ki jih mora izpolnjevati
vsaka naprava ali njen del. 
(3) Okoljevarstveno dovoljenje se lahko izda tudi za eno ali
več naprav ali njenih delov, ki so na istem kraju in jih upravljajo različni
upravljavci, pri čemer mora okoljevarstveno dovoljenje vsebovati pogoje, ki jih
mora izpolnjevati vsaka naprava ali njen del, in obveznosti vsakega
upravljavca. 
(4) Vlada predpiše vrste dejavnosti in naprav iz prvega
odstavka tega člena.
69. člen
(obratovanje naprave)
(1) Naprava iz prvega odstavka prejšnjega člena lahko začne
obratovati, njen upravljavec pa lahko izvede spremembo iz tretjega odstavka
77. člena tega zakona, za katero je predpisana sprememba okoljevarstvenega
dovoljenja, le na podlagi pravnomočnega okoljevarstvenega dovoljenja ali
pravnomočne odločbe o njegovi spremembi.
(2) Ne glede na določbo prejšnjega odstavka se v primeru, če
obratovanje naprave ali večja sprememba v njenem obratovanju zahteva gradnjo po
predpisih o graditvi objektov, gradnja lahko začne šele po pridobitvi
pravnomočnega okoljevarstvenega dovoljenja ali pravnomočne odločbe o njegovi
spremembi.
(3) (prenehal
veljati)
(4) Investitor mora začetek gradnje prijaviti inšpekciji,
pristojni za varstvo okolja.
70. člen
(splošne zahteve in vloga za pridobitev okoljevarstvenega
dovoljenja)
(1) Upravljavec mora v zvezi z obratovanjem naprave iz 68.
člena tega zakona zagotoviti: 
1.     ukrepe za
preprečevanje onesnaževanja okolja, 
2.     uporabo
najboljših razpoložljivih tehnik, 
3.     preprečevanje
onesnaženja okolja večjega obsega, 
4.     preprečevanje
nastajanja odpadkov v skladu s predpisi, ki urejajo odpadke, 
5.     da se
odpadki, ki nastanejo, pripravijo za ponovno uporabo, reciklirajo, predelajo
ali če to tehnološko ali ekonomsko ni mogoče, odstranijo brez vpliva ali z
manjšim vplivom na okolje v skladu s predpisi iz prejšnje točke, 
6.     učinkovito
rabo energije, 
7.     ukrepe za
preprečevanje nesreč in omejevanje njihovih posledic ter 
8.     ukrepe za
preprečitev onesnaževanja okolja in vzpostavitev zadovoljivega stanja okolja na
kraju naprave po dokončnem prenehanju njenega obratovanja. 
(2) Vloga za pridobitev okoljevarstvenega dovoljenja mora
vsebovati podatke o napravi, njenem obratovanju in predvidenih ukrepih, iz
katerih je razvidno, da bodo izpolnjene zahteve iz prejšnjega odstavka, ter
elaborat o določitvi vplivnega območja naprave. Če je bilo za napravo predhodno
pridobljeno okoljevarstveno soglasje iz 61. člena tega zakona ali
okoljevarstveno dovoljenje za obrat iz 86. člena tega zakona, lahko upravljavec
v vlogo za pridobitev okoljevarstvenega dovoljenja vključi ali priloži tudi
podatke iz poročila o vplivih na okolje iz 54. člena tega zakona, zasnove
zmanjšanja tveganja za okolje ali varnostnega poročila iz prvega odstavka 18.
člena tega zakona. 
(3) Elaborat iz prejšnjega odstavka zagotovi upravljavec,
vsebuje pa opredelitev vplivnega območja naprave, na katerem je mogoče
pričakovati, da bo obratovanje naprave povzročilo onesnaževanje okolja.
Elaborat mora biti izdelan po metodologiji iz petega odstavka 54. člena tega
zakona. 
(4) Če obratovanje naprave iz prvega odstavka tega člena
vključuje uporabo, proizvodnjo ali emisijo določene nevarne snovi, ki lahko
povzroči onesnaženje tal ali podzemne vode na območju naprave, mora vloga za
pridobitev okoljevarstvenega dovoljenja vsebovati tudi izhodiščno poročilo. 
(5) Izhodiščno poročilo iz prejšnjega odstavka mora vsebovati
podatke, na podlagi katerih je mogoče oceniti stanje okolja na območju naprave
ob njenem zaprtju, zlasti pa: 
1.     podatke o
obstoječi rabi zemljišč na območju naprave in podatke o pretekli rabi teh
zemljišč, če so ti na voljo, 
2.     podatke o
kakovosti tal in podzemne vode na območju naprave glede na možnost onesnaženja
teh tal ali podzemne vode z nevarnimi snovmi, ki nastajajo v napravi, se v njej
uporabljajo ali pa jih ta izpušča v okolje. 
(6) Vlada predpiše podrobnejšo vsebino in sestavine vloge iz
drugega odstavka tega člena ter podrobnejšo vsebino izhodiščnega poročila in
merila za določitev nevarne snovi iz četrtega odstavka tega člena.
71. člen
(sodelovanje javnosti)
(1) Ministrstvo mora v postopku za izdajo okoljevarstvenega
dovoljenja po določbah 69. člena tega zakona in njegove spremembe po
določbah 1. in 2. točke tretjega odstavka ter štirinajstega odstavka
77. člena tega zakona in 4. točke prvega odstavka 78. člena tega
zakona zagotoviti javnosti vpogled v vlogo za pridobitev okoljevarstvenega
dovoljenja, pripadajoče zaključke o BAT in v osnutek odločitve o
okoljevarstvenem dovoljenju ter omogočiti izražanje mnenj in dajanje pripomb.
(2) Ministrstvo z javnim naznanilom na krajevno običajen
način in v svetovnem spletu obvesti javnost zlasti o:
1.     organu, ki
bo izdal okoljevarstveno dovoljenje, posredoval zahtevane podatke o nameravanem
posegu v okolje in sprejemal mnenja in pripombe,
2.     obsegu
vplivnega območja iz drugega odstavka 70. člena tega zakona,
3.     kraju,
kjer je mogoč vpogled v vlogo in osnutek odločitve iz prejšnjega odstavka,
4.     sodelovanju
države članice v primeru iz četrtega odstavka tega člena in
5.     načinu
izražanja mnenj in dajanja pripomb.
(3) Rok, v katerem ima javnost pravico vpogleda in možnost
dajanja mnenj in pripomb, je 30 dni in se ne šteje v rok za izdajo
okoljevarstvenega dovoljenja.
(4) Za napravo, ki bi lahko pomembno vplivala na okolje v
drugi državi članici, se smiselno uporabljajo določbe 59. člena tega zakona, za
napravo na ozemlju države članice, ki bi lahko pomembno vplivala na okolje v
Republiki Sloveniji pa določbe 60. člena tega zakona.
72. člen
(izdaja okoljevarstvenega dovoljenja)
(1) Ministrstvo odloči o izdaji okoljevarstvenega dovoljenja
za napravo iz 68. člena tega zakona v šestih mesecih od dneva prejema popolne
vloge, pri čemer na primeren način upošteva tudi mnenja in pripombe javnosti iz
prejšnjega člena, v primeru iz četrtega odstavka prejšnjega člena pa tudi
mnenje in pripombe države članice.
(2) V primeru, da je bilo za napravo, ki je predmet
dovoljenja, predhodno pridobljeno okoljevarstveno soglasje, ministrstvo pri
odločitvi o okoljevarstvenem dovoljenju upošteva tudi podatke in informacije iz
poročila o vplivih naprave na okolje ter pogoje, določene v okoljevarstvenem
soglasju.
(3) Ministrstvo mora v obrazložitev odločbe o
okoljevarstvenem dovoljenju vključiti tudi opredelitev do mnenj in pripomb
javnosti iz prejšnjega člena, v primeru iz četrtega odstavka prejšnjega člena
pa tudi mnenje in pripombe države članice.
(4) Ministrstvo pošlje okoljevarstveno dovoljenje iz prvega
odstavka tega člena tudi pristojni inšpekciji in občini, na katere območju se
nahaja naprava.
73. člen
(stranke v postopku)
(1) Stranka v postopku za izdajo okoljevarstvenega dovoljenja
ali njegove spremembe je upravljavec naprave. 
(2) Pravni interes, da zaradi varstva svojih pravic vstopita
v postopek za izdajo okoljevarstvenega dovoljenja po določbah 69. člena
tega zakona, in njegove spremembe po določbah 1. in 2. točke tretjega ter
štirinajstega odstavka 77. člena tega zakona in 4. točke prvega odstavka
78. člena tega zakona ima oseba, ki na območju, opredeljenem v elaboratu o
vplivnem območju naprave iz drugega odstavka 70. člena tega zakona, stalno
prebiva ali je lastnik ali drug posestnik nepremičnine, in nevladna
organizacija iz prvega odstavka 153. člena tega zakona. 
(3) Oseba in nevladna organizacija iz prejšnjega odstavka
imata položaj stranskega udeleženca po zakonu, če sta v 35 dneh od objave
javnega naznanila iz drugega odstavka 71. člena tega zakona vložili zahtevo za
vstop v postopek za izdajo okoljevarstvenega dovoljenja ali njegove spremembe.
Zahteva za vstop v postopek, vložena zunaj roka, se s sklepom zavrže. Pritožba
zoper sklep o zavrženju zahteve ne zadrži izvršitve.
(4) Javno naznanilo iz drugega odstavka 72. člena tega zakona
vsebuje tudi vabilo vsem, ki menijo, da se obratovanje naprave tiče njihovega
pravnega interesa in imajo položaj stranskega udeleženca skladno z določbami
prejšnjega odstavka.
(5) V primeru upravnega spora mora sodišče o tožbi odločiti v
treh mesecih od vložitve tožbe, o pritožbi ali reviziji pa v enem mesecu od
vložitve pritožbe oziroma revizije.
74. člen
(vsebina okoljevarstvenega dovoljenja)
(1) V okoljevarstvenem dovoljenju morajo biti zaradi
zagotavljanja visoke stopnje varstva okolja kot celote določeni vsi ukrepi in
pogoji za izpolnitev splošnih zahtev iz prvega odstavka 70. člena tega zakona
in drugih, za obratovanje naprave predpisanih okoljevarstvenih zahtev. 
(2) Okoljevarstveno dovoljenje iz prejšnjega odstavka vsebuje
zlasti: 
1.     opis
naprave, za katero je okoljevarstveno dovoljenje izdano, vključno z opisom
dejavnosti ter zmogljivosti naprave in značilnosti območja naprave, 
2.     določitev
mejnih vrednosti emisij v okolje, 
3.     določitev
ukrepov za varstvo okolja in drugih pogojev obratovanja naprave, 
4.     določitev
ukrepov, ki se nanašajo na obratovanje naprave v izrednih razmerah, in sicer
pri njenem zagonu, puščanju, okvari ali trenutni zaustavitvi, 
5.     obveznost
upravljavca, da nemudoma izvede ukrepe, s katerimi zagotovi skladnost delovanja
naprave z okoljevarstvenim dovoljenjem, če je kršeno, in pristojno inšpekcijo
obvesti o tej kršitvi, 
6.     obveznost
upravljavca, da ustavi napravo ali njen del, če zaradi kršitve pogojev iz
okoljevarstvenega dovoljenja grozi neposredna nevarnost za zdravje ljudi ali
povzročitev znatnega škodljivega vpliva na okolje, 
7.     obveznosti
upravljavca v zvezi z izvajanjem monitoringa, poročanjem ministrstvu o njem in
o okoljskih nesrečah ter pogoje za ocenjevanje skladnosti z mejnimi vrednostmi
emisij, 
8.     določitev
ukrepov, ki se nanašajo na dokončno prenehanje delovanja naprave, in 
9.     določitev
drugih ukrepov za čim višjo stopnjo varstva okolja kot celote, vključno z
zmanjševanjem onesnaževanja na velike razdalje ali čezmejnega onesnaževanja
okolja. 
(3) Mejne vrednosti emisij iz 2. točke prejšnjega odstavka se
določijo na podlagi ravni emisij iz zaključkov o BAT ali na podlagi predpisov
iz 17. člena tega zakona, tako da se dosežena raven varstva okolja ne
poslabša, pogoji in ukrepi iz 3. točke prejšnjega odstavka pa na podlagi
predpisov iz 17., 19. in 20. člena tega zakona ali zaključkov o BAT, tako
da se dosežena raven varstva okolja ne poslabša, pri čemer se upoštevajo tudi
tehnične značilnosti naprave, možnost prehajanja emisij iz enega dela okolja v
drugega, ne da bi bila zahtevana uporaba določene tehnike ali tehnologije. 
(4) Ne glede na določbo prejšnjega odstavka se lahko mejne
vrednosti emisij iz prejšnjega odstavka dopolnijo ali nadomestijo z enakovrednimi
parametri in tehničnimi ukrepi, ki zagotavljajo enako raven varstva okolja, kot
bi bila dosežena z določitvijo mejnih vrednosti emisij v skladu z zaključki o
BAT ali s predpisi iz 17. člena tega zakona. 
(5) Če mejne vrednosti iz 2. točke drugega odstavka tega
člena ali ukrepi in drugi pogoji obratovanja naprave iz 4. točke drugega
odstavka tega člena niso predpisani ali za njih še ni uveljavljen zaključek o
BAT, se določijo na podlagi referenčnega dokumenta BAT. 
(6) Če mora upravljavec naprave pripraviti izhodiščno
poročilo iz četrtega odstavka 70. člena tega zakona, ministrstvo v
okoljevarstvenem dovoljenju potrdi njegovo predložitev in določi obveznost iz
drugega odstavka 81. člena tega zakona. 
(7) Če so zaradi predpisanih zahtev v zvezi z ohranjanjem ali
izboljšanjem kakovosti okolja na območju naprave zahtevani strožji pogoji za
njeno obratovanje, kot so dosegljivi z uporabo najboljših razpoložljivih
tehnik, ministrstvo v okoljevarstvenem dovoljenju določi tudi dodatne ukrepe in
pogoje. 
(8) Če je naprava vključena v trgovanje z emisijami
toplogrednih plinov v skladu s tem zakonom, se v okoljevarstvenem dovoljenju za
te emisije ne določijo dopustne vrednosti, razen če je to potrebno zaradi
predpisanih zahtev iz prejšnjega odstavka na območju naprave. 
(9) Ministrstvo zavrže vlogo za izdajo okoljevarstvenega
dovoljenja, če upravljavec za napravo, za katero zahteva okoljevarstveno
dovoljenje, nima pravnomočnega okoljevarstvenega soglasja, kadar je to
zahtevano. 
(10) Ne glede na določbe tretjega odstavka tega člena lahko
ministrstvo določi manj stroge mejne vrednosti emisij, kot se določijo na
podlagi ravni emisij iz zaključkov o BAT, če se ne povzroči znatno onesnaženje
in se ohranja visoka raven varstva okolja kot celote, pri čemer ta mejna vrednost
ne sme presegati mejnih vrednosti emisij, predpisanih na podlagi 17. člena
tega zakona.
(11) Mejne vrednosti iz prejšnjega odstavka se lahko
določijo, če je iz ocene upravljavca naprave razvidno, da bi doseganje ravni
emisij, povezanih z najboljšimi razpoložljivimi tehnikami, kot so opisane v
zaključkih o BAT, povzročilo nesorazmerno višje stroške v primerjavi s koristmi
za okolje, zaradi geografskega položaja ali lokalnih okoljskih pogojev naprave
ali njenih tehničnih značilnosti. Ocena mora biti izdelana v skladu z
referenčnimi dokumenti BAT in drugimi dokumenti, ki jih v zvezi z določanjem
mejnih vrednosti emisij in tehničnih ukrepov objavi Evropska komisija.
(12) Manj strogih mejnih vrednosti emisij iz desetega
odstavka tega člena ni mogoče določiti, če bi bilo s tem ogroženo doseganje
standardov kakovosti okolja iz 23. člena tega zakona ali če se naprava
nahaja na območju iz 24. člena tega zakona.
(13) Vlada predpiše podrobnejšo vsebino okoljevarstvenega
dovoljenja iz drugega odstavka tega člena in merila za določanje najboljših
razpoložljivih tehnik iz petega odstavka tega člena.
75. člen
(preizkušanje in uporaba nastajajočih tehnik)
(1) Ministrstvo lahko v okoljevarstvenem dovoljenju ali
njegovi spremembi na zahtevo upravljavca naprave dovoli odlog izpolnjevanja
zahtev iz okoljevarstvenega dovoljenja, če upravljavec na napravi preizkuša in
uporablja nastajajoče tehnike. Ta odlog lahko traja največ devet mesecev, pod
pogojem, da se po tem obdobju preizkušanje ali uporaba nastajajočih tehnik preneha
ali da raven emisij ne presega ravni, dosegljive z uporabo najboljše
razpoložljive tehnike. 
(2) Zahteva iz prejšnjega odstavka mora vsebovati opis
nastajajoče tehnike, predvideni čas preizkušanja ali uporabljanja nastajajoče
tehnike in strokovno oceno njenega vpliva na okolje, ki jo zagotovi upravljavec
naprave. 
(3) Ministrstvo lahko dovoli odlog izpolnjevanja zahtev iz
prvega odstavka tega člena le v primeru, če preizkušanje ali uporaba
nastajajoče tehnike ne povzroča poslabšanja okolja ali območja v skladu z
drugim odstavkom 23. člena tega zakona.
76. člen
(začetek obratovanja)
(1) Izpolnjenost pogojev iz okoljevarstvenega dovoljenja pred
začetkom obratovanja naprave ali njene večje spremembe se v primeru iz prvega
odstavka 69. člena tega zakona ugotavlja v postopku za izdajo uporabnega
dovoljenja po predpisih o graditvi objektov, v katerega mora biti vključeno
tudi ministrstvo.
(2) V primeru iz prejšnjega odstavka mora organ, ki je izdal
uporabno dovoljenje, kopijo tega dovoljenja poslati ministrstvu in pristojni
inšpekciji, skupaj s potrdilom o njegovi pravnomočnosti.
(3) (črtan)
77. člen
(sprememba okoljevarstvenega dovoljenja)
(1) Upravljavec mora vsako nameravano spremembo v obratovanju
naprave iz 68. člena tega zakona, ki je povezana z delovanjem ali razširitvijo
naprave in lahko vpliva na okolje, ali spremembo glede upravljavca pisno
prijaviti ministrstvu, kar dokazuje s potrdilom o oddani pošiljki. 
(2) Prijava iz prejšnjega odstavka mora glede naprave
vsebovati opis njenih sprememb in opis mogočih pomembnih vplivov nameravane
spremembe na okolje ali dele okolja, glede upravljavca pa le navedbo sprememb.
Če sprememba naprave obsega tudi spremembo območja naprave oziroma določene
nevarne snovi, mora prijava iz prejšnjega odstavka vsebovati dopolnitev
izhodiščnega poročila iz četrtega odstavka 70. člena tega zakona s podatki, ki
se nanašajo na novo območje naprave oziroma novo določeno nevarno snov.
Ministrstvo lahko upravljavca pozove, da prijavo dopolni. Če upravljavec
prijave ne dopolni, se šteje, da jo je umaknil in od nameravane spremembe
odstopil, ministrstvo pa izda sklep o ustavitvi postopka, ki ga objavi na
enotnem državnem portalu e-uprava in pošlje pristojni inšpekciji. 
(3) Ministrstvo na podlagi prijave iz prvega odstavka tega
člena in ob smiselni uporabi določb 51. in 51.a člena tega zakona v dveh
mesecih od vložitve popolne prijave s sklepom ugotovi, da: 
1.     je
nameravana sprememba večja in je zanjo treba izvesti tudi presojo vplivov na
okolje ter pridobiti okoljevarstveno soglasje in spremeniti okoljevarstveno
dovoljenje, 
2.     je
nameravana sprememba večja, vendar zanjo ni treba izvesti presoje vplivov na
okolje in pridobiti okoljevarstvenega soglasja, vendar je treba spremeniti
okoljevarstveno dovoljenje, 
3.     nameravana
sprememba ni večja, vendar je treba zanjo izvesti presojo vplivov na okolje in
pridobiti okoljevarstveno soglasje ter spremeniti okoljevarstveno dovoljenje, 
4.     nameravana
sprememba ni večja, vendar je treba zaradi nameravane spremembe spremeniti
pogoje in ukrepe v veljavnem okoljevarstvenem dovoljenju, ali 
5.     zaradi
nameravane spremembe ni treba spremeniti okoljevarstvenega dovoljenja. 
(4) Ministrstvo objavi sklep iz prejšnjega odstavka na
enotnem državnem portalu e-uprava in na svoji spletni strani ter ga pošlje
pristojni inšpekciji. 
(5) V primeru iz 1. točke tretjega odstavka tega člena lahko
upravljavec naprave vloži vlogo za spremembo okoljevarstvenega dovoljenja, ki
mora vsebovati sestavine iz 57. in 70. člena tega zakona, presoja vplivov
nameravane spremembe na okolje pa se izvede v postopku za izdajo
okoljevarstvenega dovoljenja za spremembo v skladu z 92. členom tega zakona. 
(6) V primeru iz 2. točke tretjega odstavka tega člena lahko
upravljavec naprave vloži vlogo za spremembo okoljevarstvenega dovoljenja, ki
mora vsebovati sestavine iz 70. člena tega zakona. 
(7) Če ministrstvo na podlagi vloge iz petega ali šestega
odstavka tega člena začne odločati o izdaji spremenjenega okoljevarstvenega
dovoljenja, o tem pisno obvesti pristojno inšpekcijo, ta pa opravi izredni
inšpekcijski pregled naprave, o tem pripravi poročilo in ga v 30 dneh od
prejema obvestila pošlje ministrstvu. Če pristojna inšpekcija ob izrednem
inšpekcijskem pregledu ugotovi, da naprava ne deluje v skladu s predpisi in o
tem izda odločbo, ministrstvo postopek spremembe okoljevarstvenega dovoljenja
prekine do izvršitve inšpekcijske odločbe. 
(8) Ministrstvo odloči o spremembi okoljevarstvenega
dovoljenja iz petega in šestega odstavka tega člena v treh mesecih od vložitve
popolne vloge, pri čemer se rok iz prejšnjega odstavka ne šteje v rok za izdajo
odločbe, ob izdaji inšpekcijske odločbe iz prejšnjega odstavka pa v treh
mesecih od prejema obvestila o njeni izvršitvi, ki ga pristojna inšpekcija
pošlje ministrstvu. 
(9) Z izdajo okoljevarstvenega dovoljenja iz petega odstavka
tega člena se šteje, da je dano tudi okoljevarstveno soglasje, pri določitvi
vsebine okoljevarstvenega dovoljenja pa se smiselno uporabljajo tudi določbe
61. člena tega zakona, ki se nanašajo na vsebino okoljevarstvenega soglasja. 
(10) V primeru iz 3. točke tretjega odstavka tega člena lahko
upravljavec naprave vloži vlogo za spremembo okoljevarstvenega dovoljenja, ki
mora vsebovati sestavine iz 57. in 70. člena tega zakona, razen elaborata o
določitvi vplivnega območja naprave, presoja vplivov nameravane spremembe na
okolje pa se izvede v postopku za izdajo okoljevarstvenega dovoljenja za
spremembo v skladu z 92. členom tega zakona. 
(11) V primeru iz 4. točke tretjega odstavka tega člena lahko
upravljavec vloži vlogo za spremembo okoljevarstvenega dovoljenja, ki mora
vsebovati sestavine iz 70. člena tega zakona, razen elaborata o določitvi
vplivnega območja naprave. 
(12) Ministrstvo odloči o spremembi okoljevarstvenega
dovoljenja iz prejšnjega odstavka v 30 dneh od prejema popolne vloge, pri čemer
se ne uporabljajo določbe 71. člena tega zakona in drugega do četrtega odstavka
73. člena tega zakona. 
(13) Ministrstvo odloči v roku in na način iz prejšnjega
odstavka tudi v primeru spremembe firme ali sedeža upravljavca. 
(14) Ne glede na določbe prejšnjih odstavkov lahko
upravljavec naprave zaprosi ministrstvo za določitev manj strogih mejnih
vrednosti v skladu z določbami enajstega odstavka 74. člena tega zakona,
ministrstvo pa mu v roku iz osmega odstavka tega člena spremeni dovoljenje, če so
izpolnjeni pogoji iz desetega, enajstega in dvanajstega odstavka 74. člena
tega zakona.
(15) Ministrstvo razveljavi okoljevarstveno dovoljenje,
izdano enemu upravljavcu za več naprav na podlagi drugega odstavka 68. člena
tega zakona, če se spremeni njihova posest, in izda novo okoljevarstveno
dovoljenje novim upravljavcem v roku in na način iz dvanajstega odstavka tega
člena. 
(16) Ministrstvo pošlje odločbe iz osmega, dvanajstega,
trinajstega in štirinajstega odstavka tega člena tudi pristojni inšpekciji in
občini, na katere območju je naprava. 
(17) Če zaradi nameravane spremembe naprava ne izpolnjuje več
pogojev, določenih v predpisu iz četrtega odstavka 68. člena tega zakona,
ministrstvo okoljevarstveno razveljavi in izda novo okoljevarstveno dovoljenje
v skladu z določbami 84. člena tega zakona, če je v predpisih iz 17., 19. ali
20. člena tega zakona za spremenjeno napravo zahtevana pridobitev
okoljevarstvenega dovoljenja.
78. člen
(preverjanje in sprememba okoljevarstvenega dovoljenja po
uradni dolžnosti)
(1) Ministrstvo okoljevarstveno dovoljenje preveri in ga po
uradni dolžnosti spremeni: 
1.     če to
zahtevajo spremembe predpisov s področja varstva okolja, ki se nanašajo na
obratovanje naprave, izdanih po pravnomočnosti okoljevarstvenega dovoljenja; 
2.     po spremembi
predpisov, izdanih zaradi objave novega zaključka o BAT, ki se nanaša na glavno
dejavnost določene naprave; 
3.     kadar
razvoj najboljših razpoložljivih tehnik omogoča znatno zmanjšanje emisij, če se
na določeno napravo ne nanašajo nobeni zaključki o BAT; 
4.     naprava
obratuje na območju iz 24. člena tega zakona, pa je treba spremeniti v
okoljevarstvenem dovoljenju določene mejne vrednosti emisij v okolje ali
dodatno določiti mejne vrednosti emisij ali masni pretok onesnaževal zaradi
doseganja predvidene kakovosti okolja na tem območju; 
5.     če
obratovalna varnost procesa ali dejavnosti zahteva uporabo drugih tehnik; 
6.     če je to
potrebno zaradi doseganja standardov kakovosti okolja iz 23. člena tega zakona,
ali doseganja ciljev upravljanja voda po predpisih o vodah ali
7.     na vsakih
10 let, če okoljevarstveno dovoljenje v tem času ni bilo spremenjeno zaradi
razlogov iz 77. člena tega zakona ali razlogov iz 1. do 6. točke tega
odstavka.
(2) Ministrstvo pisno obvesti upravljavca naprave o začetku
postopka preverjanja okoljevarstvenega dovoljenja, pri čemer lahko od njega
zahteva, da v določenem roku predloži podatke, ki jih ministrstvo rabi zaradi
ponovnega preverjanja okoljevarstvenega dovoljenja, zlasti pa rezultate
monitoringa in podatke, ki omogočajo primerjavo delovanja naprave z najboljšimi
razpoložljivimi tehnikami, opisanimi v zaključkih o BAT, in z ravnmi emisij,
povezanih z najboljšimi razpoložljivimi tehnikami. 
(3) Ministrstvo obvesti pristojno inšpekcijo, da vodi
postopek spremembe okoljevarstvenega dovoljenja, ta pa opravi inšpekcijski
pregled naprave, o čemer pripravi poročilo in ga v 30 dneh od prejema obvestila
pošlje ministrstvu. Če inšpekcija ob izrednem inšpekcijskem pregledu ugotovi,
da naprava ne deluje v skladu s predpisi in o tem izda odločbo, ministrstvo postopek
s sklepom prekine do izvršitve inšpekcijske odločbe. 
(4) Ministrstvo v postopku preverjanja okoljevarstvenega
dovoljenja in izdaje odločbe o spremembi okoljevarstvenega dovoljenja uporabi
ugotovitve inšpekcijskega pregleda iz prejšnjega odstavka in podatke iz drugega
odstavka tega člena ter upošteva predpise iz 17., 19. in 20. člena tega zakona.
(5) Ministrstvo odloči o spremembi okoljevarstvenega
dovoljenja iz prvega odstavka tega člena v treh mesecih od začetka postopka,
pri čemer se rok iz tretjega odstavka tega člena ne šteje v rok za izdajo
odločbe, ob izdaji inšpekcijske odločbe iz tretjega odstavka tega člena pa v
treh mesecih od prejema obvestila o njeni izvršitvi, ki ga pristojna inšpekcija
pošlje ministrstvu. Ministrstvo v odločbi o spremembi okoljevarstvenaga
dovoljenja določi tudi rok, v katerem mora upravljavec uskladiti obratovanje
naprave z novimi zahtevami. Pritožba zoper odločbo o spremembi
okoljevarstvenega dovoljenja ne zadrži njene izvršitve. 
(6) Ne glede na določbo prejšnjega odstavka mora upravljavec
naprave v primeru iz 2. točke prvega odstavka tega člena pridobiti odločbo o
spremembi okoljevarstvenega dovoljenja in se v štirih letih od objave
zaključkov o BAT prilagoditi zahtevam iz zaključkov o BAT, ki se nanašajo na
glavno dejavnost te naprave. 
(7) Ministrstvo pošlje spremenjeno okoljevarstveno dovoljenje
tudi pristojni inšpekciji in občini, na območju katere je naprava.
78.a člen
(obvestilo javnosti)
(1) Ministrstvo na način in v roku iz prvega odstavka 65.
člena tega zakona javno objavi kopijo okoljevarstvenega dovoljenja, odločbe o njegovi
spremembi ali prenehanju. 
(2) Ministrstvo pošlje kopijo okoljevarstvenega dovoljenja
ali njegove spremembe tudi državi članici, ki je v skladu s četrtim odstavkom
71. člena tega zakona sodelovala v postopku izdaje okoljevarstvenega dovoljenja
ali njegove spremembe. 
(3) Ministrstvo obvesti na način iz prvega odstavka tega
člena javnost o podatkih, ki jih je posredovala država članica v zvezi z izdajo
okoljevarstvenega dovoljenja ali njegove spremembe na njenem ozemlju, v
katerega je bila vklučena tudi Republika Slovenija. 
(4) Ministrstvo na svetovnem spletu obvešča javnost o
rezultatih monitoringa, določenega v okoljevarstvenem dovoljenju, ki jih
upravljavec naprave pošilja ministrstvu.
79. člen
(prenehanje dovoljenja)
Okoljevarstveno dovoljenje preneha veljati z odvzemom ali
prenehanjem naprave ali upravljavca.
80. člen
(odvzem dovoljenja)
(1) Ministrstvo okoljevarstveno dovoljenje z odločbo odvzame,
če upravljavec:
1.     izvede
večjo spremembo v obratovanju naprave, pa tega ne prijavi skladno z določbami
77. člena tega zakona, 
2.     v
določenem roku ne predloži podatkov, ki jih ministrstvo zahteva v skladu z
drugim odstavkom 78. člena tega zakona, ali 
3.     ne
zagotovi finančnega jamstva, kadar je to predpisano.
(2) Ministrstvo okoljevarstveno dovoljenje odvzame tudi na
predlog pristojnega inšpektorja, če upravljavec v določenem roku ne izvrši
njegove pravnomočne odločbe o uskladitvi obratovanja naprave s pogoji iz
okoljevarstvenega dovoljenja.
(3) Odvzem okoljevarstvenega dovoljenja učinkuje od dneva
dokončnosti odločbe, s katero je bil izrečen.
(4) Ministrstvo pošlje odločbo iz prejšnjega odstavka tudi
pristojni inšpekciji in občini, na katere območju je naprava.
81. člen
(prenehanje obratovanja naprave)
(1) Upravljavec, ob stečaju pa stečajni upravitelj, mora
ministrstvo pisno obvestiti o nameri dokončnega prenehanja obratovanja naprave
iz 68. člena tega zakona, kar dokazuje s potrdilom o oddani pošiljki. 
(2) Če mora upravljavec pripraviti izhodiščno poročilo v
skladu z določbo četrtega odstavka 70. člena tega zakona, mora pisno obvestilo
iz prejšnjega odstavka vsebovati tudi oceno stanja onesnaženosti tal in
podzemne vode na območju naprave z nevarnimi snovmi, ki so se uporabljale ali
nastale v napravi ali jih je ta izpuščala. 
(3) Če je prišlo zaradi obratovanja naprave do znatnega
onesnaženja tal ali podzemne vode v primerjavi s stanjem v izhodiščnem poročilu
iz prejšnjega odstavka, vsebuje ocena iz prejšnjega odstavka tudi predlog
ukrepov, da se območje naprave povrne v stanje iz izhodiščnega poročila, pri
čemer se upošteva tehnična izvedljivost ukrepov. 
(4) Če je prišlo zaradi obratovanja naprave do takšnega
onesnaženja tal ali podzemne vode, ki predstavlja znatno tveganje za zdravje
ljudi in za okolje, vsebuje ocena iz prejšnjega odstavka tudi predlog ukrepov
za odstranitev, nadzor, obvladovanje ali zmanjševanje vsebnosti nevarnih snovi
v tleh ali podzemni vodi, tako da območje naprave, ob upoštevanju njene
obstoječe ali s prostorskimi akti določene prihodnje namenske rabe, ne
predstavlja več takšnega tveganja. 
(5) Če upravljavcu ni treba pripraviti izhodiščnega poročila
iz drugega odstavka tega člena, mora pisno obvestilo iz prvega odstavka tega
člena vsebovati tudi predlog ukrepov za odstranitev, nadzor, obvladovanje ali
zmanjševanje vsebnosti nevarnih snovi v tleh ali podzemni vodi, tako da območje
naprave, ob upoštevanju sedanje ali s prostorskimi akti določene prihodnje
namenske rabe, ne predstavlja pomembnega tveganja za zdravje ljudi ali okolje. 
(6) Ministrstvo preuči oceno iz drugega odstavka tega člena
in predlog ukrepov iz tretjega, četrtega ali petega odstavka tega člena ter
izda odločbo, v kateri ob smiselni uporabi predpisa iz devetega odstavka 110.e
člena tega zakona določi ukrepe, ki jih mora upravljavec izvesti, da bo
doseženo predpisano stanje okolja, določi pa tudi rok za njihovo izvedbo.
Ministrstvo v roku in na način iz prvega odstavka 65. člena tega zakona obvesti
o izdaji odločbe tudi javnost. 
(7) Upravljavec mora obvestiti ministrstvo o izvedbi ukrepov
in navesti dokazila, da je z izvedenimi ukrepi doseženo stanje okolja, določeno
v odločbi iz prejšnjega odstavka. 
(8) Če ministrstvo ugotovi, da so ukrepi iz šestega odstavka
tega člena izvedeni, izda odločbo o prenehanju okoljevarstvenega dovoljenja.
2.2. Okoljevarstveno dovoljenje za druge naprave in
dejavnosti
82. člen
(druge naprave in dejavnosti)
(1) Upravljavec mora pridobiti okoljevarstveno dovoljenje
tudi za obratovanje druge naprave, ki ni določena s predpisom iz četrtega
odstavka 68. člena tega zakona, ali za opravljanje dejavnosti, če je s
predpisi iz 17., 19. ali 20. člena tega zakona določena obveznost
pridobitve okoljevarstvenega dovoljenja.
(2) Naprava iz prejšnjega odstavka lahko začne obratovati,
njen upravljavec pa lahko izvede spremembo iz drugega odstavka 85. člena
tega zakona, za katero je treba spremeniti okoljevarstveno dovoljenje, le na
podlagi pravnomočnega okoljevarstvenega dovoljenja ali pravnomočne odločbe o
njegovi spremembi.
(3) Ne glede na določbo prejšnjega odstavka se v primeru, če
obratovanje naprave ali večja sprememba v njenem obratovanju zahteva gradnjo po
predpisih o graditvi objektov, gradnja lahko začne šele po pridobitvi
pravnomočnega okoljevarstvenega dovoljenja ali pravnomočne odločbe o njegovi
spremembi.
(4) (prenehal
veljati)
(5) Investitor mora začetek gradnje prijaviti inšpekciji,
pristojni za varstvo okolja.
83. člen
(splošne zahteve in vloga za pridobitev okoljevarstvenega
dovoljenja)
(1) Upravljavec mora v zvezi z obratovanjem naprave ali
opravljanjem dejavnosti iz prejšnjega člena zagotoviti ukrepe za izpolnitev
pogojev, določenih v predpisih iz 17., 19. ali 20. člena tega zakona. 
(2) Vloga za pridobitev okoljevarstvenega dovoljenja iz
prejšnjega člena mora poleg podatkov o upravljavcu vsebovati podatke o napravi
in njenem obratovanju ali dejavnosti ter o predvidenih ukrepih iz prejšnjega
odstavka. 
(3) Ministrstvo mora v postopku izdaje okoljevarstvenega
dovoljenja za naprave, v katerih se sežigajo ali sosežigajo odpadki, zagotoviti
javnosti vpogled v vlogo za pridobitev okoljevarstvenega dovoljenja, ter
omogočiti izražanje mnenj in dajanje pripomb. 
(4) Ministrstvo z javnim naznanilom na krajevno običajen
način in na svetovnem spletu obvesti javnost zlasti o: 
1.     vlogi za
izdajo okoljevarstvenega dovoljenja iz prejšnjega odstavka, 
2.     organu, ki
izda okoljevarstveno dovoljenje in sprejema mnenja ter pripombe, 
3.     kraju,
kjer je mogoč vpogled v vlogo za izdajo okoljevarstvenega dovoljenja iz
prejšnjega odstavka, ter 
4.     načinu
dajanja mnenj in pripomb. 
(5) Rok, v katerem ima javnost pravico vpogleda v vlogo iz
prejšnjega odstavka ter možnost dajanja mnenj in pripomb, je 30 dni od dneva
objave javnega naznanila iz prejšnjega odstavka in se ne šteje v rok za izdajo
okoljevarstvenega dovoljenja.
84. člen
(izdaja in vsebina okoljevarstvenega dovoljenja)
(1) Ministrstvo odloči o izdaji okoljevarstvenega dovoljenja
za napravo ali dejavnost iz 82. člena tega zakona v treh mesecih od dneva
prejema popolne vloge.
(2) Ministrstvo zavrže vlogo za izdajo okoljevarstvenega
dovoljenje, če upravljavec za napravo, za katero zahteva to dovoljenje, nima
pravnomočnega okoljevarstvenega soglasja, kadar je to zahtevano.
(3) V primeru, da je bilo za napravo, ki je predmet
dovoljenja iz prejšnjega odstavka, predhodno pridobljeno okoljevarstveno
soglasje, ministrstvo pri odločitvi o okoljevarstvenem dovoljenju upošteva tudi
podatke in informacije iz poročila o vplivih naprave na okolje ter pogoje,
določene v okoljevarstvenem soglasju.
(4) Ministrstvo v okoljevarstvenem dovoljenju podrobneje
določi pogoje iz prvega odstavka prejšnjega člena.
(5) Če je naprava iz prvega odstavka tega člena vključena v
trgovanje z emisijami toplogrednih plinov skladno s tem zakonom, se za te
emisije mejne vrednosti v okoljevarstvenem dovoljenju ne določijo.
(6) V primeru upravnega spora mora sodišče o tožbi odločiti v
treh mesecih od vložitve tožbe, o pritožbi ali reviziji pa v enem mesecu od
vložitve pritožbe oziroma revizije.
(7) Ministrstvo pošlje okoljevarstveno dovoljenje iz prvega
odstavka tega člena tudi pristojni inšpekciji in občini, na katere območju se
nahaja naprava ali izvaja dejavnost.
84.a člen
(stranke v postopku)
(1) Stranka v postopku za izdajo okoljevarstvenega dovoljenja
je upravljavec naprave.
(2) Ministrstvo po prejemu vloge za pridobitev ali spremembo
okoljevarstvenega dovoljenja z javnim naznanilom na krajevno običajen način in
na svetovnem spletu obvesti javnost, da vodi postopek izdaje okoljevarstvenega
dovoljenja ali njegove spremembe, ko prejme več kot pet zahtev za priznanje statusa
stranskega udeleženca.
(3) Javno naznanilo iz prejšnjega odstavka vsebuje poleg
navedbe organa, ki bo izdal odločbo in kraja, kjer je mogoč vpogled v spis,
tudi vabilo vsem, ki menijo, da se obratovanje naprave tiče njihovega pravnega
interesa in imajo položaj stranskega udeleženca.
(4) Položaj stranskega udeleženca pridobijo vse osebe iz
drugega odstavka tega člena in oseba, ki v 30 dneh od objave javnega naznanila
vloži zahtevo za vstop v postopek izdaje okoljevarstvenega dovoljenja ali
njegove spremembe in lahko izkaže svoj pravni interes.
(5) Rok iz prejšnjega odstavka se ne šteje v rok za izdajo
okoljevarstvenega dovoljenja ali njegovo spremembo.
85. člen
(začetek obratovanja naprave ali opravljanja dejavnosti,
sprememba in prenehanje okoljevarstvenega dovoljenja)
(1) Za začetek obratovanja naprave ali opravljanja dejavnosti
iz 82. člena tega zakona se smiselno uporabljajo določbe 76. člena tega zakona.
(2) Upravljavec mora za vsako nameravano spremembo v
obratovanju naprave iz 82. člena tega zakona, ki je povezana z delovanjem
ali razširitvijo naprave in lahko vpliva na okolje, ali spremembo dejavnosti
ali glede upravljavca, vložiti vlogo za spremembo okoljevarstvenega dovoljenja.
(3) Vloga iz prejšnjega odstavka mora, poleg vsebin iz
83. člena tega zakona, vsebovati tudi opis sprememb naprave in opis
vplivov nameravane spremembe na okolje ali dele okolja oziroma navedbo
sprememb, kadar gre za spremembo upravljavca.
(4) V primeru, da je bilo za spremembo v obratovanju naprave,
ki je predmet spremembe okoljevarstvenega dovoljenja iz prejšnjega odstavka,
predhodno pridobljeno okoljevarstveno soglasje, ministrstvo pri odločitvi o
spremembi okoljevarstvenega dovoljenja upošteva tudi podatke in informacije iz
poročila o vplivih spremembe v obratovanju naprave na okolje ter pogoje,
določene v okoljevarstvenem soglasju.
(5) Ministrstvo odloči o spremembi okoljevarstvenega
dovoljenja iz drugega odstavka tega člena v treh mesecih od prejema popolne
vloge, odločbo pa pošlje tudi pristojni inšpekciji in občini, na katere območju
se nahaja naprava ali izvaja dejavnost.
(6) Za preverjanje in spremembo okoljevarstvenega dovoljenja
za napravo ali dejavnost, ali njegovo spremembo po uradni dolžnosti, se
smiselno uporabljajo določbe 78. člena tega zakona, razen 2. točke prvega
odstavka.
(7) Za prenehanje okoljevarstvenega dovoljenja za napravo ali
opravljanje dejavnost iz prvega odstavka tega člena se uporabljajo določbe 79.
člena tega zakona, za odvzem tega dovoljenja pa določbe 80. člena tega zakona. 
(8) Upravljavec, ob stečaju pa stečajni upravitelj, mora
ministrstvo pisno obvestiti o nameri dokončnega prenehanja obratovanja naprave
ali opravljanja dejavnosti iz 82. člena tega zakona, kar izkazuje s potrdilom o
oddani pošiljki. 
(9) Pisno obvestilo iz prejšnjega odstavka mora vsebovati
navedbe in dokazila o izpolnjevanju zahtev iz okoljevarstvenega dovoljenja, ki
se nanašajo na ukrepe po prenehanju obratovanja naprave ali opravljanju
dejavnosti. 
(10) Če ministrstvo ugotovi, da so zahteve iz prejšnjega
odstavka izpolnjene, izda odločbo o prenehanju veljavnosti okoljevarstvenega
dovoljenja. 
(11) Če zaradi nameravane spremembe naprava postane naprava,
določena v predpisu iz četrtega odstavka 68. člena tega zakona, ministrstvo
razveljavi okoljevarstveno dovoljenje in izda novo okoljevarstveno dovoljenje v
skladu z določbami 72. člena tega zakona.
2.3. Okoljevarstveno dovoljenje za obrat
86. člen
(okoljevarstveno dovoljenje za obrat)
(1) Obrat iz 18. člena tega zakona lahko začne
obratovati, njegov upravljavec pa lahko izvede spremembo iz tretjega odstavka
90. člena tega zakona, za katero je treba spremeniti okoljevarstveno
dovoljenje, le na podlagi pravnomočnega okoljevarstvenega dovoljenja ali
pravnomočne odločbe o njegovi spremembi.
(2) Ne glede na določbo prejšnjega odstavka se v primeru, če
obratovanje obrata ali večja sprememba v njenem obratovanju zahteva gradnjo po
predpisih o graditvi objektov, gradnja lahko začne šele po pridobitvi
pravnomočnega okoljevarstvenega dovoljenja ali pravnomočne odločbe o njegovi
spremembi.
(3) (prenehal
veljati)
(4) Investitor mora začetek gradnje prijaviti inšpekciji,
pristojni za varstvo okolja.
(5) Ne glede na določbe prejšnjih odstavkov mora upravljavec
območja, ki postane obrat zaradi razlogov, ki niso posledica spremenjenih
dejavnosti ali naprav na območju obratovanja, pridobiti okoljevarstveno dovoljenje
v roku, določenem v predpisu iz 18. člena tega zakona.
87. člen
(vloga za pridobitev okoljevarstvenega dovoljenja)
(1) Vloga za pridobitev okoljevarstvenega dovoljenja iz
prejšnjega člena mora vsebovati zlasti podatke o upravljavcu obrata, značilnostih
obrata, ukrepih za preprečevanje večje nesreče ter zmanjšanju njenih posledic
in ukrepih v primeru dokončnega prenehanja obrata.
(2) Vlada predpiše podrobnejšo vsebino in sestavine vloge iz
prejšnjega odstavka.
88. člen
(sodelovanje javnosti)
(1) Ministrstvo mora v postopku za izdajo okoljevarstvenega
dovoljenja za obrat iz 86. člena tega zakona javnosti zagotoviti vpogled v
vlogo za pridobitev okoljevarstvenega dovoljenja in osnutek odločitve o
okoljevarstvenem dovoljenju.
(2) Za zagotovitev sodelovanja javnosti iz prejšnjega
odstavka se smiselno uporabljajo določbe 58. člena tega zakona.
89. člen
(izdaja okoljevarstvenega dovoljenja)
(1) Ministrstvo odloči o izdaji okoljevarstvenega dovoljenja
za obrat iz 86. člena tega zakona v treh mesecih od dneva prejema popolne
vloge. 
(2) Ministrstvo v okoljevarstvenem dovoljenju potrdi
ustreznost varnostnega poročila ali zasnove zmanjšanja tveganja za okolje in
upravljavcu obrata naloži, da pri gradnji, zagonu, običajnem obratovanju ali
poskusnem obratovanju, v rednih ali izrednih razmnerah ter pri dokončnem
prenehanju delovanja obrata izvaja v varnostnem poročilu ali zasnovi zmanjšanja
tveganja za okolje predvidene ukrepe. 
(3) Okoljevarstveno dovoljenje iz prvega odstavka tega člena
vsebuje zlasti: 
1.     podatke o
upravljavcu obrata, 
2.     opis
obrata z navedbo vrste dejavnosti, njegove zmogljivosti ter vrste in količino
nevarnih snovi v obratu, 
3.     potrditev
ustreznosti varnostnega poročila ali zasnove tveganja za okolje in 
4.     določitev
ukrepov v primeru prenehanja obrata ali dokončnega prenehanja obrata, ki se
nanašajo zlasti na zmanjšanje količine ali spremembo nevarnih snovi oziroma
njihovo odstranitev iz obrata. 
(4) Ministrstvo lahko v okoljevarstvenem dovoljenju iz prvega
odstavka tega člena upravljavcu obrata naloži tudi izvajanje drugih ukrepov za
preprečevanje večje nesreče in zmanjšanje njenih posledic, kadar presodi, da so
takšni ukrepi potrebni zaradi preprečevanja večje nesreče ali zmanjševanja
njenih posledic. 
(5) Če ministrstvo presodi, da bi posledice večje nesreče v
obratu lahko vplivale na okolje v drugi državi, ali če ta tako zahteva, obvesti
pristojni organ te države o izdanem okoljevarstvenem dovoljenju. 
(6) Če druga država na podlagi obvestila iz prejšnjega
odstavka tako zahteva, ji ministrstvo pošlje varnostno poročilo iz prvega
odstavka 18. člena tega zakona. 
(7) V primeru upravnega spora mora sodišče o tožbi odločiti v
treh mesecih od vložitve tožbe, o pritožbi ali reviziji pa v enem mesecu od
vložitve pritožbe oziroma revizije.
90. člen
(sprememba okoljevarstvenega dovoljenja)
(1) Upravljavec obrata mora po pridobitvi okoljevarstvenega
dovoljenja pregledati varnostno poročilo ali zasnovo zmanjšanja tveganja iz 18.
člena tega zakona in ju po potrebi spremeniti ali dopolniti: 
1.     najmanj na
vsakih pet let, 
2.     če je
pridobil nove podatke, pomembne za določitev varnostnih ukrepov v obratu, 
3.     če
namerava spremeniti obstoječe varnostne ukrepe, 
4.     če
namerava izvesti večjo spremembo obrata, 
5.     če namerava
spremeniti firmo ali sedež, 
6.     če se je v
obratu zgodila večja nesreča, v šestih mesecih od dneva njenega nastanka ali
7.     na zahtevo
ministrstva, kadar je to upravičeno zaradi novih dejstev ali spoznanj s
področja večjih nesreč, vključno s spoznanji, ki so rezultat analize nesreč in
spoznanj v zvezi z oceno nevarnosti.
(2) Upravljavec obrata mora pri spreminjanju ali
dopolnjevanju zasnove zmanjšanja tveganja za okolje ali varnostnega poročila
zagotoviti sledljivost sprememb in dopolnitev ter na spremenjenih ali
dopolnjenih delih navesti datum spremembe ali dopolnitve.
(3) Upravljavec mora vložiti vlogo za spremembo
okoljevarstvenega dovoljenja, če:
1.     je izvedel
spremembo ali dopolnitev zasnove zmanjšanja tveganja ali varnostnega poročila,
ki znatno vpliva na preprečevanje večjih nesreč in zmanjševanje njihovih
posledic,
2.     namerava
izvesti spremembo, zaradi katere se spremeni razvrstitev obrata, ali
3.     namerava
spremeniti vrsto ali količino nevarnih snovi, določenih v okoljevarstvenem
dovoljenju. 
(4) Vloga za spremembo okoljevarstvenega dovoljenja mora
vsebovati spremenjeno oziroma dopolnjeno zasnovo zmanjšanja tveganja za okolje
ali varnostnega poročila z nedvoumno prikazanimi spremembami ali dopolnitvami. 
(5) Ministrstvo izda odločbo o spremenjenem okoljevarstvenem
dovoljenju v treh mesecih od prejema popolne vloge iz prejšnjega odstavka, pri
čemer glede izdaje odločbe o spremnenjenem okoljevarstvenem dovoljenju smiselno
uporablja določbe prejšnjega člena. 
(6) Ministrstvo v postopku izdaje spremenjenega
okoljevarstvenega dovoljenja v primeru iz 4. točke prvega odstavka tega člena
zagotovi sodelovanje javnosti v skladu z 88. členom tega zakona. 
(7) Ministrstvo pošlje odločbo o spremenjenem
okoljevarstvenem dovoljenju iz prejšnjega odstavka tudi pristojni inšpekciji in
občini, na območju katere je obrat.
91. člen
(začetek delovanja obrata in prenehanje okoljevarstvenega
dovoljenja)
(1) V zvezi z začetkom delovanja obrata iz 86. člena tega
zakona se smiselno uporabljajo določbe 76. člena tega zakona.
(2) Za prenehanje okoljevarstvenega dovoljenja za obrat iz
86. člena tega zakona se smiselno uporabljajo določbe 79. člena tega zakona.
91.a člen
(odvzem okoljevarstvenega dovoljenja)
(1) Ministrstvo okoljevarstveno dovoljenje z odločbo odvzame,
če upravljavec izvede večjo spremembo v obratovanju obrata, pa tega ne prijavi
v skladu z 90. členom tega zakona, ali na predlog pristojnega inšpektorja,
če upravljavec v določenem roku ne izvrši njegove pravnomočne odločbe o
uskladitvi obratovanja obrata s pogoji iz okoljevarstvenega dovoljenja ali s
predpisi iz 18. člena tega zakona, ki se nanašajo na delovanje obrata.
(2) Odvzem okoljevarstvenega dovoljenja učinkuje od dneva
dokončnosti odločbe, s katero je bil izrečen.
(3) Ministrstvo pošlje odločbo iz tretjega odstavka tega
člena tudi pristojni inšpekciji in občini, na katere območju je obrat.
91.b člen
(prenehanje obrata)
(1) Če namerava upravljavec obrata zmanjšati ali spremeniti
nevarne snovi v obratu, tako da ne izpolnjuje pogojev za razvrstitev v obrat v
skladu s predpisom iz 18. člena tega zakona, mora o tem pisno obvestiti
ministrstvo in pristojno inšpekcijo, kar dokazuje s potrdilom o oddani
pošiljki.
(2) Pisno obvestilo iz prejšnjega odstavka vsebuje podatke o
izvedenih ukrepih, ki so v okoljevarstvenem dovoljenju določeni za primer
prenehanja obrata.
(3) Pristojna inšpekcija na podlagi obvestila iz prejšnjega
odstavka opravi izredni inšpekcijski pregled obrata, o tem pripravi poročilo in
ga v 30 dneh od prejema obvestila pošlje ministrstvu.
(4) Če pristojna inšpekcija ob izrednem inšpekcijskem
pregledu ugotovi, da so ukrepi, določeni v okoljevarstvenem dovoljenje za
primer prenehanja obrata izvršeni, ministrstvo izda odločbo o prenehanju
okoljevarstvenega dovoljenja in o prenehanju obrata.
(5) Z dnem pravnomočnosti odločbe iz prejšnjega odstavka
obrat preneha biti obrat.
(6) Ministrstvo pošlje odločbo iz tretjega odstavka tega
člena tudi pristojni inšpekciji in občini, na katere območju je obrat.
91.c člen
(dokončno prenehanje obrata)
(1) Upravljavec, ob stečaju pa stečajni upravitelj, mora
ministrstvo in pristojno inšpekcijho pisno obvestiti o nameri dokončnega
prenehanja obratovanja obrata iz 86. člena tega zakona, kar dokazuje s
potrdilom o oddani pošiljki.
(2) Pisno obvestilo iz prejšnjega odstavka vsebuje podatke o
izvedenih ukrepih, ki so v okoljevarstvenem dovoljenju določeni za primer dokončnega
prenehanja obrata.
(3) Pristojna inšpekcija na podlagi obvestila iz prejšnjega
odstavka opravi izredni inšpekcijski pregled obrata, o tem pripravi poročilo in
ga v 30 dneh od prejema obvestila pošlje ministrstvu.
(4) Če pristojna inšpekcija ob izrednem inšpekcijskem
pregledu ugotovi, da so ukrepi, določeni v okoljevarstvenem dovoljenje za
primer dokončnega prenehanja obrata izvršeni, ministrstvo izda odločbo o
prenehanju okoljevarstvenega dovoljenja in o dokončnem prenehanju obrata.
(5) Z dnem pravnomočnosti odločbe iz prejšnjega odstavka
obrat preneha biti obrat.
(6) Ministrstvo pošlje odločbo iz tretjega odstavka tega
člena tudi pristojni inšpekciji in občini, na katere območju je obrat.
3. Združevanje postopkov
92. člen
(črtan)
93. člen
(obrat, ki je tudi naprava)
(1) Če je obrat ali del obrata iz 86. člena tega zakona
hkrati tudi naprava iz 68. člena tega zakona ali druga naprava iz 82. člena
tega zakona, se izpolnjenost zahtev za izdajo okoljevarstvenega dovoljenja za
obrat lahko na zahtevo investitorja ali upravljavca obrata ugotavlja v postopku
za izdajo okoljevarstvenega dovoljenja za to napravo.
(2) V primeru iz prejšnjega odstavka mora vloga za pridobitev
okoljevarstvenega dovoljenja vsebovati tudi sestavine vloge, določene v
predpisu iz 18. člena tega zakona.
4. Druga dovoljenja
94. člen
(dovoljenje za izjeme)
(1) Pristojni organ občine lahko za javne shode in javne
prireditve po predpisih o javnih zbiranjih izda dovoljenje za začasno ali
občasno čezmerno obremenitev okolja s hrupom. 
(2) Dovoljenje iz prejšnjega odstavka se ne izda, če bi
začasna ali občasna čezmerna obremenitev lahko povzročila kritično obremenitev
okolja.
(3) Ministrstvo izda upravljavcu naprave iz 17., 20. ali
68. člena tega zakona ali izvajalcu dejavnosti iz 19. ali 20. člena
tega zakona dovoljenje za začasno ali občasno čezmerno obremenitev okolja, če
takšno izjemo omogočajo predpisi EU, ki veljajo neposredno in se nanašajo na
obratovanje določene naprave ali izvajanje določene dejavnosti.
(4) Ministrstvo pošlje dovoljenje iz prejšnjega odstavka tudi
pristojni inšpekciji in občini, na območju katere se nahaja naprava ali izvaja
dejavnost.
5. Predpisi vlade, potrebni za izvrševanje pravnih aktov EU
(črtano)
95. člen
(črtan)
V. SPREMLJANJE STANJA OKOLJA IN INFORMACIJE O OKOLJU
1. Spremljanje stanja okolja
96. člen
(monitoring okolja)
(1) V državi se izvaja monitoring naravnih pojavov, stanja
okolja in onesnaževanja okolja.
(2) Monitoring naravnih pojavov obsega spremljanje in
nadzorovanje meteoroloških, hidroloških, erozijskih, geoloških, seizmoloških,
radioloških in drugih geofizikalnih pojavov.
(3) Monitoring stanja okolja obsega spremljanje in
nadzorovanje kakovosti tal, voda in zraka ter biotske raznovrstnosti.
(4) Monitoring onesnaževanja okolja obsega spremljanje in nadzorovanje
emisij v tla, vode in zrak.
97. člen
(naloge države in občine)
(1) Monitoring meteoroloških in radioloških pojavov se
zagotavlja skladno z zakonom. Monitoring hidroloških, erozijskih, geoloških,
seizmoloških in drugih geofizikalnih pojavov zagotavlja ministrstvo neposredno
ali prek javnega pooblastila, ki se ga podeli javnemu zavodu, ustanovljenemu za
izvajanje opazovanja teh pojavov, in so izbrani na podlagi javnega razpisa.
(2) Monitoring stanja okolja zagotavljajo pristojna
ministrstva neposredno ali prek javnega pooblastila, ki se ga podeli javnemu
zavodu, ustanovljenemu za izvajanje opazovanja teh pojavov, izbranemu na
podlagi javnega razpisa, in sicer:
1.     za tla,
vodo in zrak, vključno s hrupom in sevanji, razen ionizirajočih sevanj,
ministrstvo,
2.     za
sestavine biotske raznovrstnosti ministrstvo, pristojno za ohranjanje narave, v
sodelovanju z ministrstvom, pristojnim za kmetijstvo in gozdarstvo.
(3) V okviru nalog iz prejšnjega odstavka država zagotavlja
tudi monitoring v primeru okoljske nesreče in monitoring emisij razpršenih
virov onesnaževanja.
(4) Občina lahko neposredno ali kot lokalno gospodarsko javno
službo zagotavlja podrobnejši ali posebni monitoring stanja okolja, zbrane
podatke pa mora brezplačno posredovati ministrstvu.
(5) Minister predpiše klasifikacijo hidroloških, erozijskih,
geoloških, seizmoloških in drugih geofizikalnih pojavov, ki so predmet
monitoringa, zasnovo monitoringa in metodologijo za njegovo izvajanje.
(6) Ministri za področja iz drugega odstavka tega člena
predpišejo zasnovo in predmet monitoringa stanja okolja in metodologijo za
njegovo izvajanje.
(7) V predpisih iz prejšnjih dveh odstavkov se predpiše tudi
način rednega obveščanja javnosti o naravnih pojavih in stanju okolja.
(8) Ministrstvo posreduje podatke monitoringa naravnih
pojavov in monitoringa stanja okolja ministrstvu, pristojnemu za varstvo pred
naravnimi in drugimi nesrečami.
98. člen
(geološki, seizmološki in geofizikalni monitoring)
(1) Geološki, seizmološki in geofizikalni monitoring iz
prejšnjega člena obsega tudi evidentiranje geofizikalnih pojavov, rajonizacijo
in kategorizacijo, analitične, proučevalne, prognostične in druge strokovne
naloge, ki se nanašajo zlasti na:
1.     izvajanje
geoloških raziskav državnega pomena,
2.     nadzor in
verifikacijo geoloških raziskav, ki niso državnega pomena,
3.     splošne
geološke evidence in sestavo litosfere,
4.     potresne
in druge dinamične pojave naravnega ali umetnega izvora,
5.     erozijske
in druge geološke procese, ki nastajajo v vrhnjih plasteh zemeljske skorje in
vplivajo na njen razvoj in sestavo,
6.     lastnosti
in sestavo tal ter njihovo onesnaženost in
7.     težnostna
in druga polja naravnega ali umetnega izvora.
(2) V okviru monitoringa iz prejšnjega odstavka se opravljajo
tudi strokovne naloge, ki se nanašajo na varstvo in zaščito pred potresi,
geološkimi in drugimi nevarnostmi, zgodnje opozarjanje, preprečevanje in
sanacijo, na varnost objektov in naprav, ter na izmenjavo podatkov, vključno z
mednarodno izmenjavo.
99. člen
(hidrološki monitoring)
(1) Monitoring hidroloških pojavov (v nadaljnjem besedilu:
hidrološki monitoring) iz prvega odstavka 97. člena tega zakona obsega meritve
in ocenjevanje količinskega stanja voda, ugotavljanje hidroloških značilnosti
vodnih območij in vodnih teles, vodne bilance ter spremljanje, analiziranje in
napovedovanje hidroloških sprememb na vseh elementih hidrološkega cikla na
vodah.
(2) Naloge hidrološkega monitoringa so zlasti:
1.     upravljanje
in vzdrževanje državne mreže hidroloških postaj,
2.     izvajanje
meritev, zbiranje in obdelovanje podatkov, ocenjevanje količinskega stanja voda
ter proučevanje hidroloških pojavov na državni mreži hidroloških postaj,
3.     spremljanje
hidroloških razmer in pripravljanje ter posredovanje hidroloških prognoz,
4.     spremljanje
poplav in hudournih voda,
5.     vzpostavitev,
vodenje in vzdrževanje zbirk podatkov monitoringa in hidrološkega
informacijskega sistema,
6.     priprava
vodnih bilanc in ocen vodnih virov,
7.     objavljanje
hidroloških podatkov in rezultatov hidroloških študij in
8.     izvrševanje
mednarodnih obveznosti države s področja hidrološkega monitoringa in
hidrološkega prognoziranja ter obveščanja.
100. člen
(omejitev ali odvzem lastninske pravice zaradi izvajanja
monitoringa)
(1) Lastnica ali lastnik (v nadaljnjem besedilu: lastnik) ali
druga posestnica ali posestnik (v nadaljnjem besedilu: posestnik) zemljišča je
zaradi izvajanja monitoringa naravnih pojavov ali stanja okolja dolžan
dopustiti postavitev in obratovanje objektov ali merilnih naprav, izkopna ali
vrtalna dela, poskusna črpanja, odvzem vzorcev tal ali rastlin ter druga za
izvedbo monitoringa potrebna dela.
(2) Izvajalec monitoringa mora pri izvajanju del iz
prejšnjega odstavka v čim manjši meri vplivati na rabo in stanje zemljišča, po
opravljenih delih pa vzpostaviti prejšnje stanje zemljišča.
(3) Lastnik ali drug posestnik zemljišča zaradi izkopnih ali
vrtalnih del, poskusnega črpanja, odvzema vzorcev tal ali rastlin ter drugih za
izvedbo monitoringa potrebnih del nima pravice do odškodnine, razen za zmanjšano
vrednost zemljišča, če vzpostavitev prejšnjega stanja ni mogoča.
(4) Če je uporaba zemljišča zaradi omejitev iz prejšnjega
odstavka trajno onemogočena, ima lastnik tega zemljišča pravico do odškodnine
ali nadomestila v naravi, ki se določi ob smiselni uporabi predpisov, ki
urejajo razlastitev.
(5) Če postavitev objekta ali merilne naprave, potrebne za
izvajanje monitoringa drugače ni mogoča, se lastninska pravica na zemljišču
lahko odvzame ali omeji skladno s predpisi, ki urejajo razlastitev in omejitev
lastninske pravice.
101. člen
(obratovalni monitoring)
(1) Povzročitelj obremenitve mora pri opravljanju svoje
dejavnosti zagotavljati monitoring vplivov svojega delovanja na okolje (v
nadaljnjem besedilu: obratovalni monitoring).
(2) Obratovalni monitoring obsega:
1.     monitoring
onesnaževanja okolja,
2.     monitoring
stanja okolja, če oseba iz prejšnjega odstavka s svojimi emisijami neposredno
povzroča spremembo stanja okolja,
3.     monitoring
zaradi zmanjševanja tveganja za okolje in
4.     monitoring
naravnih pojavov, če oseba iz prejšnjega odstavka s svojo dejavnostjo
neposredno vpliva nanje.
(3) Oseba iz prvega odstavka tega člena mora podatke
obratovalnega monitoringa sporočati ministrstvu, javnosti in občini, na območju
katere oseba obratuje.
(4) Povzročitelj obremenitve mora zaradi izvajanja
monitoringa dopustiti vstop v poslovne ali druge prostore osebi, ki je vpisana
v evidenco izvajalcev obratovalnega monitoringa.
(5) Minister predpiše vrste emisij, standardov kakovosti
okolja in naravnih pojavov, ki so predmet obratovalnega monitoringa,
metodologijo njegovega izvajanja in način, vrsto ter obliko sporočanja podatkov
ministrstvu, javnosti in občini ter obliko sporočanja podatkov ministrstvu in
občini.
(6) Ne glede na prejšnji odstavek, se za naprave iz
68. člena tega zakona uporablja obseg in metodologija obratovalnega
monitoringa iz zaključkov o BAT, razen če bi se s tem zmanjšala dosežena raven
varstva okolja.
101.a člen
(izvajanje obratovalnega monitoringa)
(1) Obratovalni monitoring lahko izvaja le oseba, ki je vpisana
evidenco izvajalcev obratovalnega monitoringa.
(2) V evidenco iz prejšnjega odstavka se lahko vpiše pravna
oseba ali samostojni podjetnik posameznik, ki ima pooblastilo ministrstva za
izvajanje obratovalnega monitoringa, in oseba, ki je upravičena izvajati
obratovalni monitoring v drugi državi članici.
(3) Oseba iz prejšnjega odstavka pridobi pooblastilo za
izvajanje obratovalnega monitoringa, če izpolnjuje naslednje pogoje:
1.     mora biti
registrirana za opravljanje dejavnosti tehničnega svetovanja ali tehničnega
preizkušanja in analiziranja,
2.     mora
razpolagati z opremo za izvajanje obratovalnega monitoringa,
3.     mora biti
usposobljena za izvajanje obratovalnega monitoringa,
4.     ne sme
biti v stečajnem postopku in
5.     zadnjih
pet let ne sme biti pravnomočno kaznovana zaradi gospodarskega kaznivega
dejanja.
(4) Šteje se, da je pogoj iz 3. točke prejšnjega odstavka
izpolnjen, če ima oseba iz prejšnjega odstavka predpisano akreditacijo ali
izpolnjuje druge predpisane tehnične pogoje za izvajanje obratovalnega
monitoringa.
(5) Pooblastilo iz drugega odstavka tega člena velja šest let
od dneva njegove pravnomočnosti in se ga lahko podaljša, če oseba še izpolnjuje
predpisane pogoje.
(6) Oseba, ki je upravičena izvajati obratovalni monitoring v
drugi državi članici, se lahko vpiše v evidenco iz prvega odstavka tega člena
na podlagi overjene kopije akta, ki ji ga je za izvajanje obratovalnega
monitoringa izdal pristojni organ države članice.
(7) Ministrstvo vodi evidenco izvajalcev obratovalnega
monitoringa, ki je sestavni del registra iz 104. člena tega zakona.
(8) Minister s predpisom določi opremo in vrsto akreditacije
ali druge tehnične pogoje, ki jih mora izpolnjevati oseba iz tretjega odstavka
tega člena.
(9) Ne glede na prvi odstavek tega člena, lahko vlada v
predpisu iz 17. člena tega zakona določi, da obratovalni monitoring izvaja
oseba, ki ni vpisana v evidenco iz prvega odstavka tega člena, če gre za:
1.     trajne ali
dnevne meritve emisije snovi in toplote v vode iz zaključkov v BAT,
2.     trajne
meritve pretoka, meritve pH vrednosti ali temperature,
3.     meritve
hrupa zaradi uporabe zvočnih naprav,
4.     trajne
meritve stanja okolja ali
5.     meritve
komunalne odpadne vode iz komunalnih čistilnih naprav manjše zmogljivosti.
(10) Če predpis iz 17. člena tega zakona temelji tudi na
4. ali 5. točki prejšnjega odstavka, vlada v njem določi tudi vrste trajnih
meritev iz 4. točke oziroma zmogljivost naprave iz 5. točke prejšnjega
odstavka.
(11) Če vlada v skladu z devetim odstavkom tega člena določi,
da obratovalni monitoring izvaja oseba, ki ni vpisana v evidenco iz prvega
odstavka tega člena, minister v predpisu iz osmega odstavka tega člena določi
tudi zahteve v zvezi z merilno opremo in preverjanjem skladnosti tako
opravljenih meritev.
102. člen
(preverjanje kakovosti monitoringa)
(1) Preverjanje kakovosti izvajanja monitoringa iz 97., 98.,
99. in 101. člena zagotavlja ministrstvo.
(2) Preverjanje iz prejšnjega odstavka se zagotavlja zlasti s
tem, da ministrstvo:
1.     zahteva
občasno ali redno sodelovanje izvajalcev monitoringa v programih preskušanja
njihove strokovne usposobljenosti,
2.     analizira
rezultate sodelovanja posameznih izvajalcev monitoringa v programih preskušanja
njihove strokovne usposobljenosti,
3.     spodbuja
in organizira preko usposobljenih organizacij izvajanje programov preizkušanja
strokovne usposobljenosti za izvajalce monitoringa,
4.     analizira
poročila o izvajanju monitoringa in
5.     organizira,
naroča ali samo izvede naključne meritve parametrov monitoringa in rezultate
primerja s podatki iz poročil o monitoringu.
103. člen
(odvzem pooblastila)
(1) Ministrstvo z odločbo pooblastilo za izvajanje
obratovalnega monitoringa odvzame, če:
1.     pooblaščena
oseba to sama zahteva,
2.     pooblaščena
oseba ne izpolnjuje več predpisanih pogojev,
3.     so bile s
kontrolnim monitoringom iz 157. člena tega zakona več kot dvakrat ugotovljene
nepravilnosti pri izvajanju obratovalnega monitoringa ali
4.     je ob
preverjanju kakovosti monitoringa iz 4. in 5. točke drugega odstavka prejšnjega
člena ugotovilo takšne kršitve, zaradi katerih obstaja utemeljen dvom o
usposobljenosti izvajalca obratovalnega monitoringa.
(2) Ministrstvo izda odločbo o izbrisu iz evidence izvajalcev
obratovalnega monitoringa osebi iz šestega odstavka 101.a člena tega zakona,
če:
1.     to sama
zahteva,
2.     ni več
upravičena izvajati obratovalni monitoring v drugi državi članici,
3.     so
izpolnjeni razlogi iz 3. ali 4. točke prejšnjega odstavka.
(3) Oseba iz prvega ali drugega odstavka tega člena ne sme
izvajati obratovalnega monitoringa z dnem dokončnosti odločbe o odvzemu
pooblastila ali izbrisu iz evidence izvajalcev obratovalnega monitoringa,
ministrstvo pa jo izbriše iz evidence izvajalcev obratovalnega monitoringa z
dnem pravnomočnosti odločbe o odvzemu pooblastila ali izbrisu iz evidence
izvajalcev obratovalnega monitoringa.
(4) V primeru upravnega spora mora sodišče odločiti v treh
mesecih od vložitve tožbe, o pritožbi ali reviziji pa v enem mesecu od vložitve
pritožbe oziroma revizije.
(5) Oseba, ki je bila izbrisana iz evidence izvajalcev
obratovalnega monitoringa zaradi razlogov iz 2., 3. ali 4. točke prvega
odstavka tega člena ali 2. točke drugega odstavka tega člena, ne more biti
vanjo ponovno vpisana v obdobju šestih let od dneva izbrisa.
(6) V predpisu iz osmega odstavka 101.a člena tega zakona
lahko minister določi tudi podrobnejše razloge za odvzem pooblastila za
izvajanje obratovalnega monitoringa..
2. Register
104. člen
(register)
(1) Ministrstvo zaradi izvajanja nalog in postopkov po tem
zakonu vodi in vzdržuje register varstva okolja (v nadaljnjem besedilu:
register), ki vsebuje:
1.     evidenco
oseb, ki imajo okoljevarstveno dovoljenje po tem zakonu,
2.     evidenco
izvajalcev gospodarskih javnih služb varstva okolja,
3.     evidenco
oseb, ki imajo pooblastila ali potrdila za opravljanje dejavnosti varstva
okolja skladno s tem zakonom in na njegovi podlagi izdanimi predpisi,
4.     evidenco
EMAS in
5.     evidenco
upravljavcev naprav ali izvajalcev dejavnosti, ki morajo svojo napravo ali dejavnost
prijaviti ministrstvu.
(2) Evidenca oseb, ki imajo okoljevarstveno dovoljenje po tem
zakonu, vsebuje zlasti:
1.     osebno ime
in naslov stalnega ali začasnega prebivališča, ali firmo in sedež osebe,
2.     vrsto in
obseg obremenjevanja okolja, ki ga oseba povzroča s svojo dejavnostjo, in
3.     podatke o
izdanem okoljevarstvenem dovoljenju.
(3) Evidenca izvajalcev gospodarskih javnih služb varstva
okolja vsebuje zlasti:
1.     firmo in
sedež osebe in
2.     način,
vrsto, obseg in območje izvajanja gospodarske javne službe.
(4) Evidenca oseb, ki imajo pooblastila ali potrdila za
opravljanje dejavnosti varstva okolja skladno s tem zakonom in na njegovi
podlagi izdanimi predpisi, vsebuje zlasti:
1.     osebno ime
in naslov stalnega ali začasnega prebivališča, ali firmo in sedež osebe,
2.     vrsto in
obseg dejavnosti varstva okolja, za katero ima oseba pooblastilo ali potrdilo,
in
3.     podatke o
izdanem pooblastilu ali potrdilu.
(5) Evidenca EMAS vsebuje zlasti:
1.     firmo in
sedež organizacije in
2.     datum ter
obseg vključitve in registrsko številko.
(6) Evidenca upravljavcev naprav in obratov ter izvajalcev
dejavnosti, ki morajo svojo napravo, obrat ali dejavnost prijaviti ministrstvu,
vsebuje zlasti: 
1.     firmo in
sedež upravljavca naprave ali obrata ter kraj naprave ali obrata in izvajalca
dejavnosti, 
2.     opis
naprave ali obrata in dejavnosti, ki v njej poteka, ali opis dejavnosti, ki se
opravlja, in 
3.     druge
podatke, določene v predpisu iz 17., 18., 19. in 20. člena tega zakona.
(7) Pristojni organ občine mora ministrstvu sporočiti podatke
o izvajalcih lokalnih gospodarskih javnih služb varstva okolja, ki so potrebni
za vodenje in vzdrževanje evidence.
(8) Podatki iz registra so javni.
(9) Minister predpiše podrobnejšo vsebino in način vodenja
registra.
3. Informacijski sistem okolja
105. člen
(informacijski sistem okolja)
(1) Za opravljanje nalog države na področju varstva okolja,
vključno s seznanjanjem javnosti z okoljskimi podatki, ministrstvo zagotavlja
vodenje in vzdrževanje informacijskega sistema okolja.
(2) Informacijski sistem iz prejšnjega odstavka vsebuje
zlasti podatke o:
1.     stanju
okolja in njegovih delov,
2.     naravnih
pojavih,
3.     naravnih
vrednotah,
4.     območjih,
ki so s predpisi s področja varstva okolja, ohranjanja narave in varstva ter
rabe naravnih dobrin določena kot ogrožena, varovana ali zavarovana,
5.     vplivih
onesnaženosti okolja na zdravje prebivalstva,
6.     emisijah
in njihovih virih,
7.     odpadkih
in ravnanju z njimi,
8.     nevarnih
snoveh,
9.     rabi
naravnih dobrin,
10.  okoljskih nesrečah,
11.  objektih in napravah,
namenjenih varstvu okolja,
12.  povzročiteljih
obremenjevanja okolja,
13.  izvajalcih gospodarskih
javnih služb varstva okolja, in drugih osebah, ki se ukvarjajo z varstvom
okolja,
14.  izvajalcih javnih služb
ohranjanja narave in urejanja voda,
15.  nevladnih organizacijah na
področju varstva okolja in ohranjanja narave,
16.  javnih finančnih sredstvih,
porabljenih za varstvo okolja in ohranjanje narave,
17.  predpisih, standardih in
normativih varstva okolja ter stanju tehnike in tehnologije in
18.  drugih zadevah, pomembnih za
vrednotenje trajnostnega razvoja.
(3) Viri podatkov iz prejšnjega odstavka so poleg podatkov,
pridobljenih na podlagi tega zakona, tudi podatki, ki se nanašajo na okolje iz
državne statistike, katastrov, javnih knjig, registrov, evidenc in drugih baz,
vzpostavljenih pri državnih organih in organih občin ter drugih organizacijah
na podlagi zakona.
(4) Nosilci baz podatkov iz prejšnjega odstavka so dolžni
ministrstvu tekoče pošiljati podatke, ki jih ta zahteva za potrebe delovanja
informacijskega sistema varstva okolja.
(5) Poleg podatkov iz drugega odstavka tega člena, vsebuje
informacijski sistem okolja tudi podatke o preprečevanju večjih nesreč in
zmanjševanju njihovih posledic, ki jih podrobneje predpiše vlada v predpisu iz
18. člena tega zakona.
4. Obveščanje javnosti o okoljskih podatkih
106. člen
(poročilo o okolju)
(1) Ministrstvo v sodelovanju z drugimi ministrstvi najmanj
vsako četrto leto pripravi poročilo o okolju v Republiki Sloveniji.
(2) Poročilo iz prejšnjega odstavka sprejme vlada in ga
posreduje Državnemu zboru.
(3) Ministrstvo vsako drugo leto pripravi tudi poročilo o
okolju ali njegovih posameznih delih, ki je sestavljeno iz kazalcev stanja
okolja.
(4) Poročila iz prejšnjih odstavkov ministrstvo objavi tako,
da so dostopna javnosti.
(5) Poročilo o stanju okolja najmanj vsako četrto leto za
svoje območje pripravi in javno objavi tudi mestna občina, lahko pa tudi občina
ali širša samoupravna lokalna skupnost ob smiselni uporabi določb 107. člena
tega zakona.
107. člen
(vsebina poročila o okolju)
Poročilo iz prvega odstavka prejšnjega člena vsebuje zlasti
podatke o:
1.     naravnih
pojavih, stanju okolja in onesnaževanju okolja,
2.     biotski
raznovrstnosti in naravnih vrednotah,
3.     ogroženih,
varovanih in zavarovanih območjih po tem zakonu in predpisih o varstvu in rabi
naravnih dobrin,
4.     dolgoročnih
trendih in spremembah okolja,
5.     vrednotenju
stanja okolja, njegovih delov in njihove ogroženosti,
6.     vplivu
posameznih sektorjev na stanje okolja, zlasti kmetijstva, ribištva, gozdarstva,
energetike, prometa, industrije, turizma in rabe naravnih virov, vključno z oceno
vključevanja zahtev varstva okolja v politike razvoja posameznih sektorjev,
7.     vplivih
onesnaženosti okolja na zdravje prebivalstva,
8.     izvajanju
nacionalnega programa varstva okolja in operativnih programov,
9.     izvajanju
programov in ukrepov za izboljšanje kakovosti degradiranega okolja,
10.  virih in porabi sredstev za
izvajanje politik varstva okolja,
11.  izvajanju javnih služb
varstva okolja, ohranjanja narave in urejanja voda,
12.  izobraževanju, obveščanju in
sodelovanju javnosti na področju varstva okolja,
13.  pomembnih mednarodnih
dogajanjih na področju varstva okolja in
14.  drugih podatkih, pomembnih
za varstvo okolja.
108. člen
(posredovanje okoljskih podatkov v svetovni splet)
(1) Ministrstvo skladno s predpisi, ki urejajo dostop
javnosti do informacij javnega značaja, posreduje v svetovni splet zlasti:
1.     predpise
občin, ki se nanašajo na okolje, pa niso objavljeni v Uradnem listu Republike
Slovenije,
2.     nacionalni
in operativne programe varstva okolja,
3.     okoljska
izhodišča,
4.     poročila o
okolju,
5.     podatke
ali povzetke podatkov monitoringa okolja,
6.     zaključke
o BAT,
7.     okoljevarstvena
soglasja okoljevarstvena dovoljenja in dovoljenja za izpuščanje toplogrednih
plinov, razen podatkov, ki po predpisih niso dostopni javnosti, ali navedbo
organa, pri katerem je soglasja ali dovoljenja mogoče dobiti in
8.     okoljska
poročila in poročila o vplivih na okolje ali navedbo organa, pri katerem je
poročila mogoče dobiti.
(2) Občina mora ministrstvu v elektronski obliki posredovati
besedilo predpisa iz 1. točke prejšnjega odstavka.
109. člen
(poročanje EU o okoljskih podatkih)
(1) Ministrstvo posreduje in izmenjuje okoljske podatke s
pristojnimi organi in organizacijami EU na način in v rokih, določenih v
predpisih EU.
(2) Podatki iz prejšnjega odstavka so del informacijskega
sistema okolja iz 105. člena tega zakona.
5. Dostop do okoljskih podatkov
110. člen
(dostop do okoljskih podatkov)
(1) Državni organi, organi občin, javne agencije, javni
skladi in druge osebe javnega prava, nosilci javnih pooblastil in izvajalci
javnih služb morajo vsem zainteresiranim osebam omogočiti dostop do okoljskih
podatkov, če to določa ta zakon in predpisi, ki urejajo dostop javnosti do
informacij javnega značaja.
(2) Okoljski podatek je zlasti podatek o:
1.     stanju
okolja in njegovih delov,
2.     naravnih
pojavih,
3.     naravnih
dobrinah (naravnem javnem dobru, naravnih vrednotah in biološki raznovrstnosti,
vključno z gensko spremenjenimi organizmi, ter naravnih virih),
4.     emisijah,
odpadkih in nevarnih snoveh, vključno z informacijami o obremenjevanju okolja,
ki ga povzročajo, in okoljskih nesrečah,
5.     dejavnostih,
vključno s postopki državnih organov, občinskih organov in drugih oseb javnega
prava, izvajalcev javnih služb in nosilcev javnih pooblastil, ki se nanašajo na
sprejemanje z varstvom okolja povezanih splošnih in konkretnih pravnih aktov
ali sprejemanje strategij, planov, programov, sporazumov, okoljskih izhodišč in
poročil, vodenje registrov in evidenc, vključno s temi akti, registri in
evidencami,
6.     skupnih
naložbah iz 140. člena tega zakona,
7.     ekonomskih
analizah in ocenah, uporabljenih pri sprejemanju ukrepov iz prejšnje točke,
8.     zdravstvenem
stanju, varnosti in življenjskih razmerah ljudi, vključno s podatki o
onesnaženosti prehranjevalnih verig, ter stanju objektov kulturne dediščine, če
nanje vpliva ali bi lahko vplivalo obremenjenost okolja, ali z njimi povezani
dejavniki ali postopki in dejavnosti iz 4. točke tega odstavka, in
9.     varnostnih
ukrepih za preprečevanje večje nesreče, ki jih mora izvesti upravljavec obrata.
(3) Ne glede na določbe predpisov iz prvega odstavka tega
člena o izjemah glede dostopa do informacij javnega značaja, so okoljski
podatki, ki se nanašajo na emisije, odpadke, nevarne snovi v obratu in
varnostno poročilo iz tretjega odstavka 18. člena tega zakona, javni.
(4) Če varnostno poročilo iz prejšnjega odstavka vsebuje
podatke, ki niso javni po predpisih o dostopu do informacij javnega značaja, je
povzročitelj tveganja dolžan pripraviti varnostno poročilo tako, da iz njega
izključi podatke, ki niso javni.
(5) Organi in organizacije iz prvega odstavka tega člena
lahko okoljski podatek, pridobljen na prostovoljni osnovi in brez pravne
obveznosti, posredujejo javnosti le ob pisnem soglasju osebe, ki je podatek
dala, razen, če gre za podatek o emisijah.
V.a ODGOVORNOST ZA PREPREČEVANJE OZIROMA SANACIJO OKOLJSKE
ŠKODE
110.a člen
(odgovornost za preprečevanje in sanacijo okoljske škode)
(1) Povzročitelj obremenitve je v zvezi z opravljanjem svoje
dejavnosti odgovoren za preprečevanje neposredne nevarnosti za nastanek
okoljske škode in za preprečevanje oziroma sanacijo okoljske škode ne glede na
krivdo.
(2) Dejavnosti iz prejšnjega odstavka so:
1.     obratovanje
naprave, ki lahko povzroča onesnaževanje večjega obsega, za katero je treba
pridobiti okoljevarstveno dovoljenje po tem zakonu,
2.     ravnanje z
odpadki, vključno z zbiranjem, prevozom, predelavo in odstranjevanjem odpadkov
in nevarnih odpadkov ter ravnanje po zaprtju naprave za odstranjevanje odpadkov
in nevarnih odpadkov, za katero je treba pridobiti okoljevarstveno dovoljenje
ali potrdilo o vpisu v evidenco po tem zakonu, razen vnašanja blata iz
komunalnih čistilnih naprav v tla, obdelanega do standarda, predpisanega za
vnos snovi v tla zaradi kmetovanja,
3.     izpuščanje
nevarnih snovi z odvajanjem odpadne vode v površinske ali podzemne vode, za
katero je treba pridobiti okoljevarstveno dovoljenje po tem zakonu,
4.     izpuščanje
ali vbrizgavanje onesnaževal v površinske ali podzemne vode, za katero je treba
pridobiti okoljevarstveno dovoljenje po tem zakonu,
5.     obratovanje
naprave, ki povzroča onesnaževanje okolja z emisijami določenih snovi v zrak in
za katero je treba pridobiti okoljevarstveno dovoljenje po tem zakonu,
6.     proizvodnja,
uporaba, skladiščenje, predelava, polnjenje, izpust v okolje ali prevoz znotraj
obrata nevarnih snovi ali pripravkov po predpisih o kemikalijah,
fitofarmacevtskih sredstev po predpisih o fitofarmacevtskih sredstvih in
biocidnih proizvodov po predpisih o biocidnih proizvodih,
7.     odvzem in
zajezitev vode, za katero je predpisana pridobitev vodne pravice po predpisih o
vodah,
8.     ravnanje z
rudarskimi odpadki, za katero je treba pridobiti okoljevarstveno dovoljenje po
tem zakonu,
9.     prevoz
nevarnega blaga ali onesnaževal po cesti, železnici, notranjih plovnih poteh,
po morju ali zraku,
10.  delo z gensko spremenjenimi
organizmi v zaprtih sistemih, njihovo namerno sproščanje v okolje ali dajanje v
promet skladno s predpisi o ravnanju z gensko spremenjenimi organizmi, vključno
s prevozom gensko spremenjenih organizmov, in
11.  čezmejno pošiljanje
odpadkov, za katero je treba pridobiti dovoljenje ali je prepovedano po
predpisih EU, ki urejajo pošiljanje odpadkov.
(3) Povzročitelj obremenitve, ki izvaja dejavnost, ki ni
določena v prejšnjem odstavku, je odgovoren le za povzročitev neposredne
nevarnosti za nastanek okoljske škode oziroma za nastanek okoljske škode na
zavarovanih vrstah in habitatnih tipih, če je bila storjena namenoma ali iz
malomarnosti.
(4) Oseba iz drugega in tretjega odstavka tega člena mora
sprejeti in izvesti vse ukrepe za preprečitev nastanka okoljske škode oziroma
sanacijo okoljske škode skladno z določbami tega zakona.
(5) Če je povzročiteljev okoljske škode več in se ne da ugotoviti
odgovornosti posameznega povzročitelja, so odgovorni solidarno.
(6) Določbe tega poglavja ne izključujejo odgovornosti
povzročitelja okoljske škode proti tretjim osebam skladno z obligacijskim
zakonikom.
110.b člen
(okoljska škoda)
(1) Okoljska škoda, povzročena zavarovanim vrstam, njihovim
habitatom in habitatnim tipom, je škoda, ki ima večji škodljiv vpliv na
doseganje ali ohranjanje njihovega ugodnega stanja po predpisih o ohranjanju
narave, ugotovljena na podlagi predpisanih meril.
(2) Ne glede na določbo prejšnjega odstavka se za okoljsko
škodo ne šteje škoda, nastala zaradi škodljivih vplivov na zavarovanih vrstah,
njihovih habitatih ali habitatnih tipih, ki so bili ugotovljeni in dovoljeni
ali predpisani na podlagi postopka presoje sprejemljivosti planov in posegov v
naravo ali uveljavljanja odstopanj od strogega varstva zavarovanih vrst po
predpisih o ohranjanju narave.
(3) Okoljska škoda na vodah je škoda z večjim škodljivim
vplivom na ekološko, kemijsko, količinsko stanje ali ekološki potencial vode
skladno z določbami tega zakona in predpisov o vodah, razen če gre za dopustne
izjeme pri izpolnjevanju ciljev, ki se nanašajo na doseganje dobrega stanja
voda po predpisih o vodah.
(4) Okoljska škoda, povzročena tlom, je vsako onesnaženje z
emisijami v, na ali pod tla, ki lahko ogrozi zdravje ljudi in presega
predpisane standarde kakovosti tal iz 23. člena tega zakona.
(5) Minister na podlagi Priloge I Direktive 2004/35/ES
predpiše podrobnejša merila za ugotavljanje škodljivosti vpliva iz prvega odstavka
tega člena.
110.c člen
(izključitev uporabe)
(1) Določbe tega poglavja se ne uporabljajo za neposredno
nevarnost nastanka okoljske škode oziroma za okoljsko škodo, ki je nastala
zaradi:
1.     oboroženega
spopada, sovražnosti, državljanske vojne, vstaje ali izjemnega, neizogibnega in
neustavljivega naravnega pojava;
2.     izrednega
dogodka, pri kakršnem sta odgovornost in odškodnina urejeni z ratificirano in
objavljeno mednarodno konvencijo, skladno z določbo drugega odstavka 4. člena
Direktive 2004/35/ES;
3.     dejavnosti,
ki jih povzročajo ionizirajoča in druga sevanja, ali zaradi izrednega dogodka
ali dejavnosti, pri kateri je odgovornost ali odškodnina urejena z ratificirano
in objavljeno mednarodno pogodbo, skladno z določbo četrtega odstavka 4. člena
Direktive 2004/35/ES;
4.     razpršenega
onesnaževanja, razen če je mogoče ugotoviti vzročno zvezo med okoljsko škodo in
dejavnostjo posameznega povzročitelja, in
5.     dejavnosti,
katere glavni namen je obramba države ali mednarodne varnosti ali varstvo pred
naravnimi nesrečami.
(2) Določbe tega poglavja ne posegajo v pravico povzročitelja
obremenitve, da omeji svojo odgovornost skladno z določbo tretjega odstavka 4.
člena Direktive 2004/35/ES.
110.d člen
(izvajanje preprečevalnih ukrepov)
(1) V primeru neposredne nevarnosti za nastanek okoljske
škode mora njen povzročitelj izvesti vse potrebne ukrepe, da to škodo prepreči,
in nemudoma obvestiti ministrstvo o vseh pomembnih dejstvih, zlasti pa o
dejanskem stanju okolja in izvedenih ukrepih.
(2) Preprečevalni ukrepi iz prejšnjega odstavka so tisti
ukrepi, ki jih povzročitelj sprejme in izvede zaradi dogodka, dejanja ali
opustitve dejanja, ki je ustvarilo neposredno nevarnost za nastanek okoljske
škode, njihov namen pa je preprečiti ali čim bolj zmanjšati možnost nastanka
takšne škode.
(3) Če je ministrstvo obveščeno ali samo izve za neposredno
nevarnost za nastanek okoljske škode, lahko od njenega povzročitelja zahteva
določene informacije o tej nevarnosti ali z odločbo odredi izvedbo
preprečevalnih ukrepov, vključno s podrobnejšimi navodili za njihovo izvedbo.
(4) Pritožba proti odločbi iz prejšnjega odstavka ni
dovoljena, mogoče pa je začeti upravni spor.
110.e člen
(izvajanje sanacijskih ukrepov)
(1) V primeru nastanka okoljske škode mora njen povzročitelj
ministrstvo nemudoma obvestiti o vseh pomembnih dejstvih, izvesti vse potrebne
ukrepe za njeno omejitev in poslati ministrstvu informacije o nastali okoljski
škodi in predlog sanacijskih ukrepov v odobritev.
(2) Potrebni ukrepi iz prejšnjega odstavka, ki jih mora v
primeru nastanka okoljske škode izvesti njen povzročitelj, obsegajo vse
izvedljive ukrepe, s katerimi je mogoče takoj nadzirati, obvladati, odstraniti
ali kako drugače ravnati z onesnaževali oziroma drugimi dejavniki škode, da se
omeji ali prepreči nadaljnjo okoljsko škodo in škodljive vplive na zdravje
ljudi ali nadaljnje zmanjševanje koristne vloge, ki jo ima poškodovani del
okolja za drug del okolja ali za človeka.
(3) Ministrstvo preuči vrsto, obseg in pomen okoljske škode
za prizadeti posebni del okolja in možnost njegove naravne obnovitve,
povzročitelju pa na podlagi predpisa iz devetega odstavka tega člena z odločbo
odredi izvedbo najustreznejših sanacijskih ukrepov.
(4) Sanacijski ukrepi iz prejšnjega odstavka so ukrepi ali
njihova kombinacija, vključno z ukrepi za ublažitev, ali prehodni ukrepi za
obnovitev, sanacijo ali nadomestitev poškodovanega posebnega dela okolja
oziroma njegovih zmanjšanih funkcij ali za zagotovitev ustreznega nadomestila
tem delom ali funkcijam v skladu s predpisom iz devetega odstavka tega člena.
(5) Če je primerov okoljske škode več, izvedba sanacijskih
ukrepov pa ni mogoča hkrati, ministrstvo odloči tudi o vrstnem redu izvedbe teh
ukrepov, pri čemer upošteva vrsto, obseg in pomen posameznih primerov okoljske
škode za prizadeti posebni del okolja, vključno z nevarnostjo za zdravje ljudi,
ter možnost njegove naravne obnovitve.
(6) Pritožba proti odločbi iz drugega odstavka tega člena ni
dovoljena, mogoče pa je začeti upravni spor.
(7) Če je ministrstvo obveščeno ali samo izve za nastanek
okoljske škode, lahko od njenega povzročitelja zahteva določene informacije o
nastali škodi ali z odločbo odredi izvedbo sanacijskih ukrepov, vključno s
podrobnejšimi navodili za njihovo izvedbo. Pritožba zoper odločbo ni dovoljena,
mogoče pa je začeti upravni spor.
(8) Lastnik ali drug posestnik zemljišča, na katerem je
nastala okoljska škoda, mora dopustiti izvedbo sanacijskih ukrepov za odpravo
okoljske škode.
(9) Osebe iz 110.g člena tega zakona imajo v postopku
odreditve sanacijskih ukrepov položaj stranskega udeleženca.
(10) Vlada predpiše vrste sanacijskih ukrepov na podlagi
Priloge II Direktive 2004/35/ES, ki so podlaga za izbiro najustreznejših
ukrepov za sanacijo okoljske škode.
110.f člen
(stroški preprečevalnih in sanacijskih ukrepov)
(1) Povzročitelj okoljske škode krije stroške preprečevalnih
oziroma sanacijskih ukrepov, izvedenih na podlagi tega zakona.
(2) Povzročitelj okoljske škode krije tudi stroške
ugotavljanja okoljske škode ali njene neposredne nevarnosti, stroške vodenja
upravnega postopka in zbiranja podatkov ter stroške spremljanja in nadzora
izvajanja ukrepov, o čemer izda ministrstvo poseben sklep.
(3) Ministrstvo hkrati z izdajo odločbe o preprečevalnih
oziroma sanacijskih ukrepih predlaga vpis zastavne pravice na premoženju
povzročitelja neposredne nevarnosti za nastanek okoljske škode oziroma
povzročitelja okoljske škode, od njega zahteva bančno garancijo ali drugo
obliko zavarovanja plačila v korist ministrstva, in sicer v višini ocenjenih
stroškov izvedbe ukrepov, če bi jih moralo ministrstvo samo izvesti skladno z
določbami 110.d in 100.e člena tega zakona.
(4) Ministrstvo predlaga izbris zastavne pravice ali opravi
druga dejanja, potrebna zaradi prenehanja zavarovanja plačila iz prejšnjega
odstavka, če povzročitelj uspešno izvede vse preprečevalne oziroma sanacijske
ukrepe skladno z določbami tega zakona.
(5) Ministrstvo ima pravico z odločbo zahtevati povračilo
stroškov za izvedbo ukrepov po tem zakonu, ki jih je samo izvedlo, in sicer v
petih letih od dne, ko so bili izvedeni, oziroma od dne, ko je bil ugotovljen
povzročitelj okoljske škode.
(6) Oseba iz prvega odstavka tega člena ni dolžna kriti
stroškov preprečevalnih oziroma sanacijskih ukrepov, če dokaže:
1.     da je
neposredno nevarnost za nastanek okoljske škode oziroma okoljsko škodo
povzročila tretja oseba, škoda pa je nastala kljub temu, da so bili izvedeni
ustrezni varnostni ukrepi, ali
2.     da je
neposredna nevarnost za nastanek okoljske škode oziroma okoljska škoda nastala
zaradi izpolnitve obvezujočega ukaza ali navodila državnega ali občinskega
organa ali osebe z javnimi pooblastili, razen če je bilo to izdano po emisiji
ali dogodku, ki ga je povzročila dejavnost te osebe.
(7) Oseba iz prejšnjega odstavka ima v primeru iz 1. točke
prejšnjega odstavka pravico, da ji stroške povrne tretja oseba, v primeru iz 2.
točke prejšnjega odstavka pa jih povrne organ ali oseba, ki je obvezujoči ukaz
ali navodilo izdala.
(8) (črtan)
110.g člen
(pravice drugih oseb)
(1) Pravna ali fizična oseba, ki je zaradi nastanka okoljske
škode prizadeta ali bi bila lahko prizadeta, in nevladna organizacija iz prvega
odstavka 153. člena tega zakona, imata pravico, da ministrstvo obvestita o
primerih okoljske škode in zahtevata, da ministrstvo ukrepa v skladu z
določbami tega zakona.
(2) Obvestilo iz prejšnjega odstavka mora vsebovati
informacije in podatke, ki izkazujejo obstoj okoljske škode.
(3) Ministrstvo preuči obvestilo iz prvega odstavka tega
člena in ga pošlje domnevnemu povzročitelju zatrjevane okoljske škode, če
presodi, da jo navedbe iz obvestila verjetno izkazujejo, domnevni povzročitelj
pa mora najpozneje v 14 dneh od prejema obvestila odgovoriti nanj.
(4) Če ministrstvo na podlagi navedb in dejanskega stanja
ugotovi, da je nastala okoljska škoda, izda o tem odločbo v skladu z določbo
drugega odstavka 110.e člena tega zakona.
110.h člen
(čezmejna škoda)
(1) Če okoljska škoda vpliva ali bi lahko vplivala na območje
Republike Slovenije in druge države članice, mora ministrstvo sodelovati s
pristojnim organom te države pri izmenjavi informacij in podatkov, potrebnih za
preprečitev, omejitev ali sanacijo te škode.
(2) Če okoljska škoda, katere izvor je v Republiki Sloveniji,
prizadane območje druge države članice, mora ministrstvo poslati pristojnemu
organu te države ustrezne informacije in podatke.
(3) Če je nastala okoljska škoda v Republiki Sloveniji, njen
izvor pa je v drugi državi članici, ministrstvo o nastali okoljski škodi
obvesti pristojni organ te države in Komisijo EU ter predlaga sprejetje
preprečevalnih oziroma sanacijskih ukrepov. Ministrstvo od povzročitelja
okoljske škode zahteva tudi povrnitev stroškov, ki so nastali zaradi izvedbe
preprečevalnih oziroma sanacijskih ukrepov v Republiki Sloveniji.
110.i člen
(zastaranje)
Odgovornost za okoljsko škodo zastara, če je preteklo več kot
30 let od dneva vzroka njenega nastanka, in v tem času proti povzročitelju ni
bil sprožen noben postopek ugotavljanja njenega nastanka skladno s tem zakonom.
VI. EKONOMSKI IN FINANČNI INSTRUMENTI VARSTVA OKOLJA
111. člen
(namen in vrste)
(1) Država pospešuje in spodbuja doseganje ciljev varstva
okolja tudi z ekonomskimi ter finančnimi instrumenti, in sicer:
1.     z
okoljskimi dajatvami,
2.     z
zavarovanji, bančnimi garancijami in drugimi oblikami finančnega jamstva,
3.     s posojili
z ugodno obrestno mero, z vlaganjem kapitala v gospodarske družbe, garancijami
ali drugimi oblikami poroštev, s subvencijami ali drugimi oblikami dajanja
nepovratnih sredstev iz sredstev sklada iz 143. člena tega zakona in z drugimi
finančnimi instrumenti, ki prispevajo k varstvu okolja,
4.     s
kavcijami in drugimi oblikami varščin,
5.     s
trgovanjem s pravicami do emisije,
6.     s skupnimi
naložbami v projekte zmanjševanja obremenjevanja okolja iz 140. člena tega
zakona,
7.     z
upravljanjem kjotskih enot in emisijskih kuponov in
8.     s sredstvi
proračuna.
(2) Ekonomski instrumenti iz prejšnjega odstavka se določijo
in uporabljajo v skladu z načeli proste trgovine in enakopravne obravnave
gospodarskih subjektov skladno z zakonom.
(3) Občina lahko pospešuje in spodbuja doseganje ciljev
varstva okolja z inštrumenti iz 3. in 8. točke prvega odstavka tega člena.
1. Okoljske dajatve
112. člen
(okoljske dajatve za onesnaževanje okolja)
(1) Povzročitelj onesnaževanja je dolžan plačati okoljske
dajatve, s katerimi se obdavčuje onesnaževanje okolja. Okoljske dajatve so
prihodek proračuna države ali občine v skladu z zakonom.
(2) Osnova za določitev okoljske dajatve za onesnaževanje
okolja je:
1.     vrsta,
količina ali lastnosti emisije iz posameznega vira,
2.     vrsta,
količina ali lastnosti odpadkov ali
3.     vsebnost
okolju škodljivih snovi v surovini, polizdelku ali izdelku.
(3) Zavezanka ali zavezanec za plačilo okoljske dajatve iz
prvega odstavka tega člena (v nadaljnjem besedilu: zavezanec) je oseba, ki
povzroča onesnaževanje okolja z emisijami, oseba, ki povzroča onesnaževanje
okolja z odpadki ali oseba, ki proizvaja ali uporablja ali daje na trg
surovine, polizdelke ali izdelke, ki vsebujejo okolju škodljive snovi.
(4) Vlada podrobneje določi vrsto onesnaževanja, osnovo za
obračun okoljske dajatve in zavezance za posamezno okoljsko dajatev, njeno
višino in način njenega obračunavanja, odmere ter plačevanja.
(5) Višina okoljske dajatve se določi tako, da je enaka
mejnim stroškom onesnaževanja.
113. člen
(vračilo, oprostitev, zmanjšanje ali odstopitev okoljskih
dajatev)
(1) Zavezanec ima pravico do oprostitve, zmanjšanja ali
vračila že plačane okoljske dajatve v višini vloženih sredstev za izvedbo
ukrepov za prilagoditev predpisanim mejnim vrednostim ali pravilom ravnanja ali
izvedbo drugih ukrepov, s katerimi prispeva k zmanjševanju onesnaževanja okolja
pod predpisano raven.
(2) Zavezanec ima pravico do oprostitve ali zmanjšanja
plačila okoljske dajatve:
1.     če je
povzročitelj obremenjevanja okolja in je z državo sklenil pogodbo o dodatnem
zmanjševanju obremenjevanja okolja ali
2.     če je
oseba, ki je vključena v izpolnjevanje mednarodno sprejetih pogodbenih
obveznosti države, ki se nanašajo na zmanjševanje obremenjevanja okolja.
(3) Zavezanec lahko uveljavlja vračilo, oprostitev ali
zmanjšanje plačila iz prejšnjega odstavka do višine upravičenih stroškov,
določene skladno s predpisi, ki urejajo državne pomoči.
(4) Vlada podrobneje določi način zbiranja, merila in pogoje
za vračilo, oprostitev ali zmanjšanje plačevanja okoljske dajatve ali
odstopitev okoljskih dajatev, in kaj se šteje za upravičene stroške. Kadar se
za upravičene stroške šteje gradnja infrastrukture lokalnega pomena po določbah
149. člena tega zakona, je občina, ki ima veljaven načrt razvojnih programov po
predpisih o javnih financah usklajen z operativnim programom iz 36. člena tega
zakona in zagotavlja izvajanje obvezne gospodarske javne službe iz 149. člena
tega zakona, upravičena do odstopa na njenem območju vplačane okoljske dajatve.
Kolikor se del vplačanih okoljskih dajatev v skladu s prejšnjim odstavkom vrne
zavezancem, je občina upravičena do odstopa v višini razlike med na njenem
območju vplačanimi in vrnjenimi okoljskimi dajatvami. (drugi
in tretji stavek delno prenehala veljati)
(5) V primeru iz prejšnjega odstavka se občini odstopljena
okoljska dajatev evidentira v občinskem proračunu kot namenski investicijski
transfer iz državnega proračuna za gradnjo infrastrukture lokalnega pomena iz
prejšnjega odstavka. (delno
prenehal veljati)
114. člen
(okoljske dajatve za rabo naravnih dobrin)
Okoljska dajatev za rabo naravne dobrine se predpiše skladno
z zakoni, ki urejajo rabo naravnih dobrin.
2. Finančna jamstva za namene varstva okolja
115. člen
(zavarovanja)
(1) Vlada lahko predpiše, da mora povzročitelj obremenitve
zagotoviti finančno jamstvo zaradi izvajanja predpisanih obveznosti ali
poplačila stroškov obremenjevanja okolja pri opravljanju svoje dejavnosti, po
njenem prenehanju, prenehanju obratovanja naprave ali obrata ali prenehanju
povzročitelja obremenitve.
(2) Finančno jamstvo iz prejšnjega odstavka se zagotovi
zlasti kot sklenitev zavarovanja ali pridobitev bančne garancije.
(3) Vlada v predpisu iz prvega odstavka tega člena določi
zlasti:
1.     primere,
za katere je treba zagotoviti finančno jamstvo,
2.     razloge za
unovčenje finančnega jamstva in osebo, ki je upravičena do sredstev finančnega
jamstva, ter
3.     višino
sredstev finančnega jamstva in čas jamčenja, pri čemer upošteva zlasti obseg
dejavnosti ali ravnanja, ki je predmet jamstva, in predpisane zahteve v zvezi z
ukrepi med opravljanjem dejavnosti ali po njenem prenehanju.
 (4) Sredstva, pridobljena iz finančnega jamstva, se
morajo porabiti za izpolnitev predpisanih obveznosti povzročitelja obremenitve
ali za poplačilo njegovih stroškov obremenjevanja.
3. Kavcije in druge oblike varščin za namene varstva okolja
116. člen
(kavcije in varščine)
Vlada lahko predpiše kavcije ali druge oblike varščine za
proizvajalce, ki organizirano zagotavljajo vračilo izrabljenih ali neuporabnih
naprav, tehnologij, izdelkov oziroma njihove embalaže ali na drug organiziran
način zmanjšujejo negativne učinke svojega delovanja, ter za potrošnike, ki
izrabljene ali neuporabne naprave, tehnologije ali izdelke oziroma njihovo
embalažo vrnejo proizvajalcu.
4. Trgovanje s pravicami do emisije toplogrednih plinov v EU
117. člen
(sistem trgovanja s pravicami do emisije toplogrednih plinov
v EU)
(1) Zaradi zmanjševanja emisij toplogrednih plinov z
najnižjimi mogočimi stroški in ekonomsko učinkovito so upravljavci naprav, ki
morajo pridobiti dovoljenje za izpuščanje toplogrednih plinov iz 118. člena
tega zakona, in operatorji zrakoplovov vključeni v sistem trgovanja s pravicami
do emisije toplogrednih plinov v EU (v nadaljnjem besedilu: sistem trgovanja). 
(2) V sistem trgovanja se lahko vključijo tudi druge pravne
ali fizične osebe v skladu s tem zakonom in predpisi EU, ki urejajo sistem
trgovanja.
4.1. Trgovanje s pravicami do emisije toplogrednih plinov
iz naprav
118. člen
(dovoljenje za izpuščanje toplogrednih plinov)
(1) Upravljavec naprave, v kateri se izvaja dejavnost, ki
povzroča emisijo toplogrednih plinov, in upravljavec naprave iz prvega odstavka
126.b člena tega zakona mora pred začetkom obratovanja naprave ali njenega dela
od ministrstva pridobiti dovoljenje za izpuščanje toplogrednih plinov.
(2) Vloga za pridobitev dovoljenja za izpuščanje toplogrednih
plinov vsebuje opis:
1.     naprave in
dejavnosti, ki v njej poteka, vključno z uporabljeno tehnologijo, ter podatek o
nazivni vhodni toplotni moči oziroma proizvodni zmogljivosti naprave,
2.     surovin in
drugih snovi, katerih uporaba lahko povzroči emisijo toplogrednih plinov,
3.     vrste in
virov emisij toplogrednih plinov iz naprave,
4.     ukrepov,
ki jih upravljavec naprave načrtuje za izvajanje monitoringa emisij
toplogrednih plinov in poročanje skupaj z načrtom monitoringa emisij
toplogrednih plinov iz prvega odstavka 133. člena tega zakona ter
5.     drugih
dejstev, za katera upravljavec meni, da so pomembna za pridobitev dovoljenja.
(3) Vloga mora vsebovati tudi poljudni povzetek vsebin iz
prejšnjega odstavka.
(4) Vlada s predpisom določi vrste naprav, dejavnosti in
toplogrednih plinov iz prvega odstavka tega člena.
119. člen
(vsebina dovoljenja za izpuščanje toplogrednih plinov)
(1) Ministrstvo izda dovoljenje za izpuščanje toplogrednih
plinov za napravo ali njen del, če ugotovi, da je njen upravljavec sposoben
zagotavljati monitoring in poročati o emisijah toplogrednih plinov v skladu s
tem zakonom. 
(2) Dovoljenje iz prejšnjega odstavka se lahko izda za eno
ali več naprav ali njihovih delov, če so te na istem kraju in jih upravlja isti
upravljavec. 
(3) Dovoljenje za izpuščanje toplogrednih plinov vsebuje: 
1.     firmo in
sedež upravljavca ter kraj naprave, 
2.     nazivno
vhodno toplotno moč oziroma zmogljivost naprave, 
3.     opis
dejavnosti in emisij toplogrednih plinov iz naprave, 
4.     načrt
monitoringa emisij toplogrednih plinov, 
5.     zahteve,
povezane s poročanjem o emisijah toplogrednih plinov, in 
6.     obveznost,
da upravljavec v štirih mesecih po izteku koledarskega leta preda emisijske
kupone v register Unije iz 132. člena tega zakona v skladu s prvim odstavkom
135. člena tega zakona. 
(4) Ministrstvo pošlje dovoljenje za izpuščanje toplogrednih
plinov tudi pristojni inšpekciji in nacionalnemu administratorju iz tretjega
odstavka 132. člena tega zakona.
120. člen
(sprememba dovoljenja za izpuščanje toplogrednih plinov)
(1) Upravljavec mora ministrstvu pisno prijaviti vsako
nameravano spremembo vrste ali delovanja naprave in vsako razširitev ali
zmanjšanje njene zmogljivosti ter vsako spremembo upravljavca, kar dokazuje s
potrdilom o oddani pošiljki.
(2) Če ministrstvo na podlagi prijave ugotovi, da nameravana
sprememba vpliva na vsebino dovoljenja iz tretjega odstavka prejšnjega člena, o
tem v 30 dneh od prijave pisno obvesti upravljavca in ga pozove, da v določenem
roku vloži vlogo za spremembo dovoljenja za izpuščanje toplogrednih plinov,
skladno z določbami 118. člena tega zakona. Če upravljavec v določenem roku
vloge ne vloži, se šteje, da je od nameravane spremembe odstopil.
(3) Ministrstvo odloči o spremembi dovoljenja za izpuščanje
toplogrednih plinov v dveh mesecih od prejema popolne vloge iz prejšnjega
odstavka.
(4) Če upravljavec v 30 dneh od prijave ne prejme obvestila
iz drugega odstavka tega člena, se šteje, da nameravana sprememba ne vpliva na
veljavno dovoljenje za izpuščanje toplogrednih plinov, upravljavec pa lahko
nameravano spremembo izvede.
(5) Ministrstvo spremeni dovoljenje za izpuščanje
toplogrednih plinov tudi zaradi spremembe upravljavca.
(6) Ministrstvo pošlje odločbo iz tretjega in petega odstavka
tega člena tudi pristojni inšpekciji in nacionalnemu administratorju iz
tretjega odstavka 132. člena tega zakona.
121. člen
(prenehanje delovanja naprave)
(1) Upravljavec mora ministrstvo pisno obvestiti o prenehanju
delovanja naprave v skladu s predpisom EU iz 8.5. točke 3. člena tega
zakona, kar dokazuje s potrdilom o oddani pošiljki.
(2) Ministrstvo v primeru iz prejšnjega odstavka izda odločbo
o prenehanju veljavnosti dovoljenja za izpuščanje toplogrednih plinov.
(3) Ministrstvo pošlje odločbo iz prejšnjega odstavka tudi
pristojni inšpekciji in nacionalnemu administratorju iz tretjega odstavka
132. člena tega zakona.
122. člen
(odvzem dovoljenja)
(1) Ministrstvo dovoljenje za izpuščanje toplogrednih plinov
odvzame, če upravljavec ne izpolnjuje zahtev iz 4. točke tretjega odstavka
119. člena tega zakona, če ne plača penalov v skladu s 136. členom
tega zakona ali če je upravljavec izvedel spremembo naprave, ki v skladu s
120. členom tega zakona vpliva na vsebino dovoljenja za izpuščanje
toplogrednih plinov, vendar o tem ni obvestil ministrstva na način iz prvega odstavka
120. člena tega zakona.
(2) Upravljavcu naprave, ki mu je bilo odvzeto dovoljenje za
izpuščanje toplogrednih plinov, ministrstvo ne izda dovoljenja iz
118. člena tega zakona v petih letih od pravnomočnosti odločbe iz
prejšnjega odstavka.
(3) Za napravo, za katero je bilo upravljavcu naprave odvzeto
dovoljenje za izpuščanje toplogrednih plinov, ministrstvo ne izda dovoljenja iz
118. člena tega zakona v petih letih od pravnomočnosti odločbe iz prvega
odstavka tega člena.
(4) Ministrstvo pošlje odločbo iz prvega odstavka tega člena
tudi pristojni inšpekciji in nacionalnemu administratorju iz tretjega odstavka
132. člena tega zakona.
122.a člen
(izpolnitev obveznosti pri prenehanju ali odvzemu
dovoljenja)
(1) V primeru iz 121. ali 122. člena tega zakona mora
upravljavec naprave, ob stečaju pa stečajni upravitelj, pripraviti poročilo o
emisijah toplogrednih plinov, v skladu z določbo prvega odstavka
133. člena tega zakona.
(2) Poročilo iz prejšnjega odstavka zajema obdobje od začetka
koledarskega leta, za katero upravljavec naprave poročila še ni poslal
ministrstvu, pa do pravnomočnosti odločbe iz drugega odstavka 121. člena
tega zakona ali prvega odstavka 122. člena tega zakona.
(3) Oseba iz prvega odstavka tega člena mora poslati poročilo
iz prvega odstavka tega člena skupaj s poročilom o preverjanju iz drugega
odstavka 134. člena tega zakona ministrstvu najpozneje v treh mesecih od
pravnomočnosti odločbe iz drugega odstavka 121. člena tega zakona ali
prvega odstavka 122. člena tega zakona.
123. člen
(črtan)
124. člen
(pravica do emisije toplogrednih plinov)
Upravljavec naprave iz 118. člena tega zakona ali operator
zrakoplova iz 139.a člena tega zakona ima pravico do emisije toplogrednih
plinov v obsegu emisijskih kuponov, pridobljenih za napravo skladno s tem
zakonom.
125. člen
(emisijski kupon)
(1) Emisijski kupon je v tonah ekvivalenta ogljikovega
dioksida izražena pravica iz prejšnjega člena. Tona ekvivalenta ogljikovega
dioksida pomeni eno metrsko tono ogljikovega dioksida ali ustrezno količino
drugega toplogrednega plina z ekvivalentnim potencialom globalnega segrevanja
ozračja.
(2) Emisijskim kuponom so enakovredne tudi druge pravice, ki
jih za namene trgovanja s pravicami emisije toplogrednih plinov na svojem
območju podeljujejo druge države članice, v primeru sklenitve ustrezne
mednarodne pogodbe pa tudi pravice, ki jih za namene trgovanja s pravicami do
emisije toplogrednih plinov na svojem območju podeljujejo države pogodbenice
Kjotskega protokola.
(3) Vsakdo je lahko imetnik emisijskega kupona v skladu s tem
zakonom in predpisi EU, ki urejajo sistem trgovanja.
126. člen
(dodelitev emisijskih kuponov)
(1) Upravljavcem naprav za proizvodnjo električne energije in
naprav za zajem, prenos ali shranjevanje ogljikovega dioksida se od leta 2013
emisijski kuponi ne dodelijo brezplačno.
(2) Upravljavcem naprav, ki niso navedeni v prejšnjem
odstavku, se od leta 2013 del emisijskih kuponov brezplačno dodeli v skladu s
predpisom EU iz 8.5. točke 3. člena tega zakona. Brezplačno se, v skladu s
predpisom EU iz 8.5. točke 3. člena tega zakona, od leta 2013 emisijski
kuponi dodelijo tudi za daljinsko ogrevanje in za naprave za soproizvodnjo z visokim
izkoristkom, ki ustrezajo merilom visoke učinkovitosti v skladu z zakonom, ki
ureja energetiko.
(3) Upravljavci naprav iz prejšnjega odstavka so za leto 2013
upravičeni do 80 odstotkov količine emisijskih kuponov, izračunane v skladu s
predpisom EU iz 8.5. točke 3. člena tega zakona in odobrene v skladu z
določbami 126.a člena tega zakona. Ta količina se vsako leto zmanjša za enak
znesek tako, da v letu 2020 doseže 30 odstotkov količine emisijskih kuponov,
izračunane v skladu s predpisom EU iz 8.5. točke 3. člena tega zakona.
Brezplačna dodelitev emisijskih kuponov se po letu 2026 zmanjšuje v enakih
deležih tako, da leta 2030 ni več brezplačnih dodelitev emisijskih kuponov,
razen za daljinsko ogrevanje.
(4) Ne glede na določbe prejšnjega odstavka so upravljavci naprav
iz sektorjev ali delov sektorjev v skladu s predpisom EU, ki določa seznam
sektorjev in delov sektorjev, ki veljajo za izpostavljene tveganju premestitve
emisij CO2, do leta 2030 upravičeni do brezplačne dodelitve 100
odstotkov količine emisijskih kuponov, izračunane v skladu s predpisom EU iz
8.5. točke 3. člena tega zakona.
126.a člen
(seznam naprav in upravljavcev)
(1) Ministrstvo na podlagi vloge upravljavca naprave v skladu
s predpisom EU iz 8.5. točke 3. člena tega zakona za obdobje petih let, ki
se začne leta 2021, in vsako nadaljnje petletno obdobje pripravi seznam naprav
in upravljavcev, ki imajo pravnomočno dovoljenje za izpuščanje toplogrednih
plinov v skladu s 118. členom ali 126.b členom tega zakona (v nadaljnjem
besedilu: seznam naprav), in ga do 30. septembra dve leti pred začetkom
tega obdobja predloži Evropski komisiji.
(2) Ministrstvo skupaj s seznamom naprav predloži Evropski
komisiji tudi seznam naprav in upravljavcev, ki se v skladu s 126.c členom tega
zakona želijo izključiti iz sistema trgovanja, ter predlog enakovrednih
ukrepov, ki jih morajo ti izvajati za zmanjševanje emisij toplogrednih plinov.
(3) Seznam naprav vsebuje tudi količino emisijskih kuponov,
brezplačno dodeljenih upravljavcem naprav za petletno obdobje iz prvega odstavka
tega člena, in sorazmerni delež emisijskih kuponov za posamezno koledarsko leto
v navedenem obdobju, izračunana v skladu s predpisom EU iz 8.5. točke
3. člena tega zakona.
(4) Ministrstvo v skladu s predpisom EU iz 8.5. točke
3. člena tega zakona upošteva zahteve Evropske komisije glede vključitve
naprav na seznam naprav in izračuna končno brezplačno dodeljeno količino
emisijskih kuponov v skladu s predpisom EU iz 8.5. točke 3. člena tega
zakona za posamezno obdobje.
(5) Ministrstvo na spletni strani objavi seznam naprav in
končno brezplačno dodeljeno količino emisijskih kuponov iz prejšnjega odstavka.
(6) Ministrstvo upravljavcu naprave, ki je na seznamu iz
prejšnjega odstavka, z odločbo dodeli celotno brezplačno količino emisijskih
kuponov, ki mu pripada za določeno obdobje in dodeljene letne brezplačne
količine emisijskih kuponov. Odločba vsebuje tudi seznam podnaprav s preteklimi
ravnmi dejavnosti v skladu s predpisom EU iz 8.5. točke 3. člena tega
zakona. Pritožba zoper odločbo ne zadrži izvršitve.
(7) Ob spremembi dovoljenja za izpuščanje toplogrednih plinov
zaradi spremembe upravljavca v skladu s petim odstavkom 120. člena tega
zakona ministrstvo po uradni dolžnosti v tem delu spremeni tudi odločbo iz
prejšnjega odstavka.
(8) Ministrstvo pred začetkom vsakega petletnega obdobja iz
prvega odstavka tega člena najpozneje štiri mesece pred rokom iz prvega
odstavka tega člena objavi predlog enakovrednih ukrepov iz drugega odstavka
tega člena in omogoči javnosti dajanje pripomb v 30 dneh od javne objave.
(9) Ministrstvo pošlje odločbo iz šestega ali iz sedmega
odstavka tega člena tudi nacionalnemu administratorju iz tretjega odstavka
132. člena tega zakona.
126.b člen
(vključitev drugih naprav, dejavnosti in toplogrednih plinov
v sistem trgovanja)
(1) Vlada lahko v predpis iz četrtega odstavka
118. člena tega zakona v sistem trgovanja vključi še druge naprave,
dejavnosti in toplogredne pline, pri čemer upošteva zlasti:
1.     učinke na
notranji trg EU,
2.     mogočo
ogroženost konkurenčnosti,
3.     celovitost
okoljskih učinkov,
4.     zanesljivost
načrtovanega monitoringa emisij toplogrednih plinov in
5.     zanesljivost
poročanja o emisijah toplogrednih plinov.
(2) Ministrstvo naprave, dejavnosti in toplogredne pline iz
prejšnjega odstavka vključi v sistem trgovanja v skladu s tem zakonom, če je
vključitev odobrila Evropska komisija.
126.c člen
(izključitev iz sistema trgovanja)
(1) Upravljavec naprave se lahko pred začetkom vsakega
petletnega obdobja iz prvega odstavka 126.a člena tega zakona odloči, da se
izključi iz sistema trgovanja, če so emisije iz naprave v poročilih o emisijah
toplogrednih plinov iz drugega odstavka 133. člena tega zakona v treh
zaporednih letih pred rokom iz prvega odstavka 126.a člena tega zakona bile
manjše od 25.000 ton ekvivalenta ogljikovega dioksida in je med opravljanjem
dejavnosti izgorevanja goriva v treh zaporednih letih pred rokom iz prvega
odstavka 126.a člena tega zakona imela naprava nazivno vhodno toplotno moč pod
35 MW brez emisij iz biomase (v nadaljnjem besedilu: mala naprava).
(2) Ministrstvo upravljavcu naprave, ki je kot mala naprava
vključena na seznam naprav iz petega odstavka 126.a člena tega zakona, po
uradni dolžnosti nadomesti dovoljenje za izpuščanje toplogrednih plinov z novim
dovoljenjem za izpuščanje toplogrednih plinov in jo izključi iz sistema
trgovanja, prej veljavno dovoljenje pa preneha veljati z začetkom obdobja s
seznama naprav iz petega odstavka 126.a člena tega zakona.
(3) Novo dovoljenje iz prejšnjega odstavka vsebuje poleg
sestavin iz 1., 2. in 3. točke tretjega odstavka 119. člena tega zakona
načrt monitoringa in način poročanja v skladu s predpisom iz trinajstega
odstavka tega člena ter obveznost izvajanja enakovrednih ukrepov za
zmanjševanje emisij toplogrednih plinov v skladu s predpisom iz četrtega odstavka
112. člena tega zakona.
(4) Upravljavec male naprave mora ministrstvu poslati
poročilo o emisijah toplogrednih plinov najpozneje do 31. marca tekočega
leta za preteklo leto, ministrstvo pa ga pregleda v skladu s predpisom iz trinajstega
odstavka tega člena.
(5) Če ministrstvo med pregledom poročila o emisijah
toplogrednih plinov iz prejšnjega odstavka ugotovi, da so podatki iz poročila o
emisijah toplogrednih plinov napačni, količino emisij toplogrednih plinov
ugotovi z odločbo. Pritožba zoper odločbo ne zadrži njene izvršitve.
(6) Upravljavec naprave, ki je kot mala naprava na seznamu
naprav iz petega odstavka 126.a člena tega zakona, mora predati emisijske
kupone v skladu s 135. členom tega zakona za obdobje, v katerem je bil
vključen v sistem trgovanja.
(7) Če ministrstvo na podlagi poročila iz četrtega odstavka
tega člena ali drugih podatkov v tekočem letu ugotovi, da je mala naprava v
preteklem letu izpustila 25.000 ton ali več ekvivalenta ogljikovega dioksida
brez emisij iz biomase, jo z začetkom naslednjega koledarskega leta znova
vključi v sistem trgovanja.
(8) Ministrstvo znova vključi upravljavca male naprave v
sistem trgovanja tako, da mu izda dovoljenje za izpuščanje toplogrednih plinov
iz prvega odstavka 119. člena tega zakona, s katerim nadomesti dovoljenje
za izpuščanje toplogrednih plinov iz drugega odstavka tega člena, to pa preneha
veljati z začetkom koledarskega leta, ki sledi letu ugotovitve iz prejšnjega
odstavka.
(9) Upravljavec male naprave mora izpolniti obveznosti
izvajanja enakovrednih ukrepov iz tretjega odstavka tega člena tudi za leto, ki
sledi letu, ko je naprava izpustila 25.000 ton ali več ekvivalenta
ogljikovega dioksida brez emisij iz biomase.
(10) Za upravljavca male naprave se glede spremembe, povezane
z napravo in prenehanjem delovanja naprave, odvzema dovoljenja za izpuščanje
toplogrednih plinov, izpolnitve obveznosti pri prenehanju ali odvzemu
dovoljenja za izpuščanje toplogrednih plinov in spremembe monitoringa smiselno
uporabljajo določbe 120., 121., 122., 122.a, 133.a člena tega zakona in
predpisa iz trinajstega odstavka tega člena.
(11) Ministrstvo pred začetkom vsakega petletnega obdobja iz
prvega odstavka 126.a člena tega zakona najpozneje 30 dni pred rokom iz prvega
odstavka 126.a člena tega zakona objavi seznam naprav in upravljavcev iz prvega
odstavka tega člena na spletni strani in omogoči javnosti dajanje pripomb v 30
dneh od javne objave.
(12) Če Evropska komisija v šestih mesecih od prejema seznama
naprav in upravljavcev iz drugega odstavka 126.a člena tega zakona temu
seznamu ne nasprotuje, se šteje, da so te naprave izključene iz sistema
trgovanja za obdobje iz prvega odstavka 126.a člena tega zakona.
(13) Vlada predpiše način izvajanja monitoringa, priprave
poročila in poročanja ter način in pogostost pregledovanja poročila iz četrtega
odstavka tega člena.
(14) Ministrstvo pošlje dovoljenje za izpuščanje toplogrednih
plinov iz drugega ali osmega odstavka tega člena ali odločbo iz desetega
odstavka tega člena tudi pristojni inšpekciji in nacionalnemu administratorju
iz tretjega odstavka 132. člena tega zakona.
(15) Ministrstvo pošlje odločbo iz petega odstavka tega člena
tudi nacionalnemu administratorju iz tretjega odstavka 132. člena tega
zakona.
126.d člen
(sprememba dodeljene količine emisijskih kuponov)
(1) Ministrstvo z odločbo spremeni dodeljeno količino
emisijskih kuponov iz šestega odstavka 126.a člena tega zakona upravljavcu
naprave v skladu s predpisom EU, ki ureja spreminjanje dodeljene količine.
Pritožba zoper odločbo ne zadrži njene izvršitve.
(2) Ministrstvo pošlje odločbo iz prejšnjega odstavka tudi
nacionalnemu administratorju iz tretjega odstavka 132. člena tega zakona.
126.e člen
(dodelitev emisijskih kuponov za nove naprave)
(1) Upravljavec nove naprave iz drugega odstavka tega člena
je upravičen do brezplačne dodelitve emisijskih kuponov v skladu s predpisom EU
iz 8.5. točke 3. člena tega zakona, razen za zgorevanje goriva zaradi proizvodnje
električne energije.
(2) Za upravljavca nove naprave v vsakem petletnem obdobju iz
prvega odstavka 126.a člena tega zakona se šteje upravljavec naprave, v kateri
se opravlja ena ali več dejavnosti, določenih v predpisu iz četrtega odstavka
118. člena tega zakona, upravljavec pa je dovoljenje za izpuščanje
toplogrednih plinov prvič pridobil v obdobju, ki se začne tri mesece pred rokom
iz prvega odstavka 126.a člena tega zakona in konča tri mesece pred rokom za
predložitev seznama naprav Evropski komisiji za naslednje petletno obdobje.
(3) Ne glede na določbo prejšnjega odstavka se za upravljavca
nove naprave ne štejeta upravljavec, ki je s pravnim poslom pridobil obstoječo
napravo ali njen del, in upravljavec, ki mu je bilo dovoljenje za izpuščanje
toplogrednih plinov spremenjeno v skladu z določbo petega odstavka
120. člena tega zakona.
(4) Ministrstvo na podlagi vloge za brezplačno dodelitev
emisijskih kuponov za nove naprave v skladu s predpisom EU iz 8.5. točke
3. člena tega zakona upravljavcu nove naprave iz drugega odstavka tega
člena izračuna dodeljeno količino brezplačnih emisijskih kuponov v skladu s
predpisom EU iz 8.5. točke 3. člena tega zakona in jo predloži Evropski
komisiji.
(5) Ministrstvo upošteva zahteve Evropske komisije in
upravljavcu nove naprave iz drugega odstavka tega člena izračuna končno
brezplačno dodeljeno količino emisijskih kuponov v skladu s predpisom EU iz 8.5.
točke 3. člena tega zakona.
(6) Ministrstvo z odločbo brezplačno dodeli količino
emisijskih kuponov iz prejšnjega odstavka upravljavcu nove naprave iz drugega
odstavka tega člena. Odločba vsebuje tudi seznam podnaprav z ravnmi dejavnosti
v skladu s predpisom EU iz 8.5. točke 3. člena tega zakona. Pritožba zoper
odločbo ne zadrži njene izvršitve.
(7) Ministrstvo pošlje odločbo iz prejšnjega odstavka tudi
nacionalnemu administratorju iz tretjega odstavka 132. člena tega zakona.
127. člen
(dražba emisijskih kuponov)
(1) Emisijski kuponi, ki pripadajo Republiki Sloveniji za
dražbo, se od leta 2013 prodajo na dražbi v skladu s predpisom EU, ki ureja
časovni načrt, upravljanje in druge vidike dražbe pravic do emisije
toplogrednih plinov.
(2) SID – Slovenska izvozna in razvojna banka, d. d.,
Ljubljana (v nadaljnjem besedilu: SID banka), je uradna dražiteljica na dražbi
iz prejšnjega odstavka v imenu in za račun Republike Slovenije.
(3) Ministrstvo in SID banka skleneta pogodbo, s katero
podrobneje uredita opravljanje nalog uradne dražiteljice iz prejšnjega
odstavka, plačilo za opravljanje nalog in poročanje ministrstvu.
(4) V primeru prenehanja delovanja naprave za proizvodnjo
električne energije se količina emisijskih kuponov iz prvega odstavka tega
člena v letu po prenehanju delovanja naprave zmanjša za količino povprečja
emisij iz drugega odstavka 133. člena tega zakona, in sicer v obdobju
petih let pred prenehanjem delovanja naprave.
(5) Ministrstvo v skladu s predpisom EU iz prvega odstavka
tega člena obvesti Evropsko komisijo o količini povprečja preverjenih emisij iz
prejšnjega odstavka.
128. člen
(Sklad za podnebne spremembe)
(1) V okviru državnega proračuna se kot proračunski sklad za
nedoločen čas ustanovi Sklad za podnebne spremembe (v nadaljnjem besedilu:
Podnebni sklad).
(2) Namen Podnebnega sklada je sofinanciranje ukrepov za
blaženje in prilagajanje posledicam podnebnih sprememb. 
(3) Za upravljanje Podnebnega sklada je pristojno
ministrstvo. 
(4) Viri financiranja Podnebnega sklada so prihodki,
ustvarjeni s prodajo emisijskih kuponov na dražbi iz prejšnjega člena.
129. člen
(poraba sredstev, pridobljenih na dražbi emisijskih kuponov)
(1) Sredstva Podnebnega sklada iz četrtega odstavka
128. člena tega zakona, pridobljena z dražbo emisijskih kuponov za naprave,
se porabijo zlasti za:
1.     zmanjšanje
emisij toplogrednih plinov, vključno s prispevkom v Svetovni sklad za
energetsko učinkovitost in obnovljive vire ter v Sklad za prilagajanje, določen
na podlagi Podnebne konvencije;
2.     prilagajanje
na vplive podnebnih sprememb, financiranje raziskav in razvoja ter
demonstracijskih projektov za zmanjšanje emisij in prilagajanje podnebnim
spremembam, vključno s sodelovanjem v pobudah Evropskega strateškega načrta za
energetsko tehnologijo in evropskih tehnoloških platform;
3.     razvoj
obnovljivih virov energije za izpolnitev zaveze EU glede uporabe obnovljivih
virov energije ter razvoj drugih tehnologij, ki pripomorejo k prehodu v varno
in trajnostno nizkoogljično gospodarstvo ter k izpolnitvi zaveze EU, da poveča
energetsko učinkovitost na ravni, dogovorjeni v ustreznih zakonodajnih aktih;
4.     ukrepe za
preprečevanje krčenja gozdov in povečanje pogozdovanja ter obnovo gozdov v
državah v razvoju, ki so ratificirale mednarodni sporazum o podnebnih
spremembah, prenos tehnologij in omogočanje prilagajanja negativnim učinkom podnebnih
sprememb v teh državah;
5.     zajemanje
ogljikovega dioksida v gozdovih EU;
6.     okolju
varno zajemanje in geološko shranjevanje ogljikovega dioksida, zlasti iz
elektrarn na trdna fosilna goriva ter vrste industrijskih sektorjev in delov
sektorjev, tudi v tretjih državah;
7.     spodbujanje
prehoda na promet z nizkimi emisijami in javni promet;
8.     financiranje
raziskav in razvoja na področju energetske učinkovitosti in čistih tehnologij v
sektorjih, določenih v predpisu iz četrtega odstavka 118. člena tega
zakona;
9.     ukrepe,
katerih namen je izboljšanje energetske učinkovitosti, sistemov daljinskega
ogrevanja in izolacije ali zagotavljanje finančne podpore za obravnavo
socialnih vprašanj v gospodinjstvih z nizkim ali srednjim prihodkom;
10.  kritje administrativnih
stroškov upravljanja sistema trgovanja;
11.  financiranje podnebnih
ukrepov v ranljivih tretjih državah, tudi za prilagajanje na učinke podnebnih
sprememb;
12.  spodbujanje pridobivanja
spretnosti in prerazporeditve delovne sile, da bi v tesnem sodelovanju s
socialnimi partnerji pripomogli k pravičnemu prehodu v nizkoogljično
gospodarstvo, zlasti v regijah, ki jih tranzicija delovnih mest najbolj zadeva
in
13.  kritje posrednih stroškov,
zaradi stroškov emisij toplogrednih plinov.
(2) Sredstva Podnebnega sklada iz četrtega odstavka
128. člena tega zakona, pridobljena z dražbo emisijskih kuponov za
operatorje zrakoplovov, se porabijo za obvladovanje podnebnih sprememb v EU in
tretjih državah ter za financiranje skupnih projektov, zlasti za:
1.     zmanjšanje
emisij toplogrednih plinov iz letalstva;
2.     prilagajanje
na vplive podnebnih sprememb v EU in tretjih državah, zlasti državah v razvoju;
3.     financiranje
raziskav in razvoja, namenjenih blaženju podnebnih sprememb in prilagajanju
podnebnim spremembam, ki jih povzročajo emisije toplogrednih plinov iz
letalstva;
4.     zmanjševanje
emisij s prometom z nizkimi emisijami;
5.     kritje
stroškov upravljanja sistema trgovanja;
6.     financiranje
prispevkov v Svetovni sklad za energetsko učinkovitost in obnovljive vire energije
ter
7.     financiranje
ukrepov za preprečevanje krčenja gozdov.
(3) Vlada določi način in pogoje dodelitve nadomestila za
kritje posrednih stroškov iz trinajste točke prvega odstavka tega člena v
korist določenih sektorjev ali delov sektorjev, ki so izpostavljeni tveganju
premestitve emisij CO2.
(4) Ministrstvo do 31. marca tekočega leta za preteklo
leto objavi na spletni strani skupni znesek finančnega nadomestila za posamezen
sektor ali del sektorja iz prejšnjega odstavka.
(5) Vlada sprejme program porabe sredstev za izvedbo ukrepov
iz prvega in drugega odstavka tega člena. Pri ukrepih, ki vključujejo večletne
projekte, se ne glede na obdobje, za katero se sprejema program, v programu
navedejo predvidena finančna sredstva do zaključka projekta in se v ta namen
prevzemajo finančne obveznosti v breme proračunov prihodnjih let.
(6) Ministrstvo do 31. julija tekočega leta za preteklo
leto poroča Evropski komisiji o porabi sredstev iz prejšnjega odstavka v skladu
s predpisom EU, ki ureja upravljanje energetske unije in podnebnih ukrepov.
(7) Sredstva Podnebnega sklada iz petega odstavka tega člena
se lahko z neposredno pogodbo dodeljujejo tudi neposrednim ali posrednim
proračunskim uporabnikom, ki jih je za izvajanje javnih nalog ustanovila ali
pooblastila Republika Slovenija ali občina.
(8) Minister, v soglasju z ministrom, pristojnim za državne
pomoči, predpiše način in pogoje dodeljevanja sredstev iz petega odstavka tega
člena.
(9) Do sredstev iz petega odstavka tega člena ni upravičena
oseba:
1.     katere
obveznosti plačila obveznih zapadlih dajatev in drugih denarnih nedavčnih
obveznosti, ki jih pobira ali izterjuje Finančna uprava Republike Slovenije, na
dan predložitve vloge za pridobitev sredstev znašajo 50 eurov ali več ali
2.     na dan
predložitve vloge za pridobitev sredstev ni imela predloženih vseh obračunov
davčnih odtegljajev za dohodke iz delovnega razmerja za zadnjih pet let do dne
vloge za pridobitev sredstev.
(10) Za potrebe odločanja o pravici do pridobitve sredstev iz
petega odstavka tega člena se podatki o tem, ali vlagatelj vloge za pridobitev
sredstev izpolnjuje pogoje iz prejšnjega odstavka, brezplačno pridobijo iz
davčne evidence, ki jo vodi Finančna uprava Republike Slovenije.
130. člen
(podelitev emisijskih kuponov)
(1) Nacionalni administrator iz tretjega odstavka
132. člena tega zakona upravljavcu naprave, ki je na seznamu iz petega
odstavka 126.a člena tega zakona, razen upravljavcu male naprave iz 126.c člena
tega zakona, na podlagi odločbe o brezplačni dodelitvi emisijskih kuponov iz
šestega odstavka 126.a člena tega zakona, v registru Unije iz 132. člena
tega zakona podeli, v skladu s predpisom EU, ki določa register Unije, letno
brezplačno količino emisijskih kuponov najpozneje do 28. februarja
tekočega leta.
(2) Nacionalni administrator iz tretjega odstavka
132. člena tega zakona upravljavcu nove naprave iz drugega odstavka 126.e
člena tega zakona na podlagi odločbe o brezplačni dodelitvi emisijskih kuponov
iz šestega odstavka 126.e člena tega zakona v registru Unije iz 132. člena
tega zakona podeli, v skladu s predpisom EU iz prejšnjega odstavka brezplačno
količino emisijskih kuponov najpozneje v sedmih dneh od pravnomočnosti odločbe
o brezplačni dodelitvi emisijskih kuponov iz šestega odstavka 126.e člena tega
zakona.
(3) Ob prenehanju veljavnosti dovoljenja za izpuščanje
toplogrednih plinov iz 121. člena tega zakona ali odvzemu dovoljenja za
izpuščanje toplogrednih plinov iz 122. člena tega zakona nacionalni
administrator iz tretjega odstavka 132. člena tega zakona upravljavcu naprave
v naslednjem in vsakem nadaljnjem koledarskem letu do konca petletnega obdobja
iz prvega odstavka 126.a člena ne podeli preostanka sorazmernega deleža
brezplačnih emisijskih kuponov.
130.a člen
(prenos emisijskih kuponov)
(1) Ne glede na določbe prvega odstavka prejšnjega člena
ministrstvo brezplačno dodeli preostanek sorazmernega deleža emisijskih kuponov
upravljavcu naprave, ki je s pravnim poslom pridobil obstoječo napravo ali njen
del z območja Republike Slovenije, in se je tako dogovoril z upravljavcem
obstoječe naprave.
(2) Ministrstvo odloči o brezplačni dodelitvi preostanka
sorazmernega deleža emisijskih kuponov na podlagi zahteve kupca obstoječe
naprave ali njenega dela in ob predložitvi notarsko overjene kopije o sklenitvi
pravnega posla in dogovora o prenosu emisijskih kuponov.
(3) Ministrstvo pošlje odločbo iz prejšnjega odstavka tudi
nacionalnemu administratorju iz tretjega odstavka 132. člena tega zakona.
130.b člen
(črtan)
130.c člen
(črtan)
131. člen
(trgovanje z emisijskimi kuponi)
Z emisijskimi kuponi in z njimi enakovrednimi pravicami lahko
prosto trgujejo fizične in pravne osebe.
132. člen
(register Unije)
(1) Register Unije je standardizirana in informatizirana
osrednja zbirka, v kateri se vodijo emisijski kuponi in druge z njimi
enakovredne pravice do emisije toplogrednih plinov, v skladu s predpisom EU iz
prvega odstavka 130. člena tega zakona. 
(2) Podatki iz registra Unije so dostopni javnosti v skladu s
tem zakonom in s predpisom EU iz prvega odstavka 130. člena tega zakona. 
(3) Vlada določi nacionalnega administratorja registra Unije,
ki v imenu države upravlja z računi Republike Slovenije v registru Unije.
132.a člen
(črtan)
133. člen
(monitoring in poročanje)
(1) Upravljavec naprave ali operator zrakoplova mora
zagotavljati izvajanje načrta monitoringa emisij toplogrednih plinov, ki ga je
odobrilo ministrstvo, in pripraviti poročilo o emisijah toplogrednih plinov v
skladu s predpisom EU, ki ureja spremljanje emisij toplogrednih plinov in
poročanje o njih. 
(2) Upravljavec naprave ali operator zrakoplova mora
ministrstvu poslati poročilo o emisijah toplogrednih plinov iz prejšnjega
odstavka za preteklo leto skupaj s poročilom o preverjanju iz drugega odstavka
134. člena tega zakona najpozneje do 31. marca tekočega leta.
Ministrstvo mora zagotoviti, da je poročilo o emisijah toplogrednih plinov
dostopno javnosti v skladu s predpisom EU iz prejšnjega odstavka. 
(3) Če upravljavec naprave ali operator zrakoplova v roku iz
prejšnjega odstavka ministrstvu ne pošlje poročila o emisijah toplogrednih
plinov iz prvega odstavka tega člena za preteklo leto skupaj s poročilom o
preverjanju iz drugega odstavka 134. člena tega zakona ali če preveritelj
iz prvega odstavka 134. člena tega zakona za poročilo o emisijah
toplogrednih plinov ugotovi, da ni zadovoljivo v skladu s predpisom EU, ki
ureja preverjanje podatkov in akreditacijo preveriteljev, izdela poročilo o
emisijah toplogrednih plinov na podlagi dostopnih podatkov o emisijah
toplogrednih plinov za posamezno napravo ali letalsko dejavnost ministrstvo.
Stroške izdelave tega poročila nosi upravljavec naprave ali operator
zrakoplova.
 (4) Ministrstvo izdela poročilo o emisijah toplogrednih
plinov na podlagi dostopnih podatkov o emisijah toplogrednih plinov za letalsko
dejavnost tudi v primeru prenehanja opravljanja letalske dejavnosti oziroma
stečaja operatorja zrakoplova, če poročilo o emisijah toplogrednih plinov za
obdobje od začetka koledarskega leta do dneva prenehanja opravljanja letalske
dejavnosti oziroma začetka stečajnega postopka skupaj s poročilom o preverjanju
iz drugega odstavka 134. člena tega zakona ni bilo poslano ministrstvu
najpozneje v 30 dneh od prenehanja opravljanja letalske dejavnosti oziroma
začetka stečajnega postopka.
(5) Ministrstvo na podlagi poročila o emisijah toplogrednih
plinov iz tretjega odstavka tega člena izda upravljavcu naprave ali operatorju
zrakoplova odločbo, v kateri ugotovi količino emisij toplogrednih plinov, ki jo
je naprava ali letalska dejavnost v preteklem letu izpustila v zrak in za
katero mora upravljavec naprave ali operator zrakoplova predati emisijske
kupone. Pritožba zoper odločbo ne zadrži njene izvršitve.
(6) Ministrstvo na podlagi poročila o emisijah toplogrednih
plinov iz četrtega odstavka tega člena izda operatorju zrakoplova ali v primeru
stečaja stečajnemu upravitelju odločbo, v kateri ugotovi količino emisij
toplogrednih plinov, ki jo je operator zrakoplova v obdobju od začetka
koledarskega leta do dneva prenehanja opravljanja letalske dejavnosti oziroma
začetka stečajnega postopka izpustila v zrak in za katero mora operator
zrakoplova ali v primeru stečaja stečajni upravitelji predati emisijske kupone.
Pritožba zoper odločbo ne zadrži njene izvršitve.
(7) Ministrstvo pošlje odločbo iz petega odstavka tega člena
nacionalnemu administratorju iz 132. člena tega zakona najpozneje do 30. aprila
tekočega leta.
(8) Ministrstvo pošlje odločbo iz šestega odstavka tega člena
tudi nacionalnemu administratorju iz tretjega odstavka 132. člena tega
zakona.
133.a člen
(sprememba monitoringa)
(1) Upravljavec naprave ali operator zrakoplova mora v skladu
s predpisom EU iz prvega odstavka 133. člena tega zakona spremeniti načrt
monitoringa emisij toplogrednih plinov in o nameravani spremembi obvestiti
ministrstvo. 
(2) Če ministrstvo ugotovi, da je spremenjeni načrt monitoringa
emisij toplogrednih plinov pripravljen v skladu s predpisom EU iz prvega
odstavka 133. člena tega zakona in da gre za bistveno spremembo načrta
monitoringa emisij toplogrednih plinov, ga upravljavcu naprave odobri s
spremembo dovoljenja za izpuščanje toplogrednih plinov iz 119. člena tega
zakona, operatorju zrakoplova pa s spremembo odločbe iz petega odstavka 139.a
člena tega zakona. 
(3) Upravljavec naprave ali operator zrakoplova lahko
spremeni načrt monitoringa emisij toplogrednih plinov tudi v nebistvenih
sestavinah v skladu s predpisom EU iz prvega odstavka 133. člena tega
zakona, vendar mora o nameravani spremembi načrta monitoringa emisij
toplogrednih plinov najpozneje do 31. decembra tekočega leta obvestiti
ministrstvo, kar dokazuje s potrdilom o oddani pošiljki. 
(4) Če ministrstvo ugotovi, da ne gre za bistveno spremembo
načrta monitoringa emisij toplogrednih plinov, o tem nemudoma pisno obvesti
upravljavca naprave ali operatorja zrakoplova.
(5) Ministrstvo pošlje odločbo iz drugega odstavka tega člena
tudi pristojni inšpekciji.
134. člen
(preverjanje poročila o emisijah toplogrednih plinov)
(1) Poročilo o emisijah toplogrednih plinov iz prvega
odstavka 133. člena tega zakona lahko preveri le oseba, ki je pridobila
akreditacijsko listino v skladu s predpisom EU iz tretjega odstavka
133. člena tega zakona.
(2) Oseba iz prejšnjega odstavka (v nadaljnjem besedilu:
preveritelj) mora preveriti poročilo o emisijah toplogrednih plinov iz
prejšnjega odstavka ter upravljavcu naprave in operatorju zrakoplova izdati
poročilo o preverjanju v skladu s predpisom EU iz tretjega odstavka
133. člena tega zakona.
(3) Ministrstvo lahko kadarkoli opravi izredno naknadno
preverjanje poročila o emisijah toplogrednih plinov iz drugega odstavka
133. člena tega zakona, ki ga je preveril preveritelj, tako da za to
izbere drugega preveritelja.
(4) Če ministrstvo pri preverjanju iz prejšnjega odstavka
ugotovi, da je preveritelj huje kršil predpis EU iz tretjega odstavka
133. člena tega zakona, o tem obvesti akreditacijski organ.
(5) Za hujšo kršitev predpisa EU iz tretjega odstavka
133. člena tega zakona se šteje, če preveritelj:
1.     po lastni
krivdi pravočasno ne izdela poročila o preverjanju iz drugega odstavka tega
člena, kar je bilo ugotovljeno s pravnomočno sodbo sodišča, ali
2.     izdela
pomanjkljivo, napačno ali zavajajoče poročilo o preverjanju iz drugega odstavka
tega člena.
(6) Stroške izrednega naknadnega preverjanja poročila o
emisijah toplogrednih plinov iz tretjega odstavka 133. člena tega zakona
nosi ministrstvo.
(7) Ne glede na določbo prejšnjega odstavka ima ministrstvo
pravico in dolžnost od preveritelja izterjati vračilo stroškov izrednega
naknadnega preverjanja poročila o emisijah toplogrednih plinov iz tretjega
odstavka 133. člena tega zakona, če je bila s pravnomočno odločbo
ugotovljena hujša kršitev predpisa EU iz tretjega odstavka 133. člena tega
zakona.
134.a člen
(črtan)
134.b člen
(črtan)
134.c člen
(črtan)
134.d člen
(črtan)
134.e člen
(črtan)
135. člen
(predaja emisijskih kuponov in njihova razveljavitev)
(1) Upravljavec naprave, razen upravljavec male naprave iz
126.c člena tega zakona, mora za vsako napravo iz 118. člena tega zakona,
operator zrakoplova pa za letalsko dejavnost iz 139.a člena tega zakona, do
30. aprila tekočega leta predati emisijske kupone v količini, ki ustreza
celotni količini emisije toplogrednih plinov, ugotovljeni na način iz drugega
odstavka 133. člena tega zakona. V primeru iz 122.a člena tega zakona
mora upravljavec naprave ali ob stečaju stečajni upravitelj najpozneje 120. dan
od pravnomočnosti odločbe iz drugega odstavka 121. člena tega zakona ali
prvega odstavka 122. člena tega zakona predati emisijske kupone v
količini, ki ustreza celotni količini emisije toplogrednih plinov, ki jih je
naprava izpustila v ozračje v obdobju iz drugega odstavka 122.a člena tega
zakona.
(2) Operator zrakoplova mora v primeru prenehanja opravljanja
letalske dejavnosti ali v primeru stečaja stečajni upravitelj najpozneje 60.
dan od prenehanja opravljanja letalske dejavnosti za obdobje od začetka
koledarskega leta do dneva prenehanja opravljanja letalske dejavnosti predati
emisijske kupone v količini, ki ustreza celotni količini emisije toplogrednih
plinov, izpuščeni v ozračje v navedenem obdobju.
(3) Predani emisijski kuponi iz prvega in drugega odstavka tega
člena se razveljavijo v skladu s predpisom EU iz prvega odstavka
130. člena tega zakona.
(4) Ministrstvo na spletni strani objavi ime osebe, ki ni
predala emisijskih kuponov v skladu s prvim ali drugim odstavkom tega člena.
(5) Če ministrstvo pri izrednem naknadnem preverjanju iz
tretjega odstavka 134. člena tega zakona ugotovi, da upravljavec naprave
ali operator zrakoplova ni predal ustrezne količine emisijskih kuponov, izda
odločbo, s katero ugotovi manjkajočo količino emisijskih kuponov, ki jih mora
upravljavec naprave ali operator zrakoplova predati v 15 dneh od pravnomočnosti
odločbe, ali ugotovi njihov presežek, ki ga upravljavec naprave ali operator
zrakoplova lahko uveljavlja do 30. aprila v naslednjem koledarskem letu,
tako da preda ustrezno manjšo količino emisijskih kuponov. Pritožba zoper odločbo
ne zadrži njene izvršitve.
(6) Upravljavec naprave za izpolnitev obveznosti iz prvega
odstavka tega člena ne more uporabiti emisijskih kuponov, izdanih za trgovanje
s pravicami do emisije iz letalske dejavnosti.
(7) Upravljavcu naprave, ki je svoje emisije toplogrednih
plinov zajel in jih prenesel v napravo za njihovo trajno skladiščenje, za
katero je država članica EU izdala dovoljenje za shranjevanje ogljikovega
dioksida, ni treba predati emisijskih kuponov za te emisije, ki so bile
ugotovljene na način iz drugega odstavka 133. člena tega zakona in
preverjene na način iz 134. člena tega zakona.
(8) Imetnik emisijskih kuponov lahko kadar koli zahteva
njihovo razveljavitev, razveljavijo se v skladu s predpisom EU iz prvega
odstavka 130. člena tega zakona, pri tem pa imetnik ni upravičen do
nadomestila njihove vrednosti.
(9) Ministrstvo pošlje odločbo iz petega odstavka tega člena
tudi nacionalnemu administratorju iz tretjega odstavka 132. člena tega zakona.
136. člen
(penali)
(1) Upravljavec naprave iz 118. člena tega zakona ali
operator zrakoplova plača penale v višini 100 eurov, za vsako začeto tono
ekvivalenta ogljikovega dioksida, ki jo je naprava ali letalska dejavnost
izpustila v ozračje in presega količino emisijskih kuponov, predanih v skladu s
prvim odstavkom 135. člena tega zakona.
(2) O višini penalov, ki jih je dolžna plačati oseba iz
prejšnjega odstavka, odloči ministrstvo z odločbo.
(3) Višina penalov iz prvega odstavka tega člena se od 1. januarja
2013 vsako leto poveča za letni evropski indeks cen življenjskih potrebščin,
objavljen na spletni strani Statističnega urada EU v mesecu, ko mora
upravljavec naprave ali operator zrakoplova predati emisijske kupone v skladu s
prvim odstavkom 135. člena tega zakona. Višino penalov v skladu s tem odstavkom
določi vlada s sklepom.
(4) Ne glede na plačilo penalov, mora oseba iz prvega
odstavka tega člena ob naslednji predaji predati tudi vse emisijske kupone, ki
bi jih morala predati skladno z določbo 135. člena tega zakona.
137. člen
(veljavnost emisijskih kuponov)
Veljavnost emisijskih kuponov, izdanih od 1. januarja
2013, ni omejena. Emisijski kuponi, izdani od 1. januarja 2021, veljajo za
emisije toplogrednih plinov od leta 2021 naprej.
138. člen
(črtan)
139. člen
(črtan)
4.1.1. Trgovanje s pravicami do emisije toplogrednih
plinov iz letalske dejavnosti
139.a člen
(obveznosti operatorja zrakoplova)
(1) Operator zrakoplova, ki mu je Republika Slovenija
odobrila operativno licenco v skladu s predpisom EU, ki določa skupna pravila
za opravljanje zračnih prevozov oziroma je pripisan Republiki Sloveniji kot
državi članici upravljavki, in opravlja letalsko dejavnost, mora izvajati
monitoring in poročati o emisijah toplogrednih plinov v skladu z določbami 133. člena
tega zakona ter v skladu z določbami 135. člena tega zakona predati
ustrezno količino emisijskih kuponov.
(2) Operator zrakoplova iz prejšnjega odstavka, ki je na
seznamu pristojnega organa EU o operatorjih zrakoplova in državah članicah
upravljavkah uvrščen k Republiki Sloveniji, mora ministrstvu v 21 dneh od
objave seznama poslati zahtevo, da to ugotovi, ali zanj veljajo obveznosti iz
prejšnjega odstavka, kar izkazuje s potrdilom o oddani pošiljki.
(3) Če ministrstvo na podlagi podatkov javnega podjetja
Kontrola zračnega prometa Slovenije, d.o.o. ugotovi, da operator zrakoplova
opravlja letalsko dejavnost, ga pozove, da v 21 dneh predloži načrt monitoringa
emisij toplogrednih plinov v slovenskem ali angleškem jeziku.
(4) Če ministrstvo v 60 dneh od prejema zahteve iz
drugega odstavka tega člena operatorja zrakoplova ne pozove k predložitvi
načrta monitoringa, se šteje, da operator zrakoplova nima obveznosti iz prvega
odstavka tega člena.
(5) Ministrstvo izda na podlagi prvega odstavka 133.
člena tega zakona odločbo, ki vsebuje tudi obveznost operatorja zrakoplova, da
v štirih mesecih po zaključku koledarskega leta v registru Unije iz
132. člena tega zakona, preda emisijske kupone v skladu s prvim odstavkom
135. člena tega zakona.
(6) Vlada v predpisu iz četrtega odstavka 118. člena tega
zakona določi vrste letalskih dejavnosti iz prvega odstavka tega člena.
(7) Ministrstvo pošlje odločbo iz petega odstavka tega člena
tudi pristojni inšpekciji in nacionalnemu administratorju iz tretjega odstavka
132. člena tega zakona.
139.b člen
(vloga za dodelitev brezplačnih emisijskih kuponov)
(1) Operator zrakoplova, ki mu je ministrstvo odobrilo
načrt monitoringa emisij toplogrednih plinov v skladu z določbo iz petega
odstavka prejšnjega člena, lahko za obdobje od 1. januarja 2012 do
31. decembra 2012, za obdobje od leta 2013 do 2020 in za vsako nadaljnje obdobje ministrstvo zaprosi za dodelitev brezplačnih emisijskih kuponov.
(2) Vloga iz prejšnjega odstavka mora vsebovati podatke
o emisijah toplogrednih plinov, poročilo o emisijah toplogrednih plinov,
določeno s predpisom EU iz prvega odstavka 133. člena tega zakona, in
poročilo o preverjanju iz drugega odstavka 134. člena tega zakona.
(3) Poročilo o emisijah toplogrednih plinov in poročilo
o preverjanju iz prejšnjega odstavka morata vsebovati podatke o tonskih
kilometrih, ki jih je operator zrakoplova opravil v določenem obdobju.
(4) Obdobje iz prejšnjega odstavka je koledarsko leto
2010, če se vloga nanaša na obdobje od 1. januarja 2012 do
31. decembra 2012 oziroma koledarsko leto, ki se konča 24 mesecev pred
začetkom obdobja od leta 2013 do 2020 in za vsako nadaljnje obdobje.
(5) Vlogo iz prvega odstavka tega člena mora operator
zrakoplova vložiti na ministrstvo najpozneje do 31. marca 2011 za obdobje
od 1. januarja 2012 do 31. decembra 2012 oziroma najpozneje 21
mesecev pred začetkom obdobja od leta 2013 do 2020 in za vsako nadaljnje obdobje.
(6) Ministrstvo pošlje vloge iz prejšnjega odstavka
pristojnemu organu EU najpozneje do 30. junija 2011 za obdobje od
1. januarja 2012 do 31. decembra 2012 oziroma najpozneje 18 mesecev
pred začetkom obdobja od leta 2013 do 2020 in za vsako nadaljnje obdobje.
139.c člen
(dodelitev in podelitev brezplačnih emisijskih kuponov)
(1) Ministrstvo v treh mesecih od odločitve pristojnega
organa EU iz šestega odstavka 139.b člena tega zakona in na njeni podlagi za
vsakega operatorja zrakoplova, katerega vloga je bila predložena pristojnemu
organu EU, izračuna pripadajočo količino brezplačnih emisijskih kuponov in mu
izda odločbo, ki vsebuje:
1.     skupno
količino emisijskih kuponov, ki se dodeli posameznemu operatorju zrakoplova in
se izračuna tako, da se podatki o tonskih kilometrih pomnožijo z referenčnim
merilom iz predpisa EU, ki določa referenčne vrednosti za brezplačno
dodeljevanje pravic do emisije toplogrednih plinov operatorjem zrakoplovov, in
2.     količino
emisijskih kuponov, ki se dodeli posameznemu operatorju zrakoplova za vsako
leto iz določenega obdobja, ta pa se določi tako, da se njegova skupna količina
emisijskih kuponov iz prejšnje točke deli s številom let v obdobju, v katerem
bo opravljal določeno letalsko dejavnost.
(2) Pritožba zoper odločbo iz prejšnjega odstavka ne
zadrži njene izvršitve.
(3) Nacionalni administrator iz tretjega odstavka
132. člena tega zakona na podlagi odločbe iz prvega odstavka tega člena
operatorju zrakoplova v registru Unije iz 132. člena tega zakona podeli v
skladu s predpisom EU iz prvega odstavka 130. člena tega zakona letno
količino emisijskih kuponov iz 2. točke prvega odstavka tega člena najpozneje do
28. februarja tekočega leta.
(4) Ministrstvo na spletni strani objavi seznam
operatorjev zrakoplovov in pripadajočo količino podeljenih emisijskih kuponov.
(5) Ministrstvo pošlje odločbo iz prvega odstavka tega člena
tudi nacionalnemu administratorju iz tretjega odstavka 132. člena tega
zakona.
139.d člen
(posebna rezerva emisijskih kuponov za operatorje
zrakoplova)
(1) Operator zrakoplova ima za obdobje od leta 2013 do 2020 in za vsako nadaljnje obdobje pravico pridobiti brezplačne emisijske kupone iz posebne rezerve
za operatorje zrakoplova, ki je določena s predpisom EU iz prvega odstavka
prejšnjega člena, če:
1.     začne
izvajati letalsko dejavnost v obdobju, ki se začne 24 mesecev pred začetkom
obdobja, za katero so bili predloženi podatki o tonskih kilometrih iz tretjega
odstavka 139.b člena tega zakona, ali
2.     podatki o
tonskih kilometrih izkazujejo njihovo povečanje v povprečju za več kakor 18
odstotkov na letni ravni med letom, za katero so bili predloženi podatki o
tonskih kilometrih iz tretjega odstavka 139.b člena tega zakona, in drugim
zaporednim koledarskim letom obdobja, v katerem je zaprosil za emisijske kupone
v skladu z določbami 139.b člena tega zakona.
(2) Operator zrakoplova lahko uveljavlja pravico iz
prejšnjega odstavka, če dejavnost iz 1. točke prejšnjega odstavka ali dodatna
dejavnost iz 2. točke prejšnjega odstavka ne pomeni v celoti ali delno
nadaljevanja letalske dejavnosti, ki jo je pred tem opravljal drug operator
zrakoplova.
(3) Operator zrakoplova zaprosi za emisijske kupone z
vlogo, ki vsebuje:
1.     osebno ime
in naslov stalnega ali začasnega prebivališča ali firmo in sedež osebe, ki je
operator zrakoplova,
2.     poročilo o
emisijah toplogrednih plinov iz prvega odstavka 133. člena tega zakona in
poročilo o preverjanju iz drugega odstavka 134. člena tega zakona, ki
vsebuje podatke o tonskih kilometrih za določene letalske dejavnosti, izvedenih
v drugem zaporednem koledarskem letu obdobja, na katero se vloga nanaša, in
3.     dokazila o
izpolnjevanju pogojev iz 1. ali 2. točke prvega odstavka tega člena in
prejšnjega odstavka.
(4) V primeru iz 2. točke prvega odstavka tega člena
mora vloga, poleg podatkov in dokazil iz prejšnjega odstavka, vsebovati še
podatke o:
1.     odstotku
zvišanja tonskih kilometrov med letom spremljanja in drugim zaporednim
koledarskim letom obdobja, kakor so bili navedeni v vlogi iz petega odstavka
139.b člena tega zakona,
2.     absolutnem
povečanju tonskih kilometrov med letom spremljanja in drugim zaporednim
koledarskim letom obdobja, kakor so bili navedeni v vlogi iz petega odstavka
139.b člena tega zakona, in
3.     absolutnem
povečanju tonskih kilometrov med letom spremljanja in drugim zaporednim
koledarskim letom obdobja, ki presega odstotek iz 2. točke prvega odstavka tega
člena, kakor so bili navedeni v vlogi iz petega odstavka 139.b člena tega
zakona.
(5) Operator zrakoplova mora vlogo iz tretjega odstavka
tega člena vložiti na ministrstvo najpozneje do 30. junija tretjega leta
obdobja od leta 2013 do 2020 in vsakega nadaljnjega obdobja, na katero se vloga
nanaša.
(6) Ministrstvo vloge iz prejšnjega odstavka pošlje
pristojnemu organu EU najpozneje v šestih mesecih od izteka roka za vložitev
vlog iz prejšnjega odstavka.
139.e člen
(dodelitev in podelitev emisijskih kuponov iz posebne
rezerve)
(1) Ministrstvo v treh mesecih od odločitve pristojnega
organa EU, s katero ta odloči o referenčnem merilu za dodelitev brezplačnih
emisijskih kuponov iz posebne rezerve operatorjem zrakoplova, za vsakega
operatorja zrakoplova, katerega vloga je bila poslana pristojnemu organu EU,
izračuna skupno količino brezplačno dodeljenih emisijskih kuponov iz posebne
rezerve za operatorje zrakoplova, tako da se referenčno merilo pomnoži:
1.     za
operatorja iz 1. točke prvega odstavka prejšnjega člena s tonskimi kilometri,
navedenimi v vlogi, ki je bila poslana pristojnemu organu EU,
2.     za
operatorja iz 2. točke prvega odstavka prejšnjega člena z absolutnim povečanjem
tonskih kilometrov, ki presegajo 18 odstotkov in so bili vključeni v vlogo,
predloženo pristojnemu organu EU.
(2) Ministrstvo izračuna za vsakega operaterja zrakoplova
tudi količino emisijskih kuponov za posamezno leto, tako da skupno količino iz
prejšnjega odstavka deli s številom polnih koledarskih let, ki so ostala v
obdobju, na katero se brezplačna dodelitev nanaša.
(3) Zaradi uporabe referenčnega merila iz prvega
odstavka tega člena letna brezplačna dodelitev emisijskih kuponov na tonski
kilometer ne sme biti večja od njihove letne brezplačne dodelitve na podlagi
prvega odstavka 139.c člena tega zakona.
(4) Operatorju zrakoplova se zaradi razlogov iz 2. točke
prvega odstavka tega člena ne more brezplačno dodeliti več kakor en milijon
emisijskih kuponov.
(5) Ministrstvo brezplačno dodeli emisijske kupone,
izračunane na podlagi prvega in drugega odstavka tega člena, z odločbo.
Pritožba zoper odločbo ne zadrži izvršitve.
(6) Nacionalni administrator iz tretjega odstavka
132. člena tega zakona na podlagi odločbe iz prejšnjega odstavka
operatorju zrakoplova v registru Unije iz 132. člena tega zakona podeli v
skladu s predpisom EU iz prvega odstavka 130. člena tega zakona količino
emisijskih kuponov iz drugega odstavka tega člena v sedmih dneh od
pravnomočnosti odločbe iz prejšnjega odstavka.
(7) Ministrstvo na spletni strani objavi seznam
operatorjev zrakoplovov in pripadajočo količino podeljenih emisijskih kuponov
iz posebne rezerve za operatorje zrakoplovov.
(8) Ministrstvo pošlje odločbo iz petega odstavka tega
člena tudi nacionalnemu administratorju iz tretjega odstavka 132. člena
tega zakona.
139.f člen
(prepoved opravljanja letov)
(1) Ministrstvo pisno pozove pristojni organ EU, da
sprejme odločitev o uvedbi prepovedi opravljanja letov operatorju zrakoplova,
ki:
1.     v roku iz
tretjega odstavka 139.a člena tega zakona ne predloži načrta monitoringa emisij
toplogrednih plinov ali
2.     v roku iz drugega
odstavka 133. člena tega zakona ne pošlje poročila o emisijah toplogrednih
plinov iz prvega odstavka 133. člena tega zakona in poročila o preverjanju
iz drugega odstavka 134. člena tega zakona ali
3.     ne plača
penalov v skladu z določbami 136. člena tega zakona.
(2) Poziv iz prejšnjega odstavka mora vsebovati:
1.     dokaze, da
operator zrakoplova ni predložil načrta iz 1. točke prejšnjega odstavka, poročila
o emisijah toplogrednih plinov in poročila o preverjanju iz 2. točke prejšnjega
odstavka ali da ni plačal penalov iz 3. točke prejšnjega odstavka,
2.     podrobnosti
o ukrepih, ki so bili izvedeni zoper operatorja zrakoplova,
3.     utemeljitev
za uvedbo prepovedi opravljanja letov v EU ter
4.     predlog
obsega prepovedi opravljanja letov v EU in pogoje, pod katerimi prepoved velja.
(3) Pristojni organ EU obvesti operatorja zrakoplova o
osnovnih dejstvih in razlogih, zaradi katerih je ministrstvo predlagalo
prepoved opravljanja letov.
(4) Operator zrakoplova ima pravico v desetih delovnih
dneh od prejema obvestila iz prejšnjega odstavka pristojnemu organu EU pisno
predložiti svoje pripombe glede poziva iz prvega odstavka tega člena.
(5) Če pristojni organ EU sprejme odločitev o uvedbi
prepovedi opravljanja letov, jo izvrši ministrstvo, pristojno za promet, v
skladu z zakonom.
(6) Ministrstvo, pristojno za promet, obvesti pristojni
organ EU o vseh ukrepih, ki so bili sprejeti za izvršitev odločitve o uvedbi
prepovedi opravljanja letov.
4.2. Skupne naložbe
140. člen
(skupna naložba)
(1) Država za zmanjšanje obremenjevanja okolja s
toplogrednimi plini na stroškovno najučinkovitejši način omogoča tudi izvajanje
skupne naložbe.
(2) Skupno naložbo lahko izvede pravna ali fizična oseba
zunaj območja Republike Slovenije le v državi, ki izpolnjuje zahteve Kjotskega
protokola in sklepov njegovega pristojnega organa. Skupna naložba mora biti
odobrena skladno z določbami Kjotskega protokola, s sklepi njegovega
pristojnega organa in tega zakona.
(3) Pristojni organ za odobritev skupne naložbe je v Republiki
Sloveniji ministrstvo osebe, ki jo izvajajo, pa morajo imeti svoj sedež v
Republiki Sloveniji ali v državi, ki je sklenila z Republiko Slovenijo dogovor
iz prvega odstavka 141.a člena tega zakona, ali v državi ali podzvezni ali
regionalni enoti, ki je sklenila s Skupnostjo mednarodni sporazum o vzajemnem
priznavanju pravic iz drugega odstavka 125. člena tega zakona.
(4) Ministrstvo objavi sklepe pristojnega organa Kjotskega
protokola iz drugega odstavka tega člena na svojih spletnih straneh.
(5) Vlada s predpisom določi vrste projektnih dejavnosti in
merila za presojo projektne dejavnosti, ki se štejejo za skupne naložbe.
141. člen
(cilj skupne naložbe)
(1) Izvedba skupne naložbe mora nedvoumno izkazati dodatno
zmanjšanje obremenjevanja okolja z emisijami toplogrednih plinov iz virov ali
povečanje njihovega odstranjevanja po ponorih, do katerega brez izvedbe skupne
naložbe ne bi prišlo.
(2) Metodologija izkazovanja iz prejšnjega odstavka je
določena v sklepih pristojnega organa Kjotskega protokola.
141.a člen
(pismo o nameri)
(1) Vlada in država, ki je pripravljena sprejeti skupno
naložbo, se lahko dogovorita o nameri za sodelovanje pri izpolnjevanju
obveznosti zmanjševanja emisije toplogrednih plinov iz 3. člena Kjotskega
protokola.
(2) Dogovor iz prejšnjega odstavka vsebuje zlasti določitev
vrste projektnih dejavnosti, navedbo organov, pristojnih za odobritev skupne
naložbe, in opredelitev načina sodelovanja med državama, lahko pa tudi
predvideni obseg in način prenosa ERU ali CER.
(3) Dogovor iz prvega odstavka tega člena v imenu in po
predhodni odobritvi vlade podpiše minister in se ga objavi na spletnih straneh
ministrstva.
142. člen
(prijava skupne naložbe)
(1) Fizična ali pravna oseba, ki namerava izvesti skupno
naložbo v drugi državi, pogodbenici Kjotskega protokola, in pridobiti ERU ali
CER, mora ministrstvu predložiti vlogo, ki vsebuje:
1.     dokument,
s katerim pristojni organ države gostiteljice skupne naložbe potrjuje, da
projekt prispeva k trajnostnemu razvoju na njenem območju,
2.     projektno
dokumentacijo, izdelano skladno s sklepi pristojnega organa Kjotskega
protokola,
3.     izjavo o
izpolnjevanju pogojev in postopkov, ki so določeni za izvajanje skupnih naložb
v skladu s sklepi pristojnega organa iz prejšnje točke, in
4.     druge
podatke, ki jih potrebuje ministrstvo za odobritev skupne naložbe.
(2) Ministrstvo najpozneje v 60 dneh od prejema popolne vloge
izda sklep, s katerim odobri skupno naložbo, ki ustreza zahtevam, predpisanim
na podlagi petega odstavka 140. člena tega zakona.
(3) Ministrstvo v roku iz prejšnjega odstavka s sklepom
zavrne ustreznost skupne naložbe, če je skupna naložba v nasprotju s predpisi
Republike Slovenije, predpisi EU ali mednarodnimi obveznostmi Republike
Slovenije, ki se nanašajo na smernice, metodologijo in postopke, sprejete v
okviru Kjotskega protokola.
(4) Pritožba zoper sklep iz drugega in tretjega odstavka tega
člena ni dovoljena, mogoče pa je začeti upravni spor.
(5) Minister predpiše obliko in podrobnejšo vsebino vloge iz
prvega odstavka tega člena.
4.3. Upravljanje kjotskih enot in emisijskih kuponov
142.a člen
(program upravljanja kjotskih enot in emisijskih kuponov)
(1) Ministrstvo v sodelovanju z ministrstvom, pristojnim
za finance, pripravi program upravljanja kjotskih enot in emisijskih kuponov.
(2) S programom upravljanja kjotskih enot in emisijskih
kuponov se opredelijo zlasti njihova količina, ki jo država rabi za izpolnitev
obveznosti iz Kjotskega protokola, način njihovega pridobivanja in spodbude za
izvedbo skupnih naložb.
(3) Upravljanje iz prvega odstavka tega člena obsega
nakup ali prodajo AAU, nakup ERU ali CER na podlagi izvedbe skupne naložbe,
predajo ERU nosilcu izvedbe projekta skupnega izvajanja v Republiki Sloveniji
in nakup ali prodajo ERU, CER ali emisijskih kuponov na trgu.
(4) Program upravljanja kjotskih enot in emisijskih
kuponov sprejme vlada.
(5) Program upravljanja kjotskih enot in emisijskih
kuponov izvaja v imenu in za račun države SID banka, ki enkrat na leto poroča
vladi o njegovem izvajanju.
(6) Ministrstvo in SID banka skleneta pogodbo, s katero
podrobneje uredita izvajanje programa iz prejšnjega odstavka, zlasti pa način
izvajanja, plačilo za izvajanje in poročanje ministrstvu.
142.b člen
(nakup in prodaja AAU)
(1) Država na podlagi programa upravljanja kjotskih enot in
emisijskih kuponov lahko kupuje AAU od države pogodbenice Kjotskega protokola,
pri čemer daje prednost tisti državi pogodbenici, ki zagotovi, da bodo sredstva
prodaje namenjena izvedbi projektov, ki spodbujajo trajnostni razvoj, in v tem
okviru zlasti zmanjšanju emisije toplogrednih plinov.
(2) Država lahko prodaja AAU Republike Slovenije le, če vlada
ugotovi, da bo obveznost Republike Slovenije iz prvega odstavka 3. člena
Kjotskega protokola v celoti izpolnjena.
(3) Pogodbo o nakupu ali prodaji iz prvega in drugega
odstavka tega člena po predhodnem soglasju vlade podpiše minister, njena
ratifikacija v Državnem zboru Republike Slovenije pa ni potrebna.
142.c člen
(nakup ERU ali CER na podlagi skupne naložbe)
(1) Na podlagi programa upravljanja kjotskih enot in
emisijskih kuponov SID banka na svojih spletnih straneh objavi javni poziv
fizičnim in pravnim osebam, da predložijo prijavo za prodajo ERU ali CER z
izvedbo projekta skupne naložbe.
(2) Javni poziv iz prejšnjega odstavka vsebuje zlasti
količino ERU ali CER, ki jih namerava kupiti država, vrste projektnih
dejavnosti, merila in zahteve za izbor ter rok za prijavo.
(3) Prijava iz prvega odstavka tega člena vsebuje dokumente,
dokumentacijo, dokazila in podatke iz prvega odstavka 142. člena tega zakona
ter podatke in dokazila, zahtevana v javnem pozivu iz prejšnjega odstavka.
(4) SID banka pripravi seznam prijavljenih projektov skupnih
naložb, ki se skladno s predpisom iz petega odstavka 140. člena tega zakona
štejejo za skupno naložbo in ga pošlje komisiji za izbor skupnih naložb, ki jo
sestavljajo predstavniki ministrstva in ministrstev, pristojnih za gospodarstvo,
energijo in finance, imenuje pa jo minister.
(5) Komisija iz prejšnjega odstavka najkasneje v 21 dneh od
prejema seznama preuči skupne naložbe s seznama in na podlagi predpisanih meril
in zahtev pripravi utemeljeno mnenje o ustreznosti skupnih naložb ter ga
predloži ministrstvu.
(6) Merila in zahteve iz drugega odstavka tega člena predpiše
minister.
142.d člen
(odobritev skupne naložbe)
(1) Vlada na podlagi mnenja iz petega odstavka prejšnjega
člena s sklepom odobri posamezno skupno naložbo s seznama, pri čemer upošteva
tudi skupno količino ERU ali CER, ki jih potrebuje država za izpolnitev svojih
obveznosti in ponudbeno ceno, ter ga pošlje nosilcem izbranih skupnih naložb,
skupaj z rokom za sklenitev pogodbe o odkupu ERU ali CER iz 142.e člena tega
zakona.
(2) Vlada pošlje sklep tudi nosilcem skupnih naložb, katerih
ponudbe ni odobrila, ministrstvo pa s sklepom obvesti osebe iz prvega odstavka
prejšnjega člena, ki jih ni uvrstilo na seznam iz četrtega odstavka prejšnjega
člena.
(3) Pritožba proti sklepom iz prvega in drugega odstavka tega
člena ni dovoljena, mogoče pa je začeti upravni spor.
142.e člen
(pogodba o odkupu ERU ali CER)
(1) SID banka po pravnomočnosti sklepa o odobritvi skupne
naložbe iz prvega odstavka prejšnjega člena, po predhodni odobritvi vlade,
sklene v imenu in za račun države z nosilcem skupne naložbe iz prejšnjega člena
pogodbo o odkupu ERU ali CER.
(2) Pogodba iz prejšnjega odstavka vsebuje zlasti:
1.     opredelitev
skupne naložbe,
2.     določitev
obdobja, v katerem bo nosilec skupne naložbe državi prodajal ERU ali CER,
3.     skupno
količino ERU ali CER, ki jo bo nosilec skupne naložbe prodal Republiki
Sloveniji,
4.     zavarovanje
za primer neizpolnitve obveznosti in
5.     ceno za
odkupljene ERU ali CER in način plačila.
(3) Vlada lahko naloži SID banki, da v primeru neprimerne
ponudbene cene ali drugih bistvenih pogojev odkupa ERU ali CER, opravi
pogajanja z izbranim nosilcem skupne naložbe.
(4) Če zaradi razlogov, ki so na strani nosilca skupne
naložbe, ne pride do sklenitve pogodbe iz prvega odstavka tega člena v roku, ki
je določen v sklepu o odobritvi skupne naložbe, ali so pogajanja neuspešna,
vlada sklep o odobritvi skupne naložbe odpravi.
142.f člen
(nakup in prodaja ERU, CER ali emisijskih kuponov na trgu)
SID banka lahko v imenu in za račun države kupuje ERU, CER
ali emisijske kupone na trgu za:
1.     rezervo iz
državnega načrta, namenjeno novim napravam za soproizvodnjo toplote in
električne energije, če presodi, da bodo vsi emisijski kuponi iz rezerve
podeljeni pred iztekom obdobja iz prvega odstavka 126. člena tega zakona,
vendar največ do polovice rezerve, predvidene za te naprave,
2.     neizpolnitev
obveznosti upravljavca naprave iz prvega odstavka 135. člena tega zakona, in
3.     za
izpolnitev obveznosti Republike Slovenije iz 3. člena Kjotskega protokola.
142.g člen
(uporaba javnih sredstev)
(1) Sredstva za nakup AAU, ERU, CER in emisijskih kuponov se
zagotovijo iz prilivov v državni proračun iz okoljskih dajatev za onesnaževanje
zraka z emisijami toplogrednih plinov in plačanih penalov iz 136. člena tega
zakona.
(2) Sredstva državnega proračuna se lahko porabljajo tudi za
sofinanciranje izdelave projektne dokumentacije za skupno naložbo iz 142.e
člena tega zakona.
5. Eko sklad, Slovenski okoljski javni sklad
143. člen
(Eko sklad, Slovenski okoljski javni sklad)
(1) Eko sklad, Slovenski okoljski javni sklad (v nadaljnjem
besedilu: Sklad) je javni finančni sklad po predpisih o javnih skladih, ki
spodbuja trajnostni razvoj s financiranjem naložb za preprečevanje,
odpravljanje ali zmanjšanje obremenjevanja okolja.
(2) Sklad posluje v skladu z določbami tega zakona in zakona,
ki ureja javne sklade.
(3) Ustanovitelj Sklada je Republika Slovenija,
ustanoviteljske pravice pa izvršuje vlada.
(4) Ustanovitelj subsidiarno odgovarja za obveznosti
Sklada za najeta posojila, ki niso zavarovana s poroštvom države in ki skupaj
ne smejo presegati 20 odstotkov vrednosti sklada namenskega premoženja Sklada.
144. člen
(dejavnosti Sklada)
(1) Sklad spodbuja trajnostni razvoj skladno z nacionalnim
programom varstva okolja, nacionalnim energetskim programom, skupno okoljsko in
energetsko politiko EU ter operativnimi in akcijskimi programi, sprejetimi na
njihovi podlagi.
(2) Dejavnosti, ki jih Sklad opravlja v javnem interesu, so
zlasti:
1.     spodbujanje
naložb v infrastrukturo varstva okolja državnega in lokalnega pomena,
2.     spodbujanje
naložb v izrabo obnovljivih virov energije,
3.     spodbujanje
ukrepov učinkovite rabe energije,
4.     spodbujanje
naložb s področja razvoja ali uporabe okoljskih tehnologij, ki preprečujejo,
odpravljajo ali zmanjšujejo obremenjevanje okolja,
5.     spodbujanje
različnih oblik izobraževanja in ozaveščanja javnosti in
6.     druge
dejavnosti in naloge s področja varstva okolja, ki so določene v ustanovitvenem
aktu Sklada.
(3) Sklad lahko sodeluje z drugimi javnimi finančnimi
institucijami in ministrstvi ter z domačimi in mednarodnimi zasebnimi
finančnimi institucijami z namenom učinkovitejšega opravljanja svojih nalog,
krepitve finančnega potenciala in usklajene ter celovite ponudbe finančnih
spodbud na področju trajnostnega razvoja.
(4) Minister lahko pooblasti Sklad, da za račun ministrstva
opravlja naloge ali del nalog v zvezi s sofinanciranjem dejavnosti iz drugega
odstavka tega člena iz sredstev državnega proračuna, iz sredstev dodatka za
spodbujanje učinkovite rabe energije in izrabo obnovljivih virov energije na
vsako porabljeno kilovatno uro električne energije v Republiki Sloveniji ali iz
drugih sredstev v skladu z zakonom. Sklad v ta namen sklene z ministrstvom
pogodbo, s katero se določijo obseg, namen in pogoji opravljanja nalog oziroma
dodeljevanja sredstev.
145. člen
(splošni akti Sklada in sestava nadzornega sveta)
(1) V ustanovitvenem aktu Sklada se podrobneje določijo tudi
dejavnosti Sklada, viri financiranja sredstev za delo Sklada, organizacija in
delovanje Sklada, način objave splošnih aktov in uredijo druga vprašanja,
pomembna za delovanje Sklada.
(2) S splošnimi pogoji poslovanja Sklada se podrobneje
določijo tudi način in postopki za dodeljevanje sredstev Sklada, postopki za
izbor upravičencev do spodbud Sklada in omejitve pri dodeljevanju sredstev
namenskega premoženja Sklada.
(3) Višina nadomestil za storitve Sklada se določi s tarifnim
pravilnikom, ki ga sprejme uprava Sklada s soglasjem nadzornega sveta Sklada.
(4) Ne glede na določbe zakona, ki ureja javne sklade,
ustanovitelj imenuje v nadzorni svet Sklada samo predstavnike ministrstev,
pristojnih za varstvo okolja, energijo in finance.
146. člen
(instrumenti Sklada)
(1) Instrumenti, ki jih Sklad uporablja za opravljanje svojih
dejavnosti, so:
1.     posojila z
ugodno obrestno mero,
2.     garancije
ali druge oblike poroštev,
3.     kapitalske
naložbe (statusno partnerstvo),
4.     nepovratna
sredstva, vključno s subvencioniranjem obrestne mere oziroma stroškov,
povezanih s posojili,
5.     finančni
zakup, kot ga opredeljuje zakon, ki ureja bančništvo, in
6.     drugi
finančni instrumenti, kjer je možna sprememba oblike financiranja v lastniški
delež v podjetju.
(2) Sklad uporablja instrumente iz prejšnjega odstavka v
skladu s predpisi, ki urejajo državne pomoči.
(3) Sklad lahko s soglasjem ustanovitelja dodeljuje lastna
nepovratna sredstva iz tistega dela presežka prihodkov nad odhodki, ki presega
potreben presežek za ohranjanje realne vrednosti sklada namenskega premoženja
Sklada glede na stopnjo inflacije v Republiki Slovenji.
(4) Sredstva za sofinanciranje različnih oblik izobraževanja
in ozaveščanja javnosti se zagotavljajo iz sredstev Sklada.
146.a člen
(sklad namenskega premoženja)
(1) Sklad pridobiva sredstva sklada namenskega premoženja:
1.     iz
sredstev, pridobljenih po zakonu, ki ureja lastninsko preoblikovanje podjetij,
2.     iz
sredstev državnega proračuna skladno z zakonom,
3.     iz
presežka prihodkov nad odhodki skladno z odločitvijo ustanovitelja,
4.     z
dotacijami in darili domačih in tujih oseb ter tujih držav.
(2) Sprememba vrednosti sklada namenskega premoženja Sklada
se vpiše v sodni register enkrat na leto, če ustanovitelj ne določi drugače.
146.b člen
(omejitve naložb prostega namenskega premoženja in
zadolževanje Sklada)
(1) Sklad mora prosto namensko premoženje nalagati v skladu z
načeli varnosti, likvidnosti in donosnosti, pri čemer upošteva naslednji
prednostni vrstni red:
1.     naložbe v
kratkoročne vrednostne papirje, katerih izdajatelj je Republika Slovenija,
2.     depoziti
pri upravljavcu sistema enotnega zakladniškega računa,
3.     depoziti
pri posamezni banki s sedežem v Republiki Sloveniji, državi članici ali državi
članici OECD, pri čemer naložbe v depozite pri posamezni banki ne smejo
presegati 20 odstotkov vrednosti prostega namenskega premoženja.
(2) Izpostavljenost Sklada iz naslova vseh kapitalskih naložb
v druge pravne osebe ne sme presegati 10 odstotkov vrednosti sklada namenskega
premoženja, kapitalska naložba v eno pravno osebo pa ne sme presegati dveh
odstotkov vrednosti sklada namenskega premoženja.
(3) Skupni obseg zadolženosti Sklada iz naslova najetih
posojil ne sme presegati vrednosti sklada namenskega premoženja.
146.c člen
(način dodeljevanja sredstev)
(1) Sklad dodeljuje posojila, garancije ali druge oblike
poroštev, nepovratna sredstva in izvaja finančni zakup na podlagi javnega
poziva oziroma javnega razpisa, kapitalske naložbe in druge finančne
instrumente pa izvaja po postopku, določenem v zakonu, ki ureja javnozasebno
partnerstvo.
(2) Javne pozive in javne razpise za dodeljevanje sredstev
Sklada sprejema uprava po predhodnem soglasju nadzornega sveta.
(3) Ne glede na določbo prejšnjega odstavka Sklad dodeljuje
sredstva za sofinanciranje projektov ozaveščanja ali programov promoviranja
dejavnosti Sklada na podlagi javnega razpisa, ki ga sprejme uprava Sklada.
146.d člen
(javni poziv in javni razpis)
(1) Sklad z javnim pozivom določi zlasti skupni obseg
sredstev, pogoje za njihovo dodelitev, merila za določitev višine sredstev,
upravičence in rok za vlaganje vlog. Razpisana sredstva se do svoje porabe
dodeljujejo po vrstnem redu prispetja popolnih vlog.
(2) Sklad z javnim razpisom določi zlasti skupni obseg
sredstev, pogoje za njihovo dodelitev, merila za ocenjevanje in vrednotenje
posameznih naložb oziroma ozaveščevalnih projektov ali programov, upravičence
in rok za vlaganje vlog. Razpisana sredstva se dodelijo za tiste naložbe,
projekte ali programe, ki so v izbirnem postopku višje ocenjeni oziroma
ovrednoteni.
(3) Pri odločanju o dodeljevanju sredstev sklada namenskega
premoženja Sklada se uporablja zakon, ki ureja splošni upravni postopek,
kolikor ta zakon ne določa drugače.
146.e člen
(sprememba zahtevka)
(1) Pri javnem pozivu je sprememba zahtevka dopustna do konca
postopka, vendar se pri tem glede vrstnega reda popolnih vlog šteje, da je bila
spremenjena vloga ponovno vložena.
(2) Pri javnem razpisu ni dopustna sprememba zahtevka po
izteku roka za oddajo vlog.
146.f člen
(vrnitev v prejšnje stanje)
(1) V primeru zamude roka za vložitev vloge za dodelitev
sredstev Sklada vrnitev v prejšnje stanje ni dovoljena.
(2) V primeru zamude drugih procesnih dejanj v postopkih
odločanja o dodeljevanju sredstev Sklada je vrnitev v prejšnje stanje dovoljena
le, če se do trenutka vložitve predloga za vrnitev v prejšnje stanje še ni
iztekel rok za vlaganje vlog za pridobitev sredstev Sklada.
146.g člen
(odločba)
(1) Sklad odloči o pravici vlagatelja do pridobitve sredstev
Sklada in drugih sredstev, s katerimi Sklad upravlja, z odločbo.
(2) Z odločbo iz prejšnjega odstavka se določi:
1.     namen, za
katerega se sredstva dodeljujejo,
2.     višino
dodeljenih sredstev,
3.     rok za
izvedbo naložbe, za katero se sredstva dodeljujejo,
4.     pogoje, ki
morajo biti izpolnjeni, za pridobitev sredstev in rok za njihovo izpolnitev,
5.     rok za
predložitev dokumentacije za izplačilo dodeljenih sredstev in
6.     druga
vprašanja, ki jih določajo splošni pogoji poslovanja Sklada glede na namen
dodeljenih sredstev oziroma določila javnega poziva ali javnega razpisa.
(3) V postopku odločanja o pravici vlagatelja do pridobitve
sredstev Sklada in drugih sredstev, s katerimi Sklad upravlja, Sklad ne sme
izdati delne ali začasne odločbe.
(4) Sklad izda odločbo iz prvega odstavka tega člena
najpozneje v 90 dneh od prejema popolne vloge.
(5) Če je vloga nepopolna ali nerazumljiva, Sklad vlagatelja
najkasneje v roku 30 dni od dne vložitve vloge pozove na odpravo
pomanjkljivosti v skladu z določbami zakona, ki ureja splošni upravni postopek.
Glede vrstnega reda popolnih vlog se šteje, da je bila vloga vložena takrat, ko
je bila vložena vloga, s katero so pomanjkljivosti pravočasno odpravljene.
(6) Pritožba zoper odločbo iz prvega odstavka tega člena ni
dovoljena, mogoče pa je začeti upravni spor. Zoper druge posamične akte Sklada,
izdane v postopku za dodelitev sredstev sklada namenskega premoženja Sklada in
drugih sredstev, s katerimi Sklad upravlja, ni pritožbe.
(7) Ne glede na določbo prejšnjega odstavka je pritožba zoper
odločbo, s katero je bil izbran zasebni partner za izvedbo statusnega
partnerstva (kapitalski vložki, drugi finančni instrumenti), dovoljena. O
pritožbi odloči minister v roku 60 dni.
146.h člen
(odvzem pravice do pridobljenih sredstev)
(1) Pravico do pridobljenih sredstev Sklad odvzame z odločbo,
če upravičenec:
1.     pridobljenih
sredstev deloma ali v celoti ne uporabi za namen, določen z odločbo;
2.     naložbe ne
izvede v roku, določenem z odločbo, ali v dodatnem daljšem roku, ki ga s
sklepom določi Sklad;
3.     ne izpolni
pogojev za pridobitev sredstev v roku, določenem z odločbo, ali v dodatnem
daljšem roku, ki ga s sklepom določi Sklad;
4.     ne
predloži dokumentacije v roku, določenem z odločbo, ali v dodatnem daljšem
roku, ki ga s sklepom določi Sklad;
5.     onemogoči
ali ovira nadzor nad namensko uporabo pridobljenih sredstev ali
6.     ne izpolni
drugih določil splošnih pogojev poslovanja Sklada glede na namen dodeljenih
sredstev oziroma določila javnega poziva ali javnega razpisa.
(2) Uvedba postopka odvzema pravice do pridobljenih sredstev
zadrži izvrševanje pravice do pridobljenih sredstev.
(3) Po pravnomočnosti odločbe o odvzemu pravice do
pridobljenih sredstev mora upravičenec vrniti morebitna že izplačana sredstva
Skladu v 15 dneh.
146.i člen
(upravni spor)
V upravnem sporu ni mogoče izpodbijati odločbe, s katero je
bilo odločeno o pravici do dodelitve sredstev Sklada drugim osebam, ampak le
tisto odločbo ali njen del, s katerim je bilo odločeno o pravici tožnika.
6. Sredstva proračuna države za naloge varstva okolja
147. člen
(poraba sredstev proračuna države za naloge varstva okolja)
(1) Sredstva proračuna države se poleg financiranja državnih
nalog varstva okolja po tem zakonu porabljajo še za:
1.     izvajanje
posebnih oblik izobraževanja in ozaveščanja javnosti v zvezi z okoljem,
2.     sofinanciranje
programov nevladnim organizacijam, ki delujejo na področju varstva okolja in
3.     financiranje
drugih dejavnosti, kadar jih zaradi javnih koristi na področju varstva okolja
zagotavlja država.
(2) Sredstva proračuna države se lahko porabljajo tudi za:
1.     spodbujanje
posegov v okolje, s katerimi se občutno zmanjšuje poraba snovi in energije ter
preprečuje in zmanjšuje obremenjevanje okolja,
2.     spodbujanje
rabe obnovljivih virov energije, učinkovite rabe energije in soproizvodnje
toplote in električne energije,
3.     spodbujanje
okolju prijazne proizvodnje in
4.     sofinanciranje
infrastrukture lokalnega pomena iz 149. člena tega zakona.
VII. OBVEZNE GOSPODARSKE JAVNE SLUŽBE VARSTVA OKOLJA
148. člen
(obvezne državne gospodarske javne službe varstva okolja)
(1) Obvezne državne gospodarske javne službe varstva okolja
so: 
1.     ravnanje z
radioaktivnimi odpadki in njihovo odlaganje, 
2.     sežiganje
komunalnih odpadkov, 
3.     ravnanje z
živalskimi odpadki, ki so po predpisih na področju veterinarstva stranski
živalski proizvodi kategorije 1 in 2 in 
4.     zbiranje,
predelava ali odstranjevanje določenih vrst drugih odpadkov. 
(2) Vlada podrobneje predpiše dejavnosti iz prvega odstavka
tega člena in določi način opravljanja obvezne gospodarske javne službe skladno
z zakonom. 
(3) Objekti in naprave, potrebne za izvajanje javnih služb iz
prvega odstavka tega člena, so infrastruktura državnega pomena. 
(4) Vlada predpiše način oblikovanja in določanja cene,
oskrbovalne standarde ter tehnične, vzdrževalne, organizacijske in druge ukrepe
ter normative za opravljanje javnih služb iz prvega odstavka tega člena. 
(5) Država zagotovi izvajanje javnih služb iz prvega odstavka
tega člena skladno s predpisi, ki urejajo gospodarske javne službe. 
(6) Izvajalec javnih služb iz prvega odstavka tega člena mora
brezplačno predložiti ministrstvu podatke v zvezi z opravljanjem javnih službe
iz prvega odstavka tega člena, ki so določeni v predpisih iz drugega in
četrtega odstavka tega člena. Izvajalci javnih služb morajo na zahtevo ministrstva
predložiti tudi druge podatke, ki jih mora zbirati ministrstvo na podlagi
določb tega zakona ali zaradi poročanja EU. 
(7) Strokovni nadzor nad izvajalci gospodarske javne službe
iz prvega odstavka tega člena opravlja ministrstvo, obsega pa nadzor nad tem,
ali izvajalci javne službe pri njenem izvajanju ravnajo v skladu s predpisi
oziroma pravili stroke. V postopkih strokovnega nadzora ministrstvo uporablja
zakon, ki ureja splošni upravni postopek. 
(8) Pri izvajanju strokovnega nadzora imajo uradne osebe
ministrstva pravico: 
1.     pregledati
prostore, objekte, postroje, naprave, delovna sredstva, napeljave, predmete,
blago, snovi, poslovne knjige, pogodbe, listine in druge dokumente ter
poslovanje in dokumentacijo izvajalca javne službe in zahtevati izdelavo pisne
oblike dokumentacije, ki mora verodostojno potrjevati elektronsko obliko, če se
hrani v elektronski obliki, 
2.     ugotavljati
način izvajanja storitev javne službe pri izvajalcu javne službe, s soglasjem
uporabnika pa tudi pri uporabniku, 
3.     brezplačno
vzeti vzorce materialov in opreme za potrebe preiskav, 
4.     fotografirati
ali posneti na drug nosilec vizualnih podatkov prostore, objekte, postroje,
napeljave in druge predmete izvajalca javne službe, s soglasjem uporabnika pa
tudi pri uporabniku, ter jih pozneje reproducirati, 
5.     opraviti
druga dejanja, ki so v skladu z namenom strokovnega nadzora. 
(9) V postopku strokovnega nadzora lahko ministrstvo z
odločbo naloži izvajalcu javne službe določen način opravljanja storitev javne
službe skladno s predpisi oziroma pravili stroke ali mu prepove določeno
ravnanje pri izvajanju teh storitev, ki ni skladno s predpisi oziroma pravili
stroke. 
(10) Če se gospodarska javna služba iz prvega odstavka tega
člena izvaja s podelitvijo koncesije, vlada odvzame koncesijo z odločbo, če
koncesionar ne ravna v skladu z izvršljivimi odločbami državnih organov,
organov lokalnih skupnosti ali nosilcev javnih pooblastil, ali če pri izvajanju
javne službe tako krši predpise oziroma pravila stroke in določila koncesijske
pogodbe, da od njega ni več mogoče pričakovati pravilnega in kvalitetnega
izvajanja javne službe. 
(11) Vlada podrobneje predpiše razloge za odvzem koncesije iz
prejšnjega odstavka.
149. člen
(obvezne občinske gospodarske javne službe varstva okolja)
(1) Obvezne občinske gospodarske javne službe varstva okolja
so:
1.     oskrba s
pitno vodo,
2.     odvajanje
in čiščenje komunalne in padavinske odpadne vode,
3.     zbiranje
določenih vrst komunalnih odpadkov,
4.     obdelava določenih
vrst komunalnih odpadkov,
5.     odlaganje
ostankov predelave ali odstranjevanja komunalnih odpadkov in
6.     urejanje
in čiščenje javnih površin.
(2) Objekti in naprave, potrebni za izvajanje javnih služb iz
prejšnjega odstavka, so infrastruktura lokalnega pomena.
(3) Vlada podrobneje predpiše:
1.     vrste
dejavnosti, komunalnih odpadkov in nalog, ki se izvajajo v okviru javnih služb
iz prvega odstavka tega člena,
2.     metodologijo
za oblikovanje cen, oskrbovalne standarde in tehnične, vzdrževalne,
organizacijske ter druge ukrepe in normative za opravljanje javnih služb iz
prvega odstavka tega člena.
(4) Občina zagotovi izvajanje javnih služb iz prvega odstavka
tega člena skladno s predpisi iz prejšnjega odstavka in predpisi, ki urejajo
gospodarske javne službe.
(5) Če občina ne zagotovi izvajanja obvezne gospodarske javne
službe iz prvega odstavka tega člena, jo zagotovi država na območju občine in
za njen račun. Način zagotovitve določi vlada.
VIII. ORGANIZACIJE NA PODROČJU VARSTVA OKOLJA
1. Svet za trajnostni razvoj in varstvo okolja
149.a člen
(vloga, položaj in financiranje)
(1) Za presojanje politik na področju varstva okolja minister
ustanovi Svet za trajnostni razvoj in varstvo okolja (v nadaljnjem besedilu:
Svet) kot svoje posvetovalno telo. 
(2) Svet ima štirinajst članov, ki jih imenuje minister za
pet let z možnostjo ponovnega imenovanja. Član Sveta ne sme biti funkcionar ali
uslužbenec državnih ali občinskih organov. Svet vodi predsednik Sveta, ki ga
izmed sebe izvolijo člani Sveta. 
(3) Šest članov Sveta je strokovnjakov za varstvo okolja,
predlagajo pa jih skupaj Slovenska akademija znanosti in umetnosti ter
univerze. Pri predlaganju kandidatov za člane Sveta mora biti zagotovljena
enaka zastopanost naravoslovnih, tehničnih, biotehničnih, družboslovnih
humanističnih in medicinskih ved. Štirje člani Sveta so predstavniki nevladnih
okoljevarstvenih organizacij, predlagajo pa jih nevladne organizacije iz prvega
odstavka 153. člena tega zakona. Štirje člani Sveta so predstavniki
gospodarstva, predlagajo pa jih skupaj Gospodarska zbornica Slovenije,
Trgovinska zbornica Slovenije, Obrtno-podjetniška zbornica Slovenije in
Kmetijsko gozdarska zbornica Slovenije. 
(4) Delovanje članov Sveta ni poklicno. Ministrstvo
zagotavlja finančne in administrativno-tehnične možnosti za delovanje Sveta.
149.b člen
(naloge Sveta)
(1) Svet je pri svojem delu neodvisen in samostojen, njegovo
delo pa je javno. 
(2) Svet obravnava in sprejema stališča ter daje mnenja in
pobude ministru zlasti o: 
1.     stanju in
trendih na področju varstva okolja in trajnostnega razvoja doma in v tujini, 
2.     strategijah,
programih in načrtih na področju varstva okolja in trajnostnega razvoja, 
3.     zakonodajnem
urejanju varstva okolja in trajnostnega razvoja, 
4.     delovanju
države in občin v zvezi z varstvom okolja in trajnostnega razvoja, 
5.     posameznih
perečih vprašanjih obremenjevanja okolja in trajnostnega razvoja ter 
6.     pobudah
javnosti.
150. člen
(črtan)
151. člen
(črtan)
152. člen
(opredelitev)
(1) Status nevladne organizacije v javnem interesu na
področju varstva okolja lahko pridobi nevladna organizacija, ki izpolnjuje
pogoje po zakonu, ki ureja status nevladne organizacije v javnem interesu, in:
1.     je
ustanovljen zaradi delovanja na področju varstva okolja,
2.     aktivno
deluje na področju varstva okolja najmanj tri leta.
(2) Minister predpiše podrobnejše pogoje, ki jih mora
izpolnjevati oseba iz prejšnjega odstavka, in merila za ugotavljanje njihovega
izpolnjevanja.
153. člen
(določitev statusa)
(1) Minister podeli status iz prejšnjega člena z odločbo.
(2) Oseba, ki je pridobila status nevladne organizacije, ki
deluje v javnem interesu na podlagi zakonov, ki urejajo ohranjanje narave ali
varstvo ali rabo naravnih dobrin ali varstvo kulturne dediščine, lahko pridobi
status nevladne organizacije po tem zakonu in ima pravico udeležbe v postopkih
odločanja po tem zakonu.
154. člen
(črtan)
155. člen
(pravice nevladnih organizacij)
(1) Nevladne organizacije lahko sodelujejo v postopkih
skladno z določbami tega zakona in so zastopane v Strokovnemu svetu iz 34. člena
tega zakona, in v drugih oblikah delovanja na področju varstva okolja, če je
tako določeno v tem zakonu ali na njegovi podlagi izdanemu izvršilnemu
predpisu.
(2) Nevladne organizacije lahko sodelujejo pri izvajanju
nalog ministrstva na področju varstva okolja tudi v drugih oblikah, zlasti tako
da:
1.     dajejo
stališča o posameznih vprašanjih varstva okolja,
2.     sodelujejo
pri delu posvetovalnih teles ministrstva in
3.     delujejo
skupaj s predstavniki ministrstva ali vlade v delegacijah, ustanovljenih v
zvezi s sodelovanjem na mednarodnih konferencah.
(3) Nevladne organizacije lahko svoje predstavnike v
Strokovni svet iz 34. člena tega zakona in druge oblike delovanja iz prvega
odstavka tega člena predlagajo na podlagi javnega poziva, ki ga v svetovnem
spletu in enem od dnevnih časopisov, ki pokrivajo celotno območje države,
objavi minister.
(4) Pravico predlagati svoje predstavnike v telesih iz prvega
odstavka tega člena imajo nevladne organizacije, ki so vpisane v register iz
prejšnjega člena.
IX. NADZOR
1. Nadzor
156. člen
(inšpekcijski in carinski nadzor)
(1) Nadzor nad izvajanjem določb tega zakona in na njegovi podlagi
izdanih predpisov opravlja inšpekcija, pristojna za varstvo okolja.
(2) Poleg inšpekcije iz prejšnjega odstavka opravljajo nadzor
nad izvajanjem predpisov, izdanih na podlagi tega zakona, tudi inšpekcije,
pristojne za ohranjanje narave, rudarstvo, kemikalije, kmetijstvo, prehrano,
gozdarstvo, lovstvo in ribištvo, veterino, varstvo pred naravnimi in drugimi
nesrečami, trg, zdravje in carinski organi, v okviru teh predpisov in vsaka v
skladu s svojimi pristojnostmi.
(3) Nadzor iz prejšnjih odstavkov obsega zlasti nadzor nad:
1.     posegi v
okolje, obremenjevanjem okolja in povzročitelji obremenitev vključno z nadzorom
nad skladnostjo delovanja naprave ali obrata z okoljevarstvenim dovoljenjem ali
dovoljenjem za izpuščanje toplogrednih plinov,
2.     stanjem
kakovosti okolja in odpadki,
3.     rabo
naravnih dobrin glede izpolnjevanja okoljevarstvenih pogojev,
4.     izvajanjem
obveznih gospodarskih javnih služb varstva okolja in
5.     izvajanjem
predpisanih ali odrejenih ukrepov varstva okolja.
(4) Inšpekcijski nadzor nad osebami, ki morajo imeti
okoljevarstveno dovoljenje ali potrdilo za ravnanje z odpadki iz 20. člena
tega zakona redno opravlja inšpekcija v skladu z načrtom nadzora, ki ga sprejme
za tri leta.
(5) Naloge inšpekcijskega nadzora po tem zakonu opravljajo
inšpektorice ali inšpektorji (v nadaljnjem besedilu: inšpektorji) skladno s tem
zakonom in z zakonom, ki ureja inšpekcijski nadzor.
(6) Nadzor nad izvajanjem predpisov, izdanih na podlagi 112.
in 113. člena tega zakona, izvaja carinski organ v okviru teh predpisov in v skladu
s svojimi pristojnostmi.
156.a člen
(načrtovanje inšpekcijskega pregleda za naprave, ki lahko
povzročajo onesnaževanje večjega obsega)
(1) Inšpekcija iz prvega odstavka prejšnjega člena mora
pripraviti okoljski inšpekcijski načrt, ki obsega naprave iz 68. člena tega
zakona. 
(2) Načrt iz prejšnjega odstavka vsebuje zlasti: 
1.     splošno
oceno pomembnih okoljskih vprašanj, povezanih z inšpekcijskim nadzorom, 
2.     geografsko
območje, ki ga zajema okoljski inšpekcijski načrt, 
3.     seznam
naprav, 
4.     postopke
za pripravo programov za redne okoljske inšpekcijske preglede, 
5.     postopke
za izredne okoljske inšpekcijske preglede in 
6.     po potrebi
opredelitev sodelovanja z organi iz drugega odstavka prejšnjega člena. 
(3) Inšpekcija iz prvega odstavka prejšnjega člena na podlagi
okoljskega inšpekcijskega načrta pripravlja programe za redne okoljske
inšpekcijske preglede, ki vključujejo določitev pogostosti inšpekcijskih
pregledov naprav na kraju samem. Časovni presledek med dvema pregledoma na
kraju samem temelji na sistematičnem ocenjevanju okoljskih tveganj ter ne sme
presegati enega leta za najnevarnejše naprave in treh let za najmanj nevarne.
Če inšpekcijski pregled pokaže na veliko neskladnost s pogoji iz
okoljevarstvenega dovoljenja, se v šestih mesecih po tem pregledu opravi dodaten
inšpekcijski pregled na kraju samem. 
(4) Pri sistematičnem ocenjevanju okoljskih tveganj iz
prejšnjega odstavka se uporabljajo zlasti naslednja merila: 
1.     mogoči in
dejanski učinki naprave na zdravje ljudi in okolje ob upoštevanju ravni in vrst
emisij, občutljivosti lokalnega okolja in tveganja povzročitve nesreč; 
2.     evidenca
ugotovitev o izpolnjevanju pogojev iz okoljevarstvenega dovoljenja; 
3.     vključenost
upravljavca naprave v sistemu okoljevarstvenega vodenja organizacij iz 32.
člena tega zakona. 
(5) Inšpekcija iz prvega odstavka prejšnjega člena opravi
izredni okoljski inšpekcijski pregled zaradi preiskave resnih okoljskih
pritožb, ob okoljski nesreči iz 27. ali 28. člena tega zakona, okoljski škodi
iz 110.e člena tega zakona ter izrednih dogodkov in primerov neskladnosti pri
obratovanju naprave takoj, ko je mogoče, v primeru iz 77. in 78. člena tega
zakona pa na podlagi obvestila ministrstva. 
(6) Inšpekcija iz prvega odstavka prejšnjega člena mora po
vsakem pregledu na kraju naprave pripraviti poročilo, ki opisuje pomembne
ugotovitve o skladnosti naprave s pogoji iz okoljevarstvenega dovoljenja in
zaključke glede tega, ali je potrebno nadaljnje ukrepanje. Inšpekcija poročilo
pošlje upravljavcu naprave najpozneje v dveh mesecih od pregleda naprave. Poročilo
je v štirih mesecih od dneva pregleda naprave dostopno tudi javnosti v skladu z
zakonom, ki ureja dostop do informacij javnega značaja. 
(7) Inšpekcija iz prvega odstavka prejšnjega člena mora
okoljski inšpekcijski načrt iz drugega odstavka tega člena redno preverjati in
po potrebi spremeniti.
156.b člen
(načrtovanje inšpekcijskega nadzora za obrate)
(1) Inšpekcija iz prvega odstavka 156. člena tega zakona
izvaja inšpekcijski nadzor obratov, v okviru katerega načrtovano in
sistematično preverja tehnične ali organizacijske sisteme ali sisteme vodenja
in upravljanja v obratu, s katerimi upravljavec obrata prikaže, da:
1.     glede na
značilnosti dejavnosti obrata izvaja ustrezne ukrepe za preprečevanje večjih
nesreč;
2.     zagotavlja
ustrezne ukrepe za omejevanje posledic večjih nesreč v obratu in zunaj njega;
3.     podatki in
informacije iz zasnove zmanjševanja tveganja za okolje ali varnostnega poročila
primerno odražajo razmere v obratu;
4.     so bile
javnosti zagotovljene informacije v skladu s predpisom iz 18. člena tega
zakona.
(2) Inšpekcija iz prvega odstavka tega člena izvaja
inšpekcijski nadzor upoštevajoč značilnosti posameznega obrata, in neodvisno od
tega, ali je za obrat izdano okoljevarstveno dovoljenje ali izdelano varnostno
poročilo ali zasnova zmanjševanja tveganja za okolje.
(3) Inšpekcija iz prvega odstavka tega člena mora za
izvajanje nadzora iz prvega odstavka tega člena pripraviti načrt nadzora
obratov.
(4) Načrt iz prejšnjega odstavka vsebuje:
1.     splošno
oceno varstva pred večjimi nesrečami,
2.     geografsko
območje in seznam obratov, ki ga zajema,
3.     seznam
skupin obratov z možnimi verižnimi učinki v skladu s predpisom,
4.     seznam
obratov, za katere bi lahko posamezna zunanja tveganja ali viri nevarnosti
povečali tveganje ali posledice večje nesreče,
5.     postopke
rednega inšpekcijskega nadzora, vključno s programi za takšen nadzor v skladu s
šestim odstavkom tega člena,
6.     postopke
za izredne inšpekcijske preglede v skladu z osmim odstavkom tega člena,
7.     način
sodelovanja med različnimi inšpekcijskimi organi.
(5) Inšpekcija iz prvega odstavka tega člena mora
inšpekcijski načrt iz prejšnjega odstavka redno preverjati in po potrebi
spremeniti.
(6) Inšpekcija na podlagi inšpekcijskega načrta iz četrtega
odstavka tega člena redno pripravlja in izvaja programe rednega inšpekcijskega
nadzora vseh obratov, ki vključujejo pogostost pregledov na kraju samem za
različne vrste obratov. Obdobje med dvema zaporednima pregledoma na kraju ne
sme biti daljše od enega leta za obrate večjega tveganja in treh let za obrate
manjšega tveganja, razen če je pristojni organ izdelal inšpekcijski program na
podlagi sistematične ocene nevarnosti večjih nesreč za določen obrat.
(7) Sistematično ocenjevanje nevarnosti določenega obrata
temelji na:
1.     možnih
učinkih tega obrata na človekovo zdravje in okolje;
2.     evidencah
o izpolnjevanju zahtev tega zakona in na njegovi podlagi izdanih predpisov
glede preprečevanja večjih nesreč in zmanjševanja njihovih posledic;
3.     upoštevanju
ugotovitev drugih inšpekcijskih pregledov, izvedenih v skladu s tem zakonom in
na njegovi podlagi izdanih predpisov.
(8) Izredni inšpekcijski pregledi se izvajajo v povezavi s
pritožbami, nesrečami in skorajšnjimi nesrečami, izrednimi dogodki in primeri
neskladnosti takoj, ko je to mogoče.
(9) Če je bila med inšpekcijskim pregledom ugotovljena večja
neskladnost s predpisi, ki urejajo varstvo okolja, mora inšpekcija v šestih
mesecih izvesti dodaten inšpekcijski pregled.
157. člen
(drugi ukrepi inšpektorjev)
(1) Če inšpektor pri opravljanju nalog inšpekcijskega nadzora
ugotovi, da je kršen zakon, drug predpis ali da naprava ali obrat ne delujeta v
okviru okoljevarstvenega dovoljenja ali okoljevarstvenega soglasja ali potrdila,
izdanega na podlagi tega zakona, ima pravico in dolžnost:
1.     odrediti,
da se nepravilnosti, ki jih ugotovi, odpravijo v roku, ki ga določi,
2.     odrediti
izvedbo ukrepov za odpravo virov čezmerne obremenitve v roku, ki ga določi,
3.     odrediti
omejitev oziroma prilagoditev delovanja naprave do predpisanih mejnih vrednosti
ali pravil ravnanja,
4.     predlagati
pristojnemu ministrstvu odvzem okoljevarstvenega dovoljenja,
5.     prepovedati
izvajanje dejavnosti ali obratovanje naprave ali obrata, če deluje brez
okoljevarstvenega dovoljenja ali potrdila ali dovoljenja za izpuščanje
toplogrednih plinov, kadar je to predpisano,
6.     odrediti
prepoved izvajanja posega v okolje, za katerega ni bilo pridobljeno
okoljevarstveno soglasje, pa za izvedbo posega ni potrebna gradnja po predpisih
o graditvi objektov ali pridobitev drugega predpisanega dovoljenja.
(2) Če povzročitelj obremenitve ne ravna v skladu z ukrepi iz
1., 2. in 3. točke prejšnjega odstavka ali če obstaja neposredna nevarnost za
onesnaženje okolja, pristojni inšpektor začasno ali trajno prepove:
1.       
obratovanje naprave ali obrata,
2.       
opravljanje dejavnosti,
3.       
uporabo nevarne snovi,
4.       
izvajanje tehnološkega postopka ali
5.       
uporabo naprave, prometnega sredstva ali izdelka in njegovo dajanje na
trg.
(3) Inšpektor lahko odredi izvedbo kontrolnega monitoringa v
obsegu, času, roku in na kraju, ki ga sam določi, ne da bi predhodno obvestil
osebo, ki je dolžna zagotavljati obratovalni monitoring. V primeru ugotovitve
nepravilnosti nosi stroške kontrolnega monitoringa upravljavec naprave, pri
katerem so bile nepravilnosti ugotovljene.
(4) Inšpektor, pristojen za trg, lahko pri nadzoru predpisov,
izdanih na podlagi 19. člena tega zakona, odredi tudi prepoved dajanja
izdelkov na trg.
157.a člen
(ukrepanje v primeru nezakonito odloženih odpadkov)
(1) Če so na zemljišču v lasti države ali občine nezakonito
odloženi komunalni odpadki, odredi občinska inšpekcija izvajalcu javne službe
ravnanja s komunalnimi odpadki njihovo odstranitev, ta pa jih mora odstraniti v
skladu s predpisi o ravnanju z odpadki. Pritožba zoper odločbo ne zadrži njene
izvršitve.
(2) Če so na zemljišču v lasti države ali občine nezakonito
odloženi odpadki, ki niso odpadki iz prejšnjega odstavka, odredi državna
inšpekcija, pristojna za okolje, izvajalcu javne službe ali drugi osebi,
pooblaščeni za ravnanje z določenimi vrstami odpadkov, njihovo odstranitev, ta
pa jih mora odstraniti v skladu s predpisi o ravnanju z odpadki. Pritožba zoper
odločbo ne zadrži njene izvršitve.
(3) Stroške odstranitve odpadkov iz prejšnjih členov nosi
lastnik zemljišča, v primeru, da izvaja posest druga oseba, pa oseba, ki izvaja
posest.
(4) Če policija ali inšpekcija odkrije povzročitelja
nezakonito odloženih odpadkov, imata občina ali država pravico in dolžnost od
njega izterjati vračilo stroškov iz prejšnjega odstavka.
(5) Če so odpadki nezakonito odloženi na zemljišču v lasti
osebe zasebnega prava, odredi odstranitev komunalnih odpadkov občinska, drugih
odpadkov pa državna inšpekcija lastniku ali drugemu posestniku zemljišča.
Pritožba zoper odločbo ne zadrži njene izvršitve.
157.b člen
(izvršba s prisilitvijo)
Kadar inšpektor določi način izvršbe inšpekcijskega ukrepa s
prisilitvijo, znašajo denarne kazni:
1.     za pravno
osebo ali samostojnega podjetnika posameznika in posameznika, ki samostojno
opravlja dejavnost, od 10.000 do 100.000 eurov;
2.     za fizično
osebo od 2.000 do 10.000 eurov.
157.c člen
(zastavna pravica in izvajanje denarnih izvršb)
(1) Republika Slovenija ima v zavarovanje svoje terjatve
iz naslova vseh stroškov, nastalih v inšpekcijskem postopku, vključno s
kaznimi, določenimi na podlagi tega zakona, do celotnega poplačila zakonito
zastavno pravico na vseh nepremičninah osebe, zoper katero je uvedla
inšpekcijski ukrep.
(2) Vse odločbe, sodbe in druge izvršljive akte, ki so
podlaga za terjatve iz prejšnjega odstavka, pristojni organ pošlje pristojnemu
sodišču, ki zastavno pravico vpiše v zemljiško knjigo po uradni dolžnosti.
(3) Vse denarne izvršbe inšpekcijskih ukrepov ter drugih
odločb in sklepov, izdanih na podlagi tega zakona v zvezi s plačili denarnih
kazni, določenih po tem zakonu, izvaja tista davčna uprava, na območju katere
ima inšpekcijski zavezanec stalno prebivališče ali sedež.
2. Okoljevarstvena nadzorna služba
158. člen
(okoljevarstvena nadzorna služba)
Posamezna dejanja v postopku pred izdajo odločbe v
inšpekcijskih zadevah po tem zakonu, zlasti ugotavljanje dejstev in okoliščin
in nadzor nad spoštovanjem izdanih ukrepov inšpektorjev, lahko izvajajo v
okviru inšpekcije, pristojne za varstvo okolja, tudi okoljevarstvene nadzornice
ali okoljevarstveni nadzorniki (v nadaljnjem besedilu: okoljevarstveni
nadzorniki).
159. člen
(naloge in pooblastila)
(1) Posamezna dejanja iz prejšnjega člena se nanašajo zlasti
na nadzor nad:
1.     onesnaževanjem
zraka iz srednjih in malih kurilnih naprav ter obrti in obrti podobnih
dejavnosti,
2.     onesnaževanjem
voda iz malih komunalnih čistilnih naprav ter obrti in obrti podobnih
dejavnosti,
3.     skladiščenjem
nevarnih snovi v stanovanjskih objektih ter obrti in obrti podobnih
dejavnostih,
4.     ravnanjem
z odpadki v obrti in obrti podobnih dejavnostih,
5.     obremenjevanjem
okolja s hrupom iz obrti in obrti podobnih dejavnostih ter
6.     obremenjevanjem
okolja z elektromagnetnim sevanjem iz virov, za katere ni treba zagotavljati
obratovalnega monitoringa.
(2) Okoljevarstveni nadzornik ima pravico vstopiti in
pregledati napravo ali obrat, v katerem se nahaja vir obremenjevanja okolja,
zahtevati in dobiti na vpogled dokument, s katerim lahko ugotovi istovetnost
oseb, in druge listine potrebne za ugotovitev stopnje obremenjevanja okolja.
160. člen
(pogoji za okoljevarstvene nadzornike)
(1) Okoljevarstveni nadzornik je posebej usposobljena oseba,
ki ima najmanj peto stopnjo strokovne izobrazbe in ima pooblastilo po tem
zakonu, ki ga izda minister po opravljenem preizkusu znanja.
(2) Preizkus znanja iz prejšnjega odstavka se izvede na
podlagi predpisanega programa preverjanja strokovnega znanja, ki obsega
poznavanje predpisov s področja varstva okolja in splošnega upravnega postopka.
(3) Vlada predpiše program strokovnega usposabljanja in
preverjanje znanja ter podrobnejši način in postopek za izdajanja pooblastila
po tem zakonu.
(4) Okoljevarstveni nadzornik ima službeni znak in izkaznico.
(5) Minister v soglasju z ministrom, pristojnim za upravo,
predpiše podrobnejše določbe o službenem znaku in izkaznici varstvenega
nadzornika.
X. KAZENSKE DOLOČBE
161. člen
(prekrški)
(1) Z globo od 75.000 do 125.000 eurov se kaznuje za prekršek
pravna oseba, če:
1.     nima
okoljevarstvenega dovoljenja za predelovanje ali odstranjevanje odpadkov (drugi
odstavek 20. člena),
2.     zbira ali
prevaža ali posreduje pri zagotavljanju predelave ali odstranjevanja odpadkov,
pa nima odločbe o izpolnjevanju pogojev (tretji odstavek 20. člena),
3.     nima
okoljevarstvenega dovoljenja za obratovanje naprave iz 68. člena tega
zakona ali ni prijavila začetka gradnje naprave ali obratuje v nasprotju z
okoljevarstvenim dovoljenjem (prvi in četrti odstavek 68. člena in prvi
odstavek 74. člena),
4.     izvaja
poseg brez okoljevarstvenega soglasja ali v nasprotju z njim (prvi odstavek
63. člena),
5.     nima
okoljevarstvenega dovoljenja za obratovanje naprave ali izvajanje dejavnosti iz
82. člena tega zakona ali ni prijavila začetka gradnje ali naprava
obratuje v nasprotju z okoljevarstvenim dovoljenjem (prvi in peti odstavek
82. člena in četrti odstavek 84. člena),
6.     nima
okoljevarstvenega dovoljenja za obratovanje obrata ali ni prijavila začetka
gradnje ali obrat obratuje v nasprotju z okoljevarstvenim dovoljenjem (prvi in
četrti odstavek 86. člena in drugi odstavek 89. člena),
7.     za
obratovanje naprave, v kateri se izvaja dejavnost, ki povzroča emisijo
toplogrednih plinov, ni pridobila dovoljenja za njihovo izpuščanje (prvi
odstavek 118. člena) ali
8.     če v
predpisanem roku ne pošlje zahteve oziroma ne predloži načrt monitoringa emisij
toplogrednih plinov (drugi in tretji odstavek 139.a člena).
(2) Z globo od 50.000 do 75.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 3.500 do 4.100 eurov se za prekršek iz prvega
odstavka tega člena kaznuje tudi odgovorna oseba pravne osebe ali odgovorna
oseba samostojnega podjetnika posameznika ali odgovorna oseba posameznika, ki
samostojno opravlja dejavnost, ali odgovorna oseba občine.
(4) Če stori prekršek iz prvega odstavka tega člena, katerega
posledica je večja okoljska škoda skladno z določbami tega zakona ali ker je
bil storjen z naklepom ali namenom koristoljubnosti, se kaznuje:
1.     pravna
oseba z globo od 225.000 do 375.000 eurov,
2.     samostojni
podjetnik posameznik ali posameznik, ki samostojno opravlja dejavnost, z globo
od 150.000 do 225.000 eurov in
3.     odgovorna
oseba pravne osebe ali odgovorna oseba samostojnega podjetnika posameznika ali
odgovorna oseba posameznika, ki samostojno opravlja dejavnost, ali odgovorna
oseba občine z globo od 10.500 do 12.300 eurov.
162. člen
(prekrški)
(1) Z globo 40.000 do 75.000 eurov se kaznuje za prekršek
pravna oseba, če:
1.     ministrstvu
ali drugemu pristojnemu organu ne posreduje pravilnih in točnih podatkov (štirinajsti
odstavek 20. člena),
2.     uporablja
za svoj proizvod znak za okolje, ki mu ni podeljen, ali ga uporablja v
nasprotju s predpisanimi in določenimi pogoji, ali označi proizvod z znakom, ki
je tako podoben znaku za okolje, da bi lahko ustvaril zmedo na trgu ali zavedel
potrošnike (sedmi in osmi odstavek 31. člena),
3.     se
sklicuje na registracijo svoje organizacije v sistemu EMAS ali uporablja znak
EMAS, ne da bi bil vključen v ta sistem skladno s predpisi, ali uporablja znak,
ki je tako podoben znaku EMAS, da bi lahko ustvaril zmedo na trgu ali zavedel
potrošnike (deseti odstavek 32. člena),
4.     začne z
obratovanjem naprave iz drugega odstavka 69. člena tega zakona, pa o tem
ne obvesti ministrstva in pristojne inšpekcije (tretji odstavek
76. člena),
5.     ne prijavi
ministrstvu spremembe naprave (prvi odstavek 77. člena),
6.     ne obvesti
ministrstva o nameri dokončnega prenehanja obratovanja naprave iz
68. člena tega zakona (prvi odstavek 81. člena),
7.     ne obvesti
ministrstva o izvedbi ukrepov (sedmi odstavek 81. člena),
8.     ne obvesti
ministrstva ali pristojne inšpekcije o začetku obratovanja naprave ali
opravljanja dejavnosti (prvi odstavek 85. člena),
9.     ne obvesti
ministrstva in izvede spremembo naprave ali opravljanja dejavnosti (drugi
odstavek 85. člena),
10.  ne obvesti ministrstva o
dokončnem prenehanju naprave ali opravljanju dejavnosti (tretji odstavek
85. člena),
11.  ravna v nasprotju s prvim
odstavkom 90. člena,
12.  ne obvesti ministrstva in
pristojne inšpekcije o začetku obratovanja obrata iz 86. člena (prvi
odstavek 91. člena),
13.  ne obvesti ministrstva o
dokončnem prenehanju obratovanja obrata iz 86. člena tega zakona ali
prenehanju upravljavca (drugi odstavek 91. člena),
14.  ne obvesti ministrstva o
neposredni nevarnosti za nastanek okoljske škode in ne izvede vseh potrebnih
ukrepov za njeno preprečitev (prvi odstavek 110.d člena),
15.  ne obvesti ministrstva o
nastanku okoljske škode in ne izvede vseh potrebnih ukrepov za njeno omejitev
(prvi odstavek 110.e člena),
16.  ministrstvu ne prijavi vsake
nameravane spremembe vrste ali delovanja naprave ali vsake razširitve ali
zmanjšanja njene zmogljivosti (prvi odstavek 120. člena),
17.  ne obvesti ministrstva o
prenehanju delovanja naprave iz 118. člena tega zakona (prvi odstavek
121. člena),
18.  izvaja monitoring brez
odobritve ministrstva (prvi odstavek 133. člena in drugi odstavek 133.a
člena),
19.  ne zagotavlja izvajanja
načrta monitoringa (prvi odstavek 133. člena),
20.  do predpisanega roka ne
pošlje poročila o emisijah toplogrednih plinov (drugi odstavek 133. člena),
21.  preverja poročilo o emisijah
toplogrednih plinov brez pridobljene akreditacijske listine (prvi odstavek
134. člena).
(2) Z globo 30.000 do 50.000 eurov se kaznuje za prekršek iz
prejšnjega odstavka samostojni podjetnik posameznik ali posameznik, ki samostojno
opravlja dejavnost.
(3) Z globo od 2.000 do 3.500 eurov se za prekršek iz prvega
odstavka tega člena kaznuje tudi odgovorna oseba pravne osebe ali odgovorna
oseba samostojnega podjetnika posameznika ali odgovorna oseba posameznika, ki
samostojno opravlja dejavnost, ali odgovorna oseba občine.
162.a člen
(prekrški)
(1) Z globo od 20.000 do 40.000 eurov se kaznuje za prekršek
pravna oseba, če:
1.     kot
povzročitelj večje nesreče ne izvede vseh predpisanih ukrepov iz 28. člena,
2.     v delovnem
ali pogodbenem razmerju nima najmanj enega pooblaščenca za varstvo okolja (prvi
odstavek 30. člena),
3.     povzroči
začasno ali občasno čezmerno obremenitev okolja, pa za to ni pridobil
dovoljenja pristojnega občinskega organa (prvi odstavek 94. člena),
4.     ne
zagotavlja obratovalnega monitoringa ali ne dovoli vstopa v poslovne ali druge
prostore ali ne sporoča podatkov obratovalnega monitoringa ministrstvu ali
občini skladno s predpisi (prvi, tretji in četrti odstavek 101. člena) ali
5.     kot
izvajalec obratovalnega monitoringa krši metodologijo izvajanja obratovalnega
monitoringa in način ter obliko poročanja podatkov, ki ju predpiše minister
(peti odstavek 101. člena).
(2) Z globo 10.000 do 20.000 eurov se kaznuje za prekršek iz
prejšnjega odstavka samostojni podjetnik posameznik ali posameznik, ki
samostojno opravlja dejavnost.
(3) Z globo 1.500 do 2.000 eurov se kaznuje za prekršek iz
prvega odstavka tega člena tudi odgovorna oseba pravne osebe ali odgovorna
oseba samostojnega podjetnika posameznika ali odgovorna oseba posameznika, ki
samostojno opravlja dejavnost, ali odgovorna oseba občine.
162.b člen
(prekrški)
(1) Z globo od 10.000 do 20.000 eurov se kaznuje za prekršek
pravna oseba, če:
1.     kot
povzročitelj okoljske nesreče nemudoma ne obvesti o njej organa, pristojnega za
obveščanje (prvi odstavek 27. člena),
2.     njen
pooblaščenec za varstvo okolja ne izpolnjuje predpisanih pogojev (četrti
odstavek 30. člena),
3.     ne obvesti
ministrstva o imenovanju pooblaščenca za varstvo okolja, spremembah njegovih
nalog in pooblastil ali njegovi razrešitvi (peti odstavek 30. člena),
4.     kot
lastnik ali drug posestnik zemljišča ravna v nasprotju s prvim odstavkom 100.
člena,
5.     ne omogoči
izvajalcu gospodarske javne službe dostopa do kurilne naprave, dimnih vodov ali
prezračevalnih naprav (drugi odstavek 148. člena),
6.     ne prenese
evidence uporabnikov ali ministrstvu ne predloži zahtevanih podatkov (četrti in
deveti odstavek 148. člena),
7.     ne izvrši
odrejenih inšpekcijskih ukrepov ali ravna v nasprotju z njimi (157. člen tega
zakona).
(2) Z globo od 5.000 do 10.000 eurov se kaznuje za prekršek
iz prejšnjega odstavka samostojni podjetnik posameznik ali posameznik, ki
samostojno opravlja dejavnost.
(3) Z globo od 1.000 do 1.500 eurov se kaznuje za prekršek iz
prvega odstavka tega člena tudi odgovorna oseba pravne osebe ali odgovorna
oseba samostojnega podjetnika posameznika ali odgovorna oseba posameznika, ki
samostojno opravlja dejavnost, ali odgovorna oseba občine.
(4) Z globo 200 eurov se kaznuje za prekršek posameznik, če
stori dejanje iz 4., 5. in 6. točke prvega odstavka tega člena.
162.c člen
(izrekanje globe)
(1) Osebi, ki je storila prekršek iz 161., 162., 162.a in
162.b člena tega zakona, se lahko v hitrem postopku izreče globa tudi v znesku,
ki je višji od najnižje predpisane globe, če je globa predpisana v razponu.
(2) Pri odločanju o višini globe iz prejšnjega odstavka se
upošteva teža prekrška in njegove posledice za okolje.
XI. POSEBNE DOLOČBE
1. Lastnina, upravljanje in varstvo naravnih dobrin
163. člen
(lastnina, upravljanje in varstvo naravnih dobrin)
(1) Naravne dobrine so v javni lasti ali v upravljanju države
oziroma občine ali pod posebnim varstvom skladno z zakonom.
(2) Divjad po predpisih o lovstvu je lastnina države.
2. Koncesija na naravnih dobrinah
164. člen
(predmet in plačilo koncesije)
(1) Država ali občina (v nadaljevanju: koncedent) lahko proti
plačilu podeli koncesijo za upravljanje, rabo ali izkoriščanje naravne dobrine,
ki je v njeni lasti ali ima na njej zakonito pravico upravljanja ali
gospodarjenja, pravni ali fizični osebi (v nadaljevanju: koncesionar), če je ta
usposobljena za njeno izvajanje.
(2) Če koncesijo na naravni dobrini podeli država, pripada
del plačila za koncesijo tudi občini, na katere območju se koncesija izvaja
oziroma nanjo vpliva, in sicer v deležu, ki je na podlagi ugotovljene
razvitosti infrastrukture in obremenjenosti okolja ob sodelovanju te občine
določen v koncesijskem aktu. Merila za določanje razvitosti infrastrukture in
obremenjenosti okolja predpiše vlada.
(3) V koncesijskem aktu iz prejšnjega odstavka se določi, da
je občina upravičena tudi do dela plačila koncesije, ki pripada državi, če
sredstva vloži v gradnjo infrastrukture lokalnega pomena za izvajanje
gospodarskih javnih služb varstva okolja iz 149. člena tega zakona. V
koncesijskem aktu se določi tudi način zagotavljanja učinkovitosti, namenskosti
in zakonitosti porabe teh sredstev.
(4) Občina je upravičena do sredstev iz prejšnjega odstavka,
če ima veljaven načrt razvojnih programov po predpisih o javnih financah
usklajen z operativnim programom iz 36. člena tega zakona in zagotavlja
izvajanje obvezne gospodarske javne službe iz 149. člena tega zakona.
(5) Občini nakazana sredstva iz tretjega odstavka tega člena
se morajo v proračunu občine izkazovati kot namenski prejemki in porabljati kot
namenski izdatki v skladu s predpisi o javnih financah.
(6) Vlada lahko določi, da se del plačila za koncesijo, ki
pripada občini skladno z določbami prejšnjih odstavkov, ne upošteva pri
izračunu njenih lastnih prihodkov po predpisih o financiranju občin, če ima
občina zaradi izvajanja koncesije stroške zaradi omejene rabe prostora,
vzdrževanja in gradnje lokalne infrastrukture ali potrebe po razvojni pomoči.
(7) Koncesija na naravni dobrini se lahko podeli, če so
izpolnjeni vsi okoljevarstveni pogoji, ki so za poseg v okolje določeni s tem
zakonom ali zakoni, ki urejajo varstvo in rabo naravnih dobrin. Koncesija se
lahko podeli samo na podlagi javnega razpisa, če zakon ne določa drugače.
(8) Pri pridobitvi koncesije na podlagi javnega razpisa se
lahko uveljavlja prednostna pravica. Prednostno pravico pridobitve koncesije
ima lastnik zemljišča, na katerem je naravna dobrina, če izpolnjuje pogoje iz
prvega odstavka tega člena.
(9) Vlada predpiše primere in pogoje, pod katerimi se lahko
koncesija na naravni dobrini podeli brezplačno.
(10) Vlada v predpisu iz prejšnjega odstavka predpiše tudi,
kaj se šteje za omejeno rabo prostora in razvojno pomoč, način izkazovanja
stroškov in merila za določitev dela plačila za koncesijo iz šestega odstavka
tega člena.
165. člen
(koncesijski akt)
(1) Podlaga za podelitev koncesije na naravni dobrini je
koncesijski akt.
(2) Koncesijski akt je predpis vlade ali predpis občine. 
(3) Koncesijski akt vsebuje zlasti:
1.     opredelitev
naravne dobrine, za katero se daje koncesija,
2.     predmet
koncesije in opredelitev obsega in morebitne izključnosti koncesije,
3.     opredelitev
okoljevarstvenih pogojev, pogojev varstvenega režima ter načina upravljanja,
rabe ali izkoriščanja naravne dobrine,
4.     navedbo
dejavnosti, ki jo lahko opravlja koncesionar v zvezi s pravico, ki je predmet
koncesije,
5.     pogoje, ki
jih mora izpolnjevati koncesionar,
6.     morebitna
javna pooblastila koncesionarja,
7.     začetek in
čas trajanja koncesije,
8.     območje,
na katero se nanaša koncesija,
9.     plačilo za
koncesijo ter deleža države in občine,
10.  pooblastilo za nadzor nad
izvajanjem koncesije,
11.  razloge in način prenehanja
koncesije,
12.  dolžnosti koncesionarja
glede sanacije, vzpostavitve novega in nadomestitve prejšnjega stanja okolja in
13.  pooblastila in pogoji za
sklenitev in začetek veljavnosti koncesijske pogodbe.
166. člen
(druga vprašanja koncesije)
Za pridobivanje in izbor koncesionarjev, za javni razpis, za
vprašanja v zvezi s koncesijsko pogodbo, za varstvo koncesionarjev in reševanje
sporov, za prenehanje koncesijskega razmerja, za prenos koncesije, obvezno
koncesijo, višjo silo in odgovornost koncesionarja za ravnanje zaposlenih se
smiselno uporabljajo določbe zakona, ki ureja koncesije za gospodarske javne
službe, če z zakonom ni drugače določeno.
2.a. Shranjevanje ogljikovega dioksida
166.a člen
(shranjevanje ogljikovega dioksida)
Na območju Republike Slovenije in v njenem epikontinentalnem
pasu je vbrizgavanje in shranjevanje tokov ogljikovega dioksida (geološko
shranjevanje ogljikovega dioksida) prepovedano.
3. Meteorološka služba
167. člen
(prenehal
veljati)

Zakon o varstvu okolja – ZVO-1 (Uradni list
RS, št. 41/04)
vsebuje naslednje prehodne in končne določbe:
»XII. PREHODNE IN KONČNE DOLOČBE
168. člen
(sanacijski programi)
(1) Postopki odreditve priprave in izvedbe sanacijskih
programov ter izdaje soglasij k sanacijskim programom, ki so se na podlagi
Zakona o varstvu okolja (Uradni list RS, št. 32/93 in 1/96; v nadaljnjem
besedilu: ZVO) začeli pred uveljavitvijo tega zakona, se dokončajo po določbah
ZVO.
(2) Sanacijski programi iz prejšnjega odstavka morajo biti
izvedeni najkasneje do 31. oktobra 2007, razen za naprave iz 172. člena tega
zakona, za katere je rok določen z ratificirano in objavljeno mednarodno
pogodbo.
169. člen
(nacionalni program varstva
okolja in operativni programi)
(1) Nacionalni program varstva okolja, sprejet na podlagi
ZVO, se šteje za nacionalni program varstva okolja po tem zakonu do sprejetja
novega.
(2) Operativni programi varstva okolja, sprejeti na podlagi
ZVO, se štejejo za operativne programe po tem zakonu.
170. člen
(okoljska izhodišča)
(1) Vlada določi okoljska izhodišča najkasneje do 31.
decembra 2004.
(2) Do priprave okoljskih izhodišč so obvezna podlaga za
pripravo planov iz 40. člena tega zakona veljavni predpisi in programi ter
načrti s področij varstva okolja, ohranjanja narave in rabe naravnih dobrin, v
delu, ki se nanaša na vsebine okoljskih izhodišč, določene v drugem odstavku
39. člena tega zakona.
171. člen
(celovita presoja vplivov
na okolje)
(1) Celovita presoja vplivov na okolje se začne izvajati za
plane, za katere se postopek priprave začne po 21. juliju 2004.
(2) Ne glede na določbo prejšnjega odstavka se celovita
presoja vplivov na okolje izvede tudi za plane, za katere se je postopek
priprave začel pred 21. julijem 2004 in bodo sprejeti ali vloženi v postopek
sprejemanja po 21. juliju 2006, razen če vlada za posamezne primere presodi, da
celovita presoja vplivov izvedbe teh planov na okolje ni izvedljiva, o čemer s
sklepom obvesti pripravljavca plana ali organ, ki je plan sprejel, z javnim
naznanilom v svetovnem spletu in v enem od dnevnih časopisov, ki pokriva
celotno območje države, pa tudi javnost, in navede razloge za svojo odločitev.
172. člen
(okoljevarstveno dovoljenje
za naprave, ki lahko povzročajo onesnaževanje večjega obsega)
(1) Upravljavci obstoječih naprav iz 68. člena tega zakona
morajo njihovo obratovanje uskladiti z določbami tega zakona in pridobiti
okoljevarstveno dovoljenje najkasneje do 31. oktobra 2007, razen upravljavcev
obstoječih naprav, za katere je rok uskladitve določen z ratificirano in
objavljeno mednarodno pogodbo.
(2) Za obstoječo napravo iz prejšnjega odstavka se šteje
naprava, ki obratuje na dan uveljavitve predpisa iz četrtega odstavka 68. člena
tega zakona ali je bilo pred njegovo uveljavitvijo zanjo pridobljeno
pravnomočno gradbeno dovoljenje po predpisih o graditvi objektov.
(3) Če upravljavec obstoječe naprave ne pridobi okoljevarstvenega
dovoljenja do roka iz prvega odstavka tega člena, ministrstvo izda odločbo o
prenehanju delovanja naprave, razen v primeru, če so razlogi za neizpolnitev
obveznosti upravljavca na strani ministrstva.
(4) Pritožba zoper odločbo iz prejšnjega odstavka ne zadrži
njene izvršitve.
(5) V postopkih za izdajo okoljevarstvenih dovoljenj iz
prvega odstavka tega člena pritožba stranskega udeleženca ne zadrži izvršitve.
173. člen
(okoljevarstveno dovoljenje
za druge naprave)
(1) Dovoljenja za predelavo ali odstranjevanje odpadkov,
izdana na podlagi Pravilnika o ravnanju z odpadki (Uradni list RS, št. 84/98,
45/2000, 20/01 in 13/03), se štejejo za okoljevarstvena dovoljenja iz 82. člena
tega zakona in se izvedejo na način in v rokih, določenih v teh dovoljenjih.
(2) Vodna dovoljenja, izdana za odvajanje odpadnih voda in
oddajanje toplote v vode na podlagi Zakona o vodah (Uradni list RS, št. 67/02),
se štejejo za okoljevarstvena dovoljenja iz 82. člena tega zakona in se
izvedejo na način in v rokih, določenih v teh dovoljenjih.
(3) Postopki za izdajo dovoljenj za predelavo ali
odstranjevanje odpadkov iz prvega odstavka tega člena in vodnih dovoljenj iz
drugega odstavka tega člena, začeti pred uveljavitvijo tega zakona, se
dokončajo po določbah tega zakona.
174. člen
(okoljevarstveno dovoljenje
za obrate)
(1) V postopkih za izdajo okoljevarstvenih dovoljenj za
obstoječe obrate iz 18. člena tega zakona se določbe členov tega zakona, ki
urejajo sodelovanje javnosti, ne uporabljajo.
(2) Za obstoječi obrat iz prejšnjega odstavka se šteje obrat,
ki obratuje na dan uveljavitve predpisa iz 18. člena tega zakona ali je bilo
pred njegovo uveljavitvijo zanj pridobljeno pravnomočno gradbeno dovoljenje po
predpisih o graditvi objektov.
175. člen
(registri)
Ministrstvo vzpostavi register varstva okolja iz 104. člena
tega zakona in register nevladnih organizacij iz 154. člena tega zakona v enem
letu po uveljavitvi tega zakona.
176. člen
(pridobitev dovoljenja za
izpuščanje toplogrednih plinov)
(1) Upravljavec obstoječe naprave iz 118. člena tega zakona
po 1. januarju 2005 ne sme obratovati, če si ni pridobil dovoljenja za
izpuščanje toplogrednih plinov, pri njegovi izdaji pa se ne upoštevajo določbe
123. člena tega zakona.
(2) Za obstoječo napravo iz prejšnjega odstavka se šteje
naprava iz 118. člena tega zakona, ki obratuje na dan uveljavitve predpisa iz
četrtega odstavka 118. člena tega zakona ali je bilo pred njegovo uveljavitvijo
zanjo pridobljeno pravnomočno gradbeno dovoljenje po predpisih o graditvi
objektov.
177. člen
(prvo obdobje)
(1) Ne glede na določbo prvega odstavka 126. člena tega
zakona traja prvo obdobje tri leta in se začne 1. januarja 2005 ter konča 31.
decembra 2007.
(2) Ne glede na določbe drugega odstavka 126. člena tega
zakona se v osnutek državnega načrta za prvo obdobje iz prejšnjega odstavka
vključijo samo tiste naprave, ki morajo pridobiti dovoljenje za izpuščanje
toplogrednih plinov po določbah tega zakona do roka iz prvega odstavka
prejšnjega člena in delujejo na dan uveljavitve tega zakona.
(3) Ne glede na določbo osmega odstavka 126. člena tega
zakona ministrstva pri pripravi osnutka državnega načrta za prvo obdobje lahko
uporabijo podatke Agencije Republike Slovenije za okolje o letni porabi goriva,
ki ga je posamezna naprava porabila v obdobju od leta 1999 do vključno leta
2002, ter podatke o emisijah toplogrednih plinov iz tehnoloških procesov,
njihovo pravilnost pa je pisno potrdil upravljavec posamezne naprave.
(4) Ne glede na določbo tretjega odstavka 128. člena tega
zakona ima javnost pravico vpogleda v osnutek državnega načrta iz prejšnjega
odstavka in pravico izražati mnenje in dajati pripombe nanj v roku desetih dni,
datum, ko začne teči ta rok, pa se določi v predpisu iz četrtega odstavka 118.
člena tega zakona.
(5) Vlada objavi in posreduje pristojnemu organu EU in
državam članicam predlog državnega načrta iz 126. člena tega zakona za prvo
obdobje najkasneje do 1. maja 2004.
(6) Vlada sprejme in v Uradnem listu Republike Slovenije
objavi državni načrt za prvo obdobje najkasneje do 30. septembra 2004.
178. člen
(izključitev naprav)
(1) Ne glede na določbe prvega odstavka 126. člena tega
zakona lahko vlada za prvo obdobje predlaga pristojnemu organu EU, da odobri
začasno izključitev določenih naprav iz trgovanja z emisijskimi kuponi.
(2) Vlada lahko začasno izključitev iz prejšnjega odstavka za
napravo predlaga, če upravljalec naprave:
1.     zmanjša
ali omeji svoje emisije v enakem obsegu, kot če bi bila vključena v trgovanje z
emisijskimi kuponi,
2.     izvaja
monitoring in poroča o svojih emisijah skladno z določbami 133. člena tega
zakona, poročanje pa bo preverjeno, skladno z določbami 134. člena tega zakona,
in
3.     plačuje
penale v primeru neizpolnjevanja svojih obveznosti, skladno z določbami 136.
člena tega zakona.
(3) Vlada mora pri svojem predlogu upoštevati tudi, da
začasna izključitev naprave iz prvega odstavka tega člena ne povzroča motenj na
notranjem trgu EU.
(4) Vlada seznam naprav iz prvega odstavka tega člena objavi
v svetovnem spletu in v Uradnem listu Republike Slovenije.
179. člen
(prodaja na javni dražbi za
prvo obdobje)
Ne glede na določbo šestega odstavka 126. člena tega zakona
se v državnem načrtu za prvo obdobje lahko za prodajo na javni dražbi predvidi
največ pet odstotkov celotne količine emisijskih kuponov.
180. člen
(vključitev drugih naprav,
dejavnosti in toplogrednih plinov)
Določba drugega odstavka 127. člena tega zakona, ki se nanaša
na vključitev drugih naprav, dejavnosti in toplogrednih plinov v državni načrt,
se začne uporabljati, ko se začne priprava načrta za drugo obdobje.
181. člen
(podelitev in razveljavitev
emisijskih kuponov)
(1) Ministrstvo podeli emisijske kupone za prvo obdobje
najkasneje do 31. decembra 2004.
(2) Ne glede na določbo drugega odstavka 137. člena tega
zakona se emisijski kuponi iz prvega obdobja, ki niso bili razveljavljeni
skladno z določbami 135. člena tega zakona, razveljavijo z 31. decembrom 2007,
njihovim imetnikom pa se za novo obdobje novi emisijski kuponi v količini, ki
je enaka količini tako razveljavljenih, ne podelijo.
182. člen
(višja sila)
Vlada lahko za prvo obdobje zaprosi pristojni organ EU, da v
primeru višje sile odobri dodatno količino emisijskih kuponov, ki jih
upravljavcu posamezne naprave iz 118. člena tega zakona podeli ministrstvo
skladno s 130. členom tega zakona. Upravljavec naprave z dodatnimi emisijskimi
kuponi ne sme trgovati, o dodatnih količinah emisije ogljikovega dioksida pa
mora izvajati monitoring in o njih poročati, ter dodatne emisijske kupone
predati skladno s tem zakonom. Pristojni organ EU presodi, kaj se šteje za
višjo silo.
183. člen
(penali)
Ne glede na določbo prvega odstavka 136. člena tega zakona
znaša višina penalov v prvem obdobju iz 177. člena tega zakona 40 EUR v
tolarski protivrednosti po srednjem tečaju Banke Slovenije na dan predaje
emisijskih kuponov skladno z določbami 135. člena tega zakona.
184. člen
(Ekološko razvojni sklad)
(1) Obstoječi Ekološko razvojni sklad Republike Slovenije se
preoblikuje v Ekološki sklad Republike Slovenije in uskladi svoje delovanje z
določbami tega zakona najkasneje do 1. januarja 2005.
(2) Z dnem preoblikovanja sklada iz prejšnjega odstavka
preneha mandat članom nadzornega sveta in uprave Ekološko razvojnega sklada
Republike Slovenije.
185. člen
(obvezna gospodarska javna
služba)
(1) Določbe 148. člena tega zakona, ki se nanašajo na obvezno
državno gospodarsko javno službo izvajanja meritev, pregledovanja in čiščenja
kurilnih naprav, dimnih vodov in zračnikov, se začnejo uporabljati šest mesecev
po uveljavitvi tega zakona.
(2) Pristojni občinski organi najkasneje tri mesece po uveljavitvi
tega zakona ministrstvu posredujejo predpise, ki se nanašajo na način izvajanja
obvezne lokalne gospodarske javne službe iz 7. točke prvega odstavka 26. člena
ZVO na območju občine in podatke o njihovih izvajalcih.
(3) Ne glede na določbe 148. člena tega zakona ostanejo
predpisi občin, ki določajo način izvajanja obvezne lokalne gospodarske javne
službe iz prejšnjega odstavka na njihovem območju v veljavi do izdaje predpisa
o načinu izvajanja obvezne državne gospodarske javne službe iz 5. točke prvega
odstavka 148. člena tega zakona.
186. člen
(režijski obrat, javni
gospodarski zavod ali javno podjetje)
(1) Javna služba iz prejšnjega člena, ki se na dan
uveljavitve tega zakona izvaja v režijskem obratu občine ali v javnem
gospodarskem zavodu ali v javnem podjetju, ki ga je ustanovila občine, se
izvaja v režijskem obratu ali v javnem gospodarskem zavodu ali v javnem
podjetju do uveljavitve predpisa iz tretjega odstavka prejšnjega člena.
(2) Izvajalec javne službe iz prejšnjega odstavka preneha z
njenim izvajanjem po sklenitvi koncesijske pogodbe, ki jo z novim izvajalcem za
območje te občine sklene vlada, skladno s predpisi, ki urejajo gospodarske
javne službe.
(3) Stroške prenehanja izvajanja javne službe iz prejšnjega
odstavka nosi država.
187. člen
(koncesionirana služba)
(1) Gospodarska javna služba iz drugega odstavka 185. člena
tega zakona, ki se na dan uveljavitve tega zakona izvaja v občini na
koncesioniran način, se izvaja na takšen način do sklenitve koncesijske
pogodbe, ki jo za izvajanje gospodarske javne službe iz 5. točke prvega
odstavka 148. člena tega zakona s koncesionarjem sklene vlada skladno s
predpisom iz tretjega odstavka 185. člena tega zakona.
(2) Prva koncesija za izvajanje gospodarske javne službe iz
5. točke prvega odstavka 148. člena tega zakona se podeli brez javnega razpisa
osebi, ki ima na dan uveljavitve predpisa iz tretjega odstavka 185. člena tega
zakona z občino sklenjeno veljavno koncesijsko pogodbo za izvajanje gospodarske
javne službe iz 7. točke prvega odstavka 26. člena ZVO, če ta oseba izkaže
interes.
(3) Oseba, ki je upravičena do pridobitve koncesije iz
prejšnjega odstavka, mora v 14 dneh od uveljavitve predpisa iz tretjega
odstavka 185. člena tega zakona ministrstvu predložiti vlogo o
zainteresiranosti za izvajanje te gospodarske javne službe.
(4) Vlada izda odločbo o izboru za koncesionarja osebi iz
prejšnjega odstavka, ki je izkazala zainteresiranost, koncesijska pogodba pa
mora biti sklenjena v 14 dneh od dokončnosti odločbe o izbiri.
(5) Če koncesijska pogodba v roku iz prejšnjega odstavka
zaradi razlogov, ki so na strani koncesionarja, ni sklenjena, odločba o izbiri
preneha veljati, kar ugotovi vlada z odločbo.
(6) Če oseba iz drugega odstavka tega člena ne izkaže
zainteresiranosti za izvajanje gospodarske javne službe iz 5. točke prvega
odstavka 148. člena tega zakona v predpisanem roku in v primeru iz prejšnjega
odstavka, izbere vlada koncesionarja na podlagi javnega razpisa, skladno z
zakonom, ki ureja gospodarske javne službe.
(7) Oseba, ki ima z občino sklenjeno veljavno koncesijsko
pogodbo za izvajanje gospodarske javne službe iz 7. točke prvega odstavka 26.
člena ZVO, mora izvajati to javno službo do sklenitve nove koncesijske pogodbe
iz četrtega odstavka tega člena oziroma iz prejšnjega odstavka na način in v
obsegu kot je določen v predpisu občine in v veljavni koncesijski pogodbi.
(8) Vlada razveljavi odločbe o izbiri koncesionarja za
izvajanje javne gospodarske službe iz 7. točke 26. člena ZVO, ki jo je izdal
pristojni občinski organ, z dnem izdaje odločbe o izbiri iz četrtega odstavka
tega člena.
(9) Koncesijska pogodba, ki jo je sklenila občina s
koncesionarjem za izvajanje gospodarske javne službe iz prejšnjega odstavka in
je bila veljavna na dan uveljavitve predpisa iz tretjega odstavka 185. člena tega
zakona, se razdre z dnem sklenitve nove koncesijske pogodbe iz četrtega
odstavka tega člena na podlagi sporazuma med občino in koncesionarjem.
(10) Če ne pride do sporazumnega razdrtja pogodbe, vloži
tožbo za razdrtje obstoječe koncesijske pogodbe pred pristojnim sodiščem
državni pravobranilec.
188. člen
(drugi načini izvajanja)
(1) V primeru, da se gospodarska javna služba iz drugega
odstavka 185. člena tega zakona na dan uveljavitve tega zakona v občini izvaja
na način, ki ni predviden z zakonom, se izvaja na takšen način do sklenitve
koncesijske pogodbe, ki jo s koncesionarjem sklene vlada skladno s predpisom iz
tretjega odstavka 185. člena tega zakona.
(2) Prva koncesija za izvajanje gospodarske javne službe iz
5. točke prvega odstavka 148. člena tega zakona se podeli v primeru iz
prejšnjega odstavka brez javnega razpisa osebi, ki ima na dan uveljavitve
predpisa iz tretjega odstavka 185. člena tega zakona z občino sklenjeno
veljavno pogodbo za izvajanje gospodarske javne službe iz 7. točke prvega odstavka
26. člena ZVO, če ta oseba izkaže interes. (delno
razveljavljen)
(3) Oseba, ki je upravičena do pridobitve prve koncesije,
mora v 14 dneh od uveljavitve predpisa iz prvega odstavka tega člena
ministrstvu predložiti vlogo o zainteresiranosti za izvajanje te gospodarske
javne službe.
(4) Vlada izda odločbo o izboru za koncesionarja osebi iz
drugega odstavka tega člena, ki je izkazala zainteresiranost, koncesijska
pogodba pa mora biti sklenjena v 14 dneh od dokončnosti odločbe o izbiri.
(5) Če koncesijska pogodba v roku iz prejšnjega odstavka
zaradi razlogov, ki so na strani koncesionarja ni sklenjena, odločba o izbiri
preneha veljati, kar ugotovi vlada z odločbo.
(6) Če oseba iz drugega odstavka tega člena ne izkaže
zainteresiranosti za izvajanje gospodarske javne službe iz 5. točke prvega
odstavka 148. člena tega zakona v predpisanem roku in v primeru iz prejšnjega
odstavka, izbere vlada koncesionarja na podlagi javnega razpisa, skladno z
zakonom, ki ureja gospodarske javne službe.
(7) Oseba, ki ima z občino sklenjeno veljavno pogodbo za
izvajanje gospodarske javne službe iz 7. točke prvega odstavka 26. člena ZVO
mora izvajati to javno službo do sklenitve koncesijske pogodbe iz četrtega
odstavka tega člena oziroma iz prejšnjega odstavka na način in v obsegu kot je
določen v predpisu občine in v veljavni pogodbi.
(8) Pogodba, ki jo je sklenila občina z osebo iz drugega
odstavka tega člena za izvajanje gospodarske javne službe iz prejšnjega
odstavka in je bila veljavna na dan uveljavitve predpisa iz tretjega odstavka
185. člena tega zakona, se razdre z dnem sklenitve koncesijske pogodbe iz
četrtega odstavka tega člena na podlagi sporazuma med pogodbenima strankama.
(9) Če ne pride do sporazumnega razdrtja pogodbe, vloži tožbo
za razdrtje obstoječe pogodbe pred pristojnim sodiščem državni pravobranilec.
189. člen
(Svet za varstvo okolja)
(1) Svet za varstvo okolja Republike Slovenije iz 150. člena
tega zakona se ustanovi najkasneje do 31. decembra 2005.
(2) Do ustanovitve sveta iz prejšnjega odstavka opravlja
njegove naloge Svet za varstvo okolja, ustanovljen na podlagi ZVO, katerega
predsednik skliče tudi prvo sejo novoustanovljenega Sveta.
190. člen
(uskladitev predpisov)
Predpisi občin, sprejeti na podlagi ZVO, se v zadevah varstva
okolja uskladijo z določbami tega zakona najkasneje do 31. decembra 2004.
191. člen
(začetek uporabe)
Določbe tega zakona, ki se nanašajo na dejanja in postopke,
povezane z Evropsko unijo in državami članicami, se začnejo uporabljati z dnem
pristopa Republike Slovenije k Evropski uniji.
192. člen
(uporaba kazenskih določb)
Globe, določene s tem zakonom, se do začetka uporabe zakona o
prekrških (Uradni list RS, št. 7/02) izrekajo kot denarne kazni, in sicer za:
1.     prekrške
iz 161. člena tega zakona:
- 
za pravno osebo v razponu od 300.000 do 30,000.000 tolarjev;
- 
za samostojnega podjetnika posameznika ali kmeta v razponu od 100.000 do
15,000.000 tolarjev;
- 
za odgovorno osebo pravne osebe v razponu od 100.000 do 1,500.000
tolarjev;
- 
za posameznika v razponu od 50.000 do 450.000 tolarjev;
- 
prekrške iz 162. člena tega zakona:
- 
za pravno osebo v razponu od 300.000 do 10,000.000 tolarjev;
- 
za samostojnega podjetnika posameznika ali kmeta v razponu od 100.000 do
5,000.000 tolarjev;
- 
za odgovorno osebo pravne osebe v razponu od 100.000 do 500.000
tolarjev;
- 
za posameznika v razponu od 50.000 do 150.000 tolarjev.
193. člen
(prenehanje veljavnosti)
(1) Z dnem uveljavitve tega zakona prenehata veljati:
1.     ZVO in
2.     Zakon o
dimnikarski službi (Uradni list SRS, št. 16/74).
(2) Ne glede na določbo prejšnjega odstavka se določbe ZVO
uporabljajo v primerih iz 168., 195. in 196. člena tega zakona.
(3) Predpisi, izdani na podlagi zakonov iz 1. in 2. točke
prvega odstavka tega člena, veljajo do izdaje novih, razen Odredbe o pogojih za
pridobitev in o načinu pridobitve pooblastila za izdelavo poročil o vplivih na
okolje (Uradni list RS, št. 70/96).
(4) V predpisih, izdanih na podlagi 27. in 30. člena ZVO,
prenehajo veljati določbe, ki se nanašajo na obveznost investitorja, da v
zahtevi za dovoljenje za gradnjo po predpisih o graditvi objektov pri napravah
in objektih, za katere ni treba izvesti presojo vplivov na okolje po določbah
ZVO, posreduje strokovno oceno o izpolnjevanju pogojev glede emisij ali
ravnanja z odpadki.
(5) Z dnem uveljavitve tega zakona prenehajo veljati:
-      
v Zakonu o varstvu pred hrupom v naravnem in bivalnem okolju (Uradni
list SRS, št. 15/76 in 29/86) 7., 8. in 9. člen;
-      
v Zakonu o vodah (Uradni list RS, št. 67/02) 94. člen;
-      
v Zakonu o varstvu pred naravnimi in drugimi nesrečami (Uradni list RS,
št. 64/94) četrti odstavek 38. člena.
(5) Z dnem uveljavitve tega zakona prenehajo veljati v Zakonu
o graditvi objektov (Uradni list RS, št. 110/02, v nadaljnjem besedilu: ZGO-1):
-      
v prvem odstavku 55. člena besede »in za objekt z vplivi na okolje«;
-      
v drugem odstavku 55. člena besedilo »v primeru graditve objekta z
vplivi na okolje pa lahko tudi obseg poročila o vplivih na okolje«;
-      
v prvem odstavku 64. člena drugi stavek;
-      
v tretjem odstavku 70. člena drugi stavek.
194. člen
(projekt nameravanega
posega in revizija poročila o vplivih na okolje)
(1) Do izdaje predpisa iz tretjega odstavka 53. člena tega
zakona se za projekt nameravanega posega iz 51. člena tega zakona, ki je
gradnja, šteje idejna zasnova po predpisih o graditvi objektov.
(2) Do imenovanja okoljskih izvedencev lahko revizijo
okoljskega poročila iz 41. člena tega zakona ali poročila o vplivih na okolje
iz 54. člena tega zakona izdela oseba, ki je pridobila pooblastilo za izdelavo
poročila o vplivih na okolje na podlagi ZVO, pri čemer morajo biti izpolnjeni
pogoji iz tretjega in osmega odstavka 56. člena tega zakona.
195. člen
(dokončanje postopkov za
izdajo okoljevarstvenega soglasja)
(1) Postopki presoje vplivov na okolje in izdaje okoljevarstvenega
soglasja, ki so se začeli pred uveljavitvijo tega zakona, se končajo po ZVO.
(2) Če z dnem uveljavitve tega zakona za objekte, ki se po
določbah ZGO-1 štejejo za objekte z vplivi na okolje oziroma objekte, za katere
je treba v skladu z 51. členom tega zakona izvesti presojo vplivov na okolje (v
nadaljnjem besedilu: objekti z vplivi na okolje), še ni bila vložena zahteva za
izdajo okoljevarstvenega soglasja, se po določbah zakona iz prejšnjega odstavka
končajo tudi naslednji začeti postopki:
-      
za izdajo lokacijskega dovoljenja po določbah zakona o urejanju naselij
in drugih posegov v prostor (Uradni list SRS, št. 18/84, 37/85 in 29/86, Uradni
list RS, št. 26/90, 18/93, 47/93, 71/93, 44/97, 9/01 – ZPPreb in 23/02 – odl.
US, v nadaljnjem besedilu: ZUN) v povezavi z določbami 190. člena ZGO-1,
-      
za izdajo enotnega dovoljenja po določbah 45.h člena ZUN v povezavi s
191. členom ZGO-1, za izdajo gradbenega dovoljenja po določbah zakona o
graditvi objektov (Uradni list SRS, št. 34/84 in 29/86, Uradni list RS, št.
71/93-ZUN, 40/94 – odl. US, 69/94 – odl. US, 59/96, 45/99, 42/2000 – odl. US,
52/2000 – ZGPro in 52/2000, v nadaljnjem besedilu: ZGO) v povezavi z določbami
191. člena ZGO-1,
-      
za izdajo enotnega dovoljenja za gradnjo po določbah ZGO v povezavi z določbami
191. člena ZGO-1,
-      
za izdajo gradbenega dovoljenja, ki temeljijo v lokacijskih dovoljenjih,
izdanih po ZUN in se končajo po ZGO in
-      
za izdajo gradbenega dovoljenja po ZGO-1.
196. člen
(uskladitev postopkov za
pridobitev okoljevarstvenega soglasja v primeru novih zahtev za izdajo
gradbenih dovoljenj za objekte z vplivi na okolje)
Ne glede na določbe drugega odstavka prejšnjega člena se
postopek za izdajo gradbenega dovoljenja za objekt, ki se po določbah ZGO-1
šteje za objekt z vplivi na okolje, lahko začne in konča po določbah ZVO tudi,
če se vloži po uveljavitvi tega zakona, vendar samo, če se zahteva za izdajo
gradbenega dovoljenja za takšen objekt vloži v skladu s prvim odstavkom 55.
člena ZGO-1 in najpozneje v treh mesecih po uveljavitvi tega zakona in če
naročnik takšni zahtevi priloži dokazilo, da je bila pogodba o izdelavi
idejnega projekta sklenjena pred uveljavitvijo tega zakona.
197. člen
(uskladitev postopkov za
celovito presojo in presojo vplivov na okolje za državni ali občinski lokacijski
načrt)
(1) Šteje se, da je bila za državne lokacijske načrte po
predpisih o urejanju prostora, ki so bili z dnem uveljavitve tega zakona
sprejeti v skladu z določbami 42. do 46. člena ZUreP-1, 41. in 45.a do 45.i
člena ZUN, 2. poglavja zakona o ureditvi določenih vprašanj v zvezi z
graditvijo objektov na mejnih prehodih (Uradni list RS, št. 111/01) in 22.
člena zakona o ukrepih za odpravo posledic, preprečitev širjenja in ustalitev
zemeljskih plazov večjega obsega (Uradni list RS, št. 21/02), izvedena presoja
vplivov na okolje v skladu z določbami tega zakona.
(2) Za lokacijske načrte iz prejšnjega odstavka, ki z dnem
uveljavitve tega zakona še niso sprejeti, pred uveljavitvijo tega zakona pa so
že bili javno razgrnjeni se šteje, da so bile zahteve po sodelovanju javnosti
po določbah tega zakona izpolnjene z njihovo javno razgrnitvijo.
(3) Določbe 67. člena tega zakona se ne uporabljajo za
občinske lokacijske načrte, ki so bili pred uveljavitvijo tega zakona že javno
razgrnjeni.
198. člen
(dokončanje inšpekcijskih
postopkov v teku)
Inšpekcijski postopki, ki so se začeli pred uveljavitvijo
tega zakona, se končajo po določbah ZVO.
199. člen
(začetek veljavnosti
zakona)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
varstvu okolja – ZVO-1A (Uradni list RS, št. 20/06)
dodaja 171.a člen tako, da se glasi:
»171.a člen
(celovita presoja vplivov
na okolje za državni lokacijski načrt)
Šteje se, da je bil državni
lokacijski načrt za prostorsko ureditev državnega pomena po predpisih o
urejanju prostora sprejet ali vložen v postopek sprejemanja z dnem uveljavitve
sklepa vlade o izboru variantne rešitve ali z dnem uveljavitve programa
priprave državnega lokacijskega načrta, s katerim je določeno, da variantne
rešitve niso mogoče.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
51. člen
(okoljevarstveno dovoljenje
za naprave iz 82. člena)
(1) Upravljavci obstoječih naprav iz 82. člena Zakona o
varstvu okolja (Uradni list RS, št. 41/04, v nadaljnjem besedilu: ZVO-1) morajo
njihovo obratovanje uskladiti z določbami tega zakona in pridobiti
okoljevarstveno dovoljenje najkasneje do roka, določenega v predpisih iz
17. člena ZVO-1.
(2) Za obstoječo napravo iz prejšnjega odstavka se šteje
naprava, ki obratuje na dan uveljavitve predpisa iz tretjega odstavka
17. člena ZVO-1.
(3) Če namerava upravljavec na obstoječi napravi iz drugega
odstavka 172. člena ZVO-1 pred rokom iz prvega odstavka 172. člena
ZVO-1 izvesti poseg v okolje, za katerega mora pridobiti okoljevarstveno
dovoljenje, skladno z določbami 82. člena ZVO-1, ministrstvo izda
okoljevarstveno dovoljenje, skladno z določbami 84. člena ZVO-1,
dovoljenje pa velja do roka iz prvega odstavka 172. člena ZVO-1.
(4) Določba prejšnjega odstavka velja tudi v primeru, če mora
upravljavec obstoječe naprave iz 172. člena ZVO-1 za njeno obratovanje
pridobiti dovoljenje za odstranjevanje odpadkov po določbah Pravilnika o
odlaganju odpadkov (Uradni list RS, št. 5/00, 41/04 in 43/04).
52. člen
(celovita presoja vplivov
na okolje za gozdnogospodarske načrte gozdnogospodarskih enot)
(1) Ne glede na določbo tretjega in četrtega odstavka
7. člena tega zakona se za gozdnogospodarske načrte gozdnogospodarskih
enot, ki se bodo izdelali v obdobju do vključno leta 2010 in bodo sprejeti po
postopku, določenem v predpisih o gozdovih, celovita presoja vplivov na okolje
ne izvede, pod pogojem, da se zanje izdela okoljsko poročilo, skladno s prvim,
drugim in tretjim odstavkom 41. člena ZVO-1, in da ministrstvo, pristojno
za gozdarstvo, zagotovi ustrezno kvaliteto tega poročila.
(2) Določbe prejšnjega odstavka ne veljajo, če je za načrte
iz prejšnjega odstavka zahtevana presoja sprejemljivosti skladno s predpisi o
ohranjanju narave.
53. člen
(izdaja odločbe)
(1) Ministrstvo, pristojno za varstvo okolja, izda po uradni
dolžnosti osebi, ki je imela na dan uveljavitve tega zakona pravnomočno odločbo
o imenovanju za okoljskega izvedenca po določbah drugega odstavka
56. člena ZVO-1 odločbo, v kateri določi rok iz 14. člena tega
zakona.
(2) Rok iz prejšnjega odstavka začne teči z dnem izdaje
odločbe iz prejšnjega odstavka.
54. člen
(uporaba enot potrjenega
zmanjševanja emisij)
(1) Ne glede na določbe 5. točke četrtega odstavka
126. člena ZVO-1 se v državnem načrtu za prvo obdobje določi le delež enot
potrjenega zmanjšanja emisij, ki jih upravljavci naprav lahko uporabijo za
izpolnitev obveznosti iz 7. točke tretjega odstavka 119. člena ZVO-1.
(2) Upravljavec naprave lahko za izpolnjevanje svoje
obveznosti iz 7. točke tretjega odstavka 119. člena ZVO-1 uporabi enote
potrjenega zmanjšanja emisij do deleža, določenega v državnem načrtu, in o tem
obvesti ministrstvo.
(3) Ministrstvo na podlagi obvestila iz prejšnjega odstavka
izda upravljavcu registra nalog, da upravljavcu naprave podeli in nemudoma
preda ustrezno količino emisijskih kuponov v zameno za vsako enoto potrjenega
zmanjšanja emisij, ki ga ima upravljavec v registru emisijskih kuponov in ga
namerava uporabiti za izpolnjevanje svoje obveznosti iz 7. točke tretjega
odstavka 119. člena ZVO-1, tega pa razveljavi.
(4) Ne glede na določbe osmega odstavka 126. člena ZVO-1
ministrstva pri izdelavi državnega načrta za drugo obdobje za upravljavce
obstoječih naprav uporabijo podatke iz njihovih poročil o emisiji toplogrednih
plinov iz 133. člena ZVO-1, ki se nanašajo na prvo leto preteklega
obdobja, podatke Agencije Republike Slovenije o letni porabi goriva, ki ga je
posamezna naprava porabila v letih 2003 in 2004 in katerih pravilnost je pisno
potrdil upravljavec naprave, podatke, določene s pravnimi akti EU, ki določajo
merila za pripravo državnega načrta, in podatke o emisijah toplogrednih plinov
iz tehnoloških procesov za ti leti ter skladnosti posamezne naprave z
referenčnimi dokumenti o najboljših razpoložljivih tehnikah, ki jih je sprejel
pristojni organ EU.
55. člen
(uporaba določb)
Določbe 141.a člena se uporabljajo za obdobje od dneva
uveljavitve tega zakona pa do 31. decembra 2012.
56. člen
(podaljšanje veljavnosti
sedanjih izvršilnih predpisov)
Do izdaje predpisov iz 3. in 4. člena tega zakona
ostanejo v veljavi naslednji izvršilni predpisi, izdani na podlagi 19. in
20. člena ZVO-1:
1.     Pravilnik
o ravnanju z amalgamskimi odpadki, ki nastanejo pri opravljanju zdravstvene
dejavnosti in z njo povezanih raziskavah (Uradni list RS, št. 86/05);
2.     Pravilnik
o vsebnosti biogoriv v gorivih za pogon motornih vozil (Uradni list RS, št.
83/05);
3.     Pravilnik
o prevzemu ladijskih odpadkov in ostankov tovora (Uradni list RS, št. 66/05);
4.     Pravilnik
o fizikalno-kemijskih lastnostih tekočih goriv (Uradni list RS, št. 65/05);
5.     Pravilnik
o ravnanju z odpadno električno in elektronsko opremo (Uradni list RS, št.
118/04) in
6.     Pravilnik
o izvajanju dobre kmetijske prakse (Uradni list RS, št. 130/04).
57. člen
(obveznost izdaje
podzakonskih predpisov)
Vlada izda izvršilne predpise na podlagi 7., 13. in
49. člena tega zakona najkasneje v treh mesecih po uveljavitvi tega
zakona.
58. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o meteorološki dejavnosti – ZMetD
(Uradni list RS, št. 49/06)
vsebuje naslednjo končno določbo:
»42. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o prostorskem načrtovanju – ZPNačrt
(Uradni list RS, št. 33/07)
v tretjem odstavku 106. člena zakona v zvezi z uporabo 66. in 67. člena zakona
določa:
»(3) Ne glede na določbo prejšnjega odstavka se določbe 66.
in 67. člena ZVO-1 še naprej uporabljajo za dokončanje postopkov priprave
državnih in občinskih prostorskih aktov, ki se skladno z določbami tega zakona
nadaljujejo in končajo po določbah ZUreP-1 ter za njihovo spreminjanje in
dopolnjevanje.«;
ter vsebuje naslednjo končno določbo:
»113. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
financiranju občin – ZFO-1A (Uradni list RS, št. 57/08)
v zvezi z delnim prenehanjem veljavnosti drugega stavka prvega odstavka 112.
člena ter drugega in tretjega stavka četrtega odstavka in petega odstavka 113.
člena zakona določa:
»Določbe zakona iz prejšnjega odstavka delno prenehajo
veljati 1. januarja 2009.«;
ter vsebuje naslednjo končno določbo:
»21. člen
(uveljavitev tega zakona)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
varstvu okolja – ZVO-1B (Uradni list RS, št. 70/08)
spreminja 172. člen zakona tako, da se glasi:
»172. člen
(okoljevarstveno dovoljenje
za naprave, ki lahko povzročajo onesnaževanje večjega obsega)
(1) Upravljavci obstoječih naprav iz 68. člena tega zakona
morajo njihovo obratovanje uskladiti z določbami tega zakona in pridobiti
okoljevarstveno dovoljenje najkasneje do 31. oktobra 2007, razen upravljavcev
obstoječih naprav, za katere je rok uskladitve določen z ratificirano in
objavljeno mednarodno pogodbo.
(2) Za obstoječo napravo iz prejšnjega odstavka se šteje
naprava, ki obratuje na dan uveljavitve predpisa iz četrtega odstavka 68. člena
tega zakona ali je bilo pred njegovo uveljavitvijo zanjo pridobljeno
pravnomočno gradbeno dovoljenje po predpisih o graditvi objektov.
(3) Če upravljavec obstoječe naprave ne pridobi
okoljevarstvenega dovoljenja do roka iz prvega odstavka tega člena, izda
inšpekcija, pristojna za varstvo okolja, potem ko je postala odločba o
zavrnitvi izdaje okoljevarstvenega dovoljenja pravnomočna, odločbo o prenehanju
delovanja naprave, razen v primeru, če so razlogi za neizpolnitev obveznosti
upravljavca na strani ministrstva.
(4) Pritožba zoper odločbo iz prejšnjega odstavka ne zadrži
njene izvršitve.
(5) V postopkih za izdajo okoljevarstvenih dovoljenj iz
prvega odstavka tega člena pritožba stranskega udeleženca ne zadrži izvršitve.«;
ter vsebuje naslednje prehodne in končne
določbe:
»PREHODNE IN KONČE DOLOČBE
89. člen
(pooblaščene osebe za
izdelovanje okoljskih poročil in poročil o vplivih na okolje)
(1) Določbe prvega odstavka 55. člena zakona se začnejo
uporabljati 1. januarja 2010.
(2) Do roka iz prejšnjega odstavka lahko izdeluje okoljsko
poročilo oziroma poročilo o vplivih na okolje oseba, ki jo za to pooblasti
pripravljavec plana oziroma nosilec posega v okolje.
(3) Ne glede na določbe prejšnjih odstavkov lahko izdela
okoljsko poročilo ali poročilo o vplivih na okolje oseba, ki je s
pripravljavcem plana ali nosilcem posega imela sklenjeno pogodbo o izdelavi
okoljskega poročila oziroma poročila o vplivih na okolje na dan
1. januarja 2010, pripravljavec plana ali nosilec posega pa morata k vlogi
za izdajo potrdila o ustreznosti plana oziroma okoljevarstvenega soglasja
priložiti tudi revizijo okoljskega poročila ali poročila o vplivih na okolje.
90. člen
(izdaja okoljevarstvenega
dovoljenja za obstoječo napravo, ki lahko povzroča onesnaževanje večjega
obsega)
(1) V postopku za izdajo okoljevarstvenega dovoljenja za
obstoječo napravo iz 68. člena zakona se ne uporabljajo določbe 71. in 73. člena
zakona, vlogi za pridobitev dovoljenja pa ni treba priložiti elaborata o
določitvi vplivnega območja naprave iz drugega odstavka 70. člena zakona. Za
določitev strank v postopku se uporabljajo določbe 84.a člena zakona.
(2) Za obstoječo napravo iz prejšnjega odstavka se šteje
naprava, določena kot obstoječa naprava z Uredbo o vrsti dejavnosti in naprav,
ki lahko povzročajo onesnaževanje večjega obsega (Uradni list RS, št. 97/04,
71/07 in 122/07).
91. člen
(začetek uporabe določb za
ugotavljanje odgovornosti za okoljsko škodo)
Določbe V.a poglavja tega zakona se ne uporabljajo za
okoljsko škodo, povzročeno z emisijo, dogodkom ali izrednim dogodkom, ki se je
zgodil pred dnem uveljavitve tega zakona, ali je posledica dejavnosti, končane
pred dnem uveljavitve tega zakona.
92. člen
(prilagoditev izdanih
dovoljenj za izpuščanje toplogrednih plinov)
(1) Ministrstvo po uradni dolžnosti prilagodi dovoljenja za
izpuščanje toplogrednih plinov, izdana do uveljavitve tega zakona, določbam
tega zakona najkasneje v treh mesecih od uveljavitve tega zakona.
(2) Ministrstvo v okviru prilagoditve iz prejšnjega odstavka
odobri tudi načrt monitoringa emisij toplogrednih plinov iz prvega odstavka
133. člena zakona, ki ga mora imetnik dovoljenja za izpuščanje toplogrednih
plinov ministrstvu poslati najkasneje v roku enega meseca od uveljavitve tega
zakona.
93. člen
(uskladitev delovanja Ekološkega
sklada Republike Slovenije)
(1) Ekološki sklad Republike Slovenije, javni sklad,
ustanovljen z Zakonom o varstvu okolja (Uradni list RS, št. 39/06 – uradno
prečiščeno besedilo, 49/06 – ZMetD, 66/06 – odločba US in 33/07 – ZPNačrt), z
dnem uveljavitve tega zakona nadaljuje svoje delo kot Eko sklad, Slovenski
okoljski javni sklad. Organi Ekološkega sklada Republike Slovenije, javnega
sklada nadaljujejo svoje delo kot organi Sklada po tem zakonu do izteka
obdobja, za katerega so bili imenovani.
(2) Javni razpisi Ekološkega sklada Republike Slovenije,
javnega sklada, začeti pred uveljavitvijo tega zakona, se zaključijo po
postopkih in pogojih, določenih v posameznem javnem razpisu.
(3) Ustanovitveni akt Sklada mora biti usklajen s tem zakonom
v treh mesecih po uveljavitvi tega zakona, splošni pogoji poslovanja pa v
šestih mesecih po uveljavitvi tega zakona.
(4) Do sprejema oziroma uskladitve aktov iz prejšnjega
odstavka veljata Ustanovitveni akt Ekološkega sklada Republike Slovenije,
javnega sklada (Uradni list RS, št. 85/04 in 55/06) in Splošni pogoji
poslovanja za spodbujanje razvoja na področju varstva okolja (Uradni list RS,
št. 117/05), kolikor nista v nasprotju s tem zakonom.
94. člen
(veljavnost predpisov)
(1) Z dnem uveljavitve tega zakona prenehajo veljati tretji
odstavek 48. člena, tretji odstavek 59. člena in tretji odstavek 106. člena
Zakona o prostorskem načrtovanju (Uradni list RS, št. 33/07).
(2) Z dnem uveljavitve tega zakona prenehata veljati 66. in
67. člen Zakona o varstvu pred ionizirajočimi sevanji in jedrski varnosti
(Uradni list RS, št. 67/02).
(3) Predpisi, izdani na podlagi 101. in 134. člena Zakona o
varstvu okolja (Uradni list RS, št. 39/06 – uradno prečiščeno besedilo, 49/06 –
ZMetD, 66/06 – odločba US in 33/07 – ZPNačrt), veljajo do izdaje novih, kolikor
niso v nasprotju s tem zakonom.
95. člen
(izdaja izvršilnih
predpisov)
(1) Vlada izda predpise iz 110.e, 110.f, 140. in 148. člena
zakona v šestih mesecih po uveljavitvi tega zakona.
(2) Minister izda predpise iz 55., 56.c, 110.b, 142. in 142.c
člena zakona in objavi sklepe pristojnega organa Kjotskega protokola iz 140.
člena zakona v šestih mesecih po uveljavitvi tega zakona.
(3) Minister v soglasju z ministroma, pristojnima za kulturno
dediščino in zdravje ljudi izda predpise iz 56. in 56.a člena v šestih mesecih
po uveljavitvi tega zakona.
96. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
varstvu okolja – ZVO-1C (Uradni list RS, št. 108/09)
spreminja 174. člen zakona tako, da se glasi:
»174. člen
(okoljevarstveno dovoljenje
za obrate)
(1) V postopkih za izdajo okoljevarstvenih dovoljenj za
obstoječe obrate iz 18. člena tega zakona se določbe členov tega zakona, ki
urejajo sodelovanje javnosti, ne uporabljajo.
(2) Za obstoječi obrat iz prejšnjega odstavka se šteje obrat,
ki obratuje na dan uveljavitve predpisa iz 18. člena tega zakona ali je bilo
pred njegovo uveljavitvijo zanj pridobljeno pravnomočno gradbeno dovoljenje po
predpisih o graditvi objektov.
(3) Če za obstoječi obrat iz prvega odstavka tega člena na
dan uveljavitve tega zakona še ni izdano okoljevarstveno dovoljenje, za njegovo
pridobitev pa je treba izvesti večjo spremembo, ki zahteva gradnjo po predpisih
o graditvi objektov, za izdajo gradbenega dovoljenja za to gradnjo ni treba
pridobiti okoljevarstvenega dovoljenja.«;
spreminja 89. člen Zakona o spremembah in
dopolnitvah Zakona o varstvu okolja – ZVO-1B tako, da se glasi:
»89. člen
(pooblaščene osebe za
izdelovanje okoljskih poročil in poročil o vplivih na okolje)
(1) Določbe prvega odstavka 55. člena zakona se začnejo
uporabljati 30. junija 2010.
(2) Do roka iz prejšnjega odstavka lahko izdeluje okoljsko
poročilo oziroma poročilo o vplivih na okolje oseba, ki jo za to pooblasti
pripravljavec plana oziroma nosilec posega v okolje.
(3) Ne glede na določbe prejšnjih odstavkov lahko izdela
okoljsko poročilo ali poročilo o vplivih na okolje oseba, ki je s
pripravljavcem plana ali nosilcem posega imela sklenjeno pogodbo o izdelavi
okoljskega poročila oziroma poročila o vplivih na okolje na dan 30. junija
2010 in je bila vloga za pridobitev okoljevarstvenega soglasja vložena do
30. septembra 2010.«;
ter vsebuje naslednje prehodne in končne
določbe:
»Prehodne in končne določbe
77. člen
(nove dejavnosti)
(1) Upravljavci naprav morajo za naprave, ki izvajajo
dejavnost, določeno s predpisom iz šestega odstavka tega člena, in bodo prvič
vključene v trgovanje s pravicami do emisije toplogrednih plinov od
1. januarja 2013 dalje, ministrstvu najpozneje do 30. aprila 2010 poslati
podatke o dejavnostih in emisijah toplogrednih plinov za te naprave v obdobju
od leta 2005 do 2008.
(2) Upravljavci naprav morajo za naprave, ki so
vključene v trgovanje z emisijami toplogrednih plinov v obdobju od leta 2008 do
2012, ministrstvu najpozneje do 30. septembra 2010 poslati podatke o
dejavnostih in emisijah toplogrednih plinov za te naprave v obdobju od leta
2005 do 2008.
(3) Pravilnost in resničnost podatkov iz prvega odstavka
tega člena preveri ministrstvo, preverjene in resnične podatke o emisijah iz
naprav iz prvega odstavka tega člena pa najpozneje do 30. junija 2010
pošlje pristojnemu organu EU.
(4) Ministrstvo lahko pristojnemu organu EU sporoči
nižjo količino emisij glede na zmožnost naprave za zmanjšanje emisij, če
naprava izpušča drug toplogredni plin kot ogljikov dioksid.
(5) Za upravljavce naprav iz prvega odstavka tega člena
se štejejo upravljavci naprav, določeni s predpisom iz šestega odstavka tega
člena.
(6) Minister najpozneje v 30 dneh od uveljavitve tega
zakona predpiše vrsto in vsebino podatkov o dejavnostih in emisijah
toplogrednih plinov iz prvega in drugega odstavka tega člena, način preverjanja
iz tretjega odstavka tega člena in upravljavce naprav iz petega odstavka tega
člena.
78. člen
(prvi načrt monitoringa za
operatorja zrakoplova)
Ne glede na določbo drugega odstavka 139.a člena zakona, mora
operator zrakoplova prvič ministrstvu poslati zahtevo v 14 dneh od uveljavitve
tega zakona.
79. člen
(sprememba okoljevarstvega
dovoljenja)
Ministrstvo spremeni okoljevarstveno dovoljenje za
obratovanje naprave, ki lahko povzroči onesnaževanje večjega obsega v skladu z
določbami 22. člena tega zakona ob prvi spremembi okoljevarstvenega dovoljenja.
80. člen
(začetek uporabe določb)
Določba 66. člena tega zakona se začne uporabljati pri pripravi
državnega proračuna za leto 2011.
81. člen
(povrnitev stroškov
revizije)
(1) Nevladni organizaciji, ki je do dne uveljavitve tega
zakona zaprosila za pridobitev statusa nevladne organizacije, ki deluje v
javnem interesu, ministrstvo na njeno zahtevo povrne stroške revizije.
(2) Zahteva iz prejšnjega odstavka mora vsebovati
dokazilo o plačani reviziji.
82. člen
(uskladitev predpisov)
(1) Vlada izda predpis iz 5. in 35. člena tega zakona
najkasneje v enem letu od uveljavitve tega zakona.
(2) Predpisi, izdani na podlagi 17. in 118. člena
zakona, se uskladijo z določbami tega zakona najkasneje v enem letu od
uveljavitve tega zakona.
(3) Podzakonski akti, izdani na podlagi 148. in 149.
člena zakona, se uporabljajo do uveljavitve predpisov, izdanih na podlagi tega
zakona, kolikor niso v nasprotju s tem zakonom.
83. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
prostorskem načrtovanju – ZPNačrt-A (Uradni list RS, št. 108/09)
v 22. členu določa:
»Z dnem uveljavitve tega zakona se šteje, da v šestem in
sedmem odstavku 46. člena Zakona o varstvu okolja (Uradni list RS, št. 39/06 –
uradno prečiščeno besedilo, 49/06 – ZMetD, 66/06 – odločba US, 33/07 – ZPNačrt,
57/08 – ZFO-1A in 70/08) uporabljeni izraz »sklep o potrditvi predloga plana po
predpisih o prostorskem načrtovanju« pomeni »sklep o ugotovitvi usklajenosti«
po določbah tega zakona.«;
ter vsebuje naslednjo končno določbo:
»23. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah Zakona o varstvu okolja –
ZVO-1D (Uradni list RS, št. 48/12)
vsebuje naslednje prehodne in končne določbe:
»PREHODNE IN KONČNE DOLOČBE
3. člen
Z dnem uveljavitve tega zakona preneha veljati Odlok o
ustanovitvi Sveta za varstvo okolja Republike Slovenije (Uradni list RS, št.
34/10).
4. člen
Svet za varstvo okolja Republike Slovenije preneha delovati z
dnem uveljavitve tega zakona.
5. člen
Z dnem uveljavitve tega zakona ministrstvo, pristojno za
okolje, prevzame arhiv in spletni portal Sveta za varstvo okolja Republike
Slovenije.
6. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
varstvu okolja – ZVO-1E (Uradni list RS, št. 57/12)
spreminja 194. člen zakona tako, da se glasi:
»194. člen
(projekt nameravanega
posega in revizija poročila o vplivih na okolje)
(1) Do izdaje predpisa iz tretjega odstavka 53. člena tega
zakona se za projekt nameravanega posega iz 51. člena tega zakona, ki je
gradnja, šteje idejna zasnova ali projekt, ki je obdelan na višji ravni,
skladno s predpisi o graditvi objektov.
(2) Do imenovanja okoljskih izvedencev lahko revizijo
okoljskega poročila iz 41. člena tega zakona ali poročila o vplivih na okolje
iz 54. člena tega zakona izdela oseba, ki je pridobila pooblastilo za izdelavo
poročila o vplivih na okolje na podlagi ZVO, pri čemer morajo biti izpolnjeni
pogoji iz tretjega in osmega odstavka 56. člena tega zakona.«;
ter vsebuje naslednje prehodne in končno
določbo:
»PREHODNE IN KONČA DOLOČBA
7. člen
(1) Imetnik veljavnega okoljevarstvenega dovoljenja, izdanega
na podlagi 82. in 86. člena Zakona o varstvu okolja (Uradni list RS, št. 39/06
– uradno prečiščeno besedilo, 49/06 – ZMetD, 66/06 – odločba US, 33/07 –
ZPNačrt, 57/08 – ZFO-1A, 70/08 in 108/09), lahko najpozneje tri mesece pred
iztekom njegove veljavnosti vloži na ministrstvo, pristojno za varstvo okolja,
zahtevo za spremembo veljavnosti svojega dovoljenja v skladu z 82. oziroma 86.
členom zakona. 
(2) Ministrstvo, pristojno za varstvo okolja, spremeni
veljavnost dovoljenja iz prejšnjega odstavka na obdobje desetih let od dneva
njegove veljavnosti, pri čemer se ne uporabljajo določbe šestega odstavka 82.
člena oziroma šestega odstavka 86. člena zakona. 
(3) Ne glede na določbe prejšnjega odstavka spremeni
ministrstvo, pristojno za varstvo okolja, imetniku okoljevarstvenega dovoljenja
za komunalno ali skupno čistilno napravo veljavnost tega dovoljenja le do roka,
ko je za takšno čistilno napravo predpisana prilagoditev zahtevam predpisa, ki
ureja emisijo snovi pri odvajanju odpadne vode iz komunalnih čistilnih naprav,
pri čemer se ne uporabljajo določbe šestega odstavka 82. člena zakona. 
(4) Vloge, ki so bile vložene za izdajo okoljevarstvenih
dovoljenj za naprave in dejavnosti iz 82. člena oziroma za obrate iz 86. člena
zakona pred uveljavitvijo tega zakona, se glede roka veljavnosti obravnavajo v
skladu z določbami 82. oziroma 86. člena zakona. 
(5) Vloge, ki so bile vložene za podaljšanje okoljevarstvenih
dovoljenj za naprave in dejavnosti iz 82. člena oziroma za obrate iz 86. člena
zakona pred uveljavitvijo tega zakona, se štejejo za vloge iz prvega odstavka
tega člena.
8. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
varstvu okolja – ZVO-1F (Uradni list RS, št. 92/13)
vsebuje naslednje prehodne in končne določbe:
PREHODNE IN KONČNE DOLOČBE
84. člen
(spremembe veljavnega
okoljevarstvenega dovoljenja)
(1) Postopki za pridobitev okoljevarstvenega dovoljenja za
naprave iz 68. člena Zakona o varstvu okolja (Uradni list RS, št. 39/06 –
uradno prečiščeno besedilo, 49/06 – ZMetD, 66/06 – odločba US, 33/07 – ZPNačrt,
57/08 – ZFO-1A, 70/08, 108/09, 48/12 in 57/12) in postopki za spremembo
okoljevarstvenega dovoljenja iz 77. člena Zakona o varstvu okolja (Uradni list
RS, št. 39/06 – uradno prečiščeno besedilo, 49/06 – ZMetD, 66/06 – odločba US,
33/07 – ZPNačrt, 57/08 – ZFO-1A, 70/08, 108/09, 48/12 in 57/12), začeti pa ne
končani do uveljavitve tega zakona, se končajo v skladu s tem zakonom, pri
čemer se ne uporabljajo določbe četrtega odstavka spremenjenega 70. člena zakona.
(2) Upravljavec naprave, ki mu je bilo izdano okoljevarstveno
dovoljenje na podlagi 72. člena Zakona o varstvu okolja (Uradni list RS, št.
39/06 – uradno prečiščeno besedilo, 49/06 – ZMetD, 66/06 – odločba US, 33/07 –
ZPNačrt, 57/08 – ZFO-1A, 70/08, 108/09, 48/12 in 57/12) pred 7. januarjem 2013
ali pred uveljavitvijo predpisa iz šestega odstavka spremenjenega 70. člena
zakona, obratovanje njegove naprave pa vključuje uporabo, proizvodnjo ali
emisijo določene nevarne snovi v skladu s četrtim odstavkom spremenjenega 70.
člena zakona, mora ministrstvu v primeru iz spremenjenega 77. ali spremenjenega
78. člena zakona predložiti izhodiščno poročilo iz četrtega odstavka
spremenjenega 70. člena zakona. 
(3) Določba prejšnjega odstavka se začne uporabljati šest
mesecev po uveljavitvi predpisa iz šestega odstavka spremenjenega 70. člena
Zakona o varstvu okolja (Uradni list RS, št. 39/06 – uradno prečiščeno
besedilo, 49/06 – ZMetD, 66/06 – odločba US, 33/07 – ZPNačrt, 57/08 – ZFO-1A,
70/08, 108/09, 48/12 in 57/12).
85. člen
(okoljevarstveno dovoljenje
za nove dejavnosti)
(1) Upravljavec obstoječe naprave, ki izvaja dejavnost, prvič
določeno po uveljavitvi tega zakona v predpisu iz četrtega odstavka
spremenjenega 68. člena zakona, mora obratovanje naprave uskladiti z določbami
tega zakona in pridobiti okoljevarstveno dovoljenje v skladu s spremenjenim 74.
členom zakona najpozneje do 7. julija 2015. 
(2) Za obstoječo napravo iz prejšnjega odstavka se šteje
naprava, ki je obratovala ali je bilo zanjo pridobljeno pravnomočno gradbeno
dovoljenje po predpisih o graditvi objektov pred 7. januarjem 2013. 
(3) V postopku za izdajo okoljevarstvenega dovoljenja za
napravo iz prvega odstavka tega člena se ne uporabljajo določbe spremenjenega
71. člena in spremenjenega 73. člena zakona, vlogi za pridobitev
okoljevarstvenega dovoljenja pa ni treba priložiti elaborata iz drugega
odstavka spremenjenega 70. člena zakona. Za določitev strank v postopku se
uporabljajo določbe spremenjenega 84.a člena zakona. Če mora upravljavec naprave
iz prejšnjega odstavka za njeno uskladitev z določbami tega zakona pridobiti
gradbeno dovoljenje po predpisih o graditvi objektov, se to lahko izda brez
okoljevarstvenega dovoljenja. 
(4) Določbe prejšnjega odstavka se uporabljajo tudi v
primeru, če namerava upravljavec iz prvega odstavka tega člena na svoji napravi
izvesti spremembo, ki ni večja sprememba, vloga za pridobitev okoljevarstvenega
dovoljenja pa mora vsebovati vsebine iz drugega odstavka spremenjenega 70.
člena zakona, ki se nanašajo tudi na nameravano spremembo naprave, opis
obstoječe naprave in nameravane spremembe. 
(5) Če namerava upravljavec iz prvega odstavka tega člena na
napravi izvesti tudi večjo spremembo, mora vložiti vlogo za pridobitev
okoljevarstvenega dovoljenja v skladu z drugim odstavkom spremenjenega 70.
člena tega zakona za obstoječo napravo iz drugega odstavka tega člena in za
njeno spremembo, za določitev strank v postopku pa se uporabljajo določbe
spremenjenega 71. člena in spremenjenega 73. člena zakona. 
(6) Ministrstvo mora odločiti o izdaji okoljevarstvenega
dovoljenja iz tretjega in petega odstavka tega člena najpozneje v šestih
mesecih od prejema popolne vloge za izdajo okoljevarstvenega dovoljenja. Če
drugostopenjski upravni organ ugotovi, da je pritožba zoper odločbo prve
stopnje utemeljena, to odločbo odpravi in s svojo odločbo najpozneje v enem
mesecu od vložitve pritožbe sam reši zadevo. Če pristojno sodišče v upravnem
sporu zoper dokončno odločbo o okoljevarstvenem dovoljenju ugotovi, da je tožba
utemeljena, odločbo odpravi in v treh mesecih od vložitve tožbe s sodbo odloči
o okoljevarstvenem dovoljenju. 
(7) Če ima upravljavec obstoječe naprave iz prvega odstavka
tega člena okoljevarstveno dovoljenje, izdano na podlagi 84. člena Zakona o
varstvu okolja (Uradni list RS, št. 39/06 – uradno prečiščeno besedilo, 49/06 –
ZMetD, 66/06 – odločba US, 33/07 – ZPNačrt, 57/08 – ZFO-1A, 70/08, 108/09,
48/12 in 57/12), ga ministrstvo z okoljevarstvenim dovoljenjem iz prejšnjega
odstavka razveljavi.
86. člen
(prilagoditev obstoječih
naprav objavljenim zaključkom o BAT)
Upravljavec naprave, ki je pridobil okoljevarstveno
dovoljenje na podlagi 68. člena Zakona o varstvu okolja (Uradni list RS, št.
39/06 – uradno prečiščeno besedilo, 49/06 – ZMetD, 66/06 – odločba US, 33/07 –
ZPNačrt, 57/08 – ZFO-1A, 70/08, 108/09, 48/12 in 57/12) pred uveljavitvijo tega
zakona in so bili za njegovo glavno dejavnost objavljeni zaključki o BAT do
uveljavitve tega zakona, morajo svojo napravo prilagoditi zaključkom o BAT in
pridobiti okoljevarstveno dovoljenje v skladu s spremenjenim 78. členom zakona.
87. člen
(dokončanje postopkov)
(1) Postopki za izdajo okoljevarstvenega dovoljenja za
obstoječe naprave iz 172. člena Zakona o varstvu okolja (Uradni list RS, št.
39/06 – uradno prečiščeno besedilo, 49/06 – ZMetD, 66/06 – odločba US, 33/07 –
ZPNačrt, 57/08 – ZFO-1A, 70/08, 108/09, 48/12 in 57/12), začeti, pa ne končani
do uveljavitve tega zakona, se končajo v skladu s tem zakonom, pri čemer mora: 
1.     ministrstvo
odločiti o izdaji okoljevarstvenega dovoljenja najpozneje v dveh mesecih od
uveljavitve tega zakona; 
2.     drugostopenjski
upravni organ, če ugotovi, da je pritožba zoper odločbo iz prejšnje točke
utemeljena, to odločbo odpraviti in s svojo odločbo najpozneje v enem mesecu od
vložitve pritožbe sam rešiti zadevo; 
3.     pristojno
sodišče v upravnem sporu zoper dokončno odločbo o okoljevarstvenem dovoljenju,
če ugotovi, da je tožba utemeljena, odločbo odpraviti in v treh mesecih s sodbo
odločiti o okoljevarstvenem dovoljenju. 
(2) Ne glede na določbo drugega odstavka 172. člena Zakona o
varstvu okolja (Uradni list RS, št. 39/06 – uradno prečiščeno besedilo, 49/06 –
ZMetD, 66/06 – odločba US, 33/07 – ZPNačrt, 57/08 – ZFO-1A, 70/08, 108/09,
48/12 in 57/12) se za obstoječo napravo šteje naprava, ki je obratovala na dan
1. maja 2004, in v obsegu, za katerega je njen upravljavec do 31. oktobra 2006
na podlagi tretjega odstavka 14. člena Uredbe o vrsti dejavnosti in naprav, ki
lahko povzročijo onesnaževanje večjega obsega (Uradni list RS, št. 97/04)
vložil vlogo za pridobitev okoljevarstvenega dovoljenja, skupaj z vsemi
spremembami, ki so bile zaradi uskladitve na podlagi prvega odstavka 172. člena
Zakona o varstvu okolja (Uradni list RS, št. 39/06 – uradno prečiščeno
besedilo, 49/06 – ZMetD, 66/06 – odločba US, 33/07 – ZPNačrt, 57/08 – ZFO-1A,
70/08, 108/09, 48/12 in 57/12) na napravi izvedene do uveljavitve tega zakona. 
(3) Če je upravljavec naprave iz prvega odstavka tega člena
do uveljavitve tega zakona izvedel tudi spremembe na napravi, ki niso bile
potrebne zaradi uskladitve iz prejšnjega odstavka, lahko vloži vlogo za
spremembo okoljevarstvenega dovoljenja na podlagi spremenjenega 77. člena
zakona po pravnomočnosti okoljevarstvenega dovoljenja iz prvega odstavka tega
člena.
88. člen
(končnanje postopkov za
pridobitev okoljevarstvenega dovoljenja za obrat)
Postopki za pridobitev okoljevarstvenega dovoljenja za obrat
iz 86. člena Zakona o varstvu okolja (Uradni list RS, št. 39/06 – uradno
prečiščeno besedilo, 49/06 – ZMetD, 66/06 – odločba US, 33/07 – ZPNačrt, 57/08
– ZFO-1A, 70/08, 108/09, 48/12 in 57/12), začeti, pa ne končani do uveljavitve
tega zakona, se končajo v skladu s tem zakonom.
89. člen
(veljavnost dovoljenj za
začasno ali občasno čezmerno obremenitev okolja)
(1) Postopki za pridobitev dovoljenja za začasno ali občasno
čezmerno obremenitev okolja iz prvega odstavka 94. člena Zakona o varstvu
okolja (Uradni list RS, št. 39/06 – uradno prečiščeno besedilo, 49/06 – ZMetD,
66/06 – odločba US, 33/07 – ZPNačrt, 57/08 – ZFO-1A, 70/08, 108/09, 48/12 in
57/12), začeti, pa ne končani do uveljavitve tega zakona, se ustavijo. 
(2) Dovoljenja za začasno ali občasno čezmerno obremenitev
okolja, izdana na podlagi prvega odstavka 94. člena Zakona o varstvu okolja
(Uradni list RS, št. 39/06 – uradno prečiščeno besedilo, 49/06 – ZMetD, 66/06 –
odločba US, 33/07 – ZPNačrt, 57/08 – ZFO-1A, 70/08, 108/09, 48/12 in 57/12) do
uveljavitve tega zakona, se izvedejo na način in v roku, določenima v teh
dovoljenjih.
90. člen
(uskladitev dovoljenj za
izpuščanje toplogrednih plinov)
(1) Ministrstvo dovoljenja za izpuščanje toplogrednih plinov,
izdana do uveljavitve tega zakona na podlagi 119. člena Zakona o varstvu okolja
(Uradni list RS, št. 39/06 – uradno prečiščeno besedilo, 49/06 – ZMetD, 66/06 –
odločba US, 33/07 – ZPNačrt, 57/08 – ZFO-1A, 70/08, 108/09, 48/12 in 57/12), po
uradni dolžnosti uskladi z določbami tega zakona najpozneje v devetih mesecih
od uveljavitve tega zakona. 
(2) Dovoljenja za izpuščanje toplogrednih plinov, izdana do
uveljavitve tega zakona na podlagi 119. člena Zakona o varstvu okolja (Uradni
list RS, št. 39/06 – uradno prečiščeno besedilo, 49/06 – ZMetD, 66/06 – odločba
US, 33/07 – ZPNačrt, 57/08 – ZFO-1A, 70/08, 108/09, 48/12 in 57/12), in
odločbe, izdane zaradi odobritve načrta monitoringa emisij toplogrednih plinov
na podlagi 133. člena Zakona o varstvu okolja (Uradni list RS, št. 39/06 –
uradno prečiščeno besedilo, 49/06 – ZMetD, 66/06 – odločba US, 33/07 – ZPNačrt,
57/08 – ZFO-1A, 70/08, 108/09, 48/12 in 57/12) ali na podlagi devetega odstavka
5. člena Uredbe o toplogrednih plinih, dejavnostih in napravah, za katere je
treba pridobiti dovoljenje za izpuščanje toplogrednih plinih oziroma izvajati
monitoring emisij toplogrednih plinov (Uradni list RS, št. 55/11 in 1/13),
prenehajo veljati z dnem dokončnosti odločb iz prejšnjega odstavka, s katerimi
so bila usklajena dovoljenja iz prejšnjega odstavka. 
(3) Postopki za pridobitev dovoljenja za izpuščanje
toplogrednih plinov iz 119. člena Zakona o varstvu okolja (Uradni list RS, št.
39/06 – uradno prečiščeno besedilo, 49/06 – ZMetD, 66/06 – odločba US, 33/07 –
ZPNačrt, 57/08 – ZFO-1A, 70/08, 108/09, 48/12 in 57/12), začeti, pa ne končani
do uveljavitve tega zakona, se končajo v skladu s tem zakonom. 
(4) Postopki za odobritev načrta monitoringa emisij
toplogrednih plinov iz 133. člena Zakona o varstvu okolja (Uradni list RS, št.
39/06 – uradno prečiščeno besedilo, 49/06 – ZMetD, 66/06 – odločba US, 33/07 –
ZPNačrt, 57/08 – ZFO-1A, 70/08, 108/09, 48/12 in 57/12) se za leto 2014
izvedejo v skladu z Zakonom o varstvu okolja (Uradni list RS, št. 39/06 –
uradno prečiščeno besedilo, 49/06 – ZMetD, 66/06 – odločba US, 33/07 – ZPNačrt,
57/08 – ZFO-1A, 70/08, 108/09, 48/12 in 57/12).
91. člen
(veljavnost pooblastil za
preverjanje poročil o emisijah toplogrednih plinov)
(1) Pravna ali fizična oseba, ki je do uveljavitve tega
zakona pridobila pooblastilo za preverjanje poročil o emisijah toplogrednih
plinov na podlagi 134.a člena Zakona o varstvu okolja (Uradni list RS, št.
39/06 – uradno prečiščeno besedilo, 49/06 – ZMetD, 66/06 – odločba US, 33/07 –
ZPNačrt, 57/08 – ZFO-1A, 70/08, 108/09, 48/12 in 57/12) in želi preverjati
poročila o emisijah toplogrednih plinov iz spremenjenega 133. člena zakona,
mora pridobiti akreditacijsko listino v skladu s spremenjenim 133. členom
zakona do 31. decembra 2013. 
(2) Pooblastila iz prejšnjega odstavka, izdana do uveljavitve
tega zakona na podlagi 134.a člena Zakona o varstvu okolja (Uradni list RS, št.
39/06 – uradno prečiščeno besedilo, 49/06 – ZMetD, 66/06 – odločba US, 33/07 –
ZPNačrt, 57/08 – ZFO-1A, 70/08, 108/09, 48/12 in 57/12), veljajo do 31.
decembra 2013.
92. člen
(izvajanje obvezne državne
gospodarske javne službe do 31. decembra 2015)
(1) Obvezna državna gospodarska javna služba izvajanja
meritev, pregledovanja in čiščenja kurilnih naprav, dimnih vodov in zračnikov
zaradi varstva okolja in učinkovite rabe energije, varstva človekovega zdravja
in varstva pred požarom iz 5. točke prvega odstavka 148. člena Zakona o varstvu
okolja (Uradni list RS, št. 39/06 – uradno prečiščeno besedilo, 49/06 – ZMetD,
66/06 – odločba US, 33/07 – ZPNačrt, 57/08 – ZFO-1A, 70/08, 108/09, 48/12 in
57/12) se izvaja do 31. decembra 2015 po dosedanjih predpisih. 
(2) Izvajalec gospodarske javne službe iz prvega odstavka
tega člena zaradi zagotavljanja storitev vsem uporabnikom vodi evidenco
uporabnikov storitev obvezne državne gospodarske javne službe iz prvega
odstavka tega člena, ki vsebuje naslednje podatke: 
1.     ime in
priimek oziroma firmo uporabnika, 
2.     naslov
oziroma sedež uporabnika. 
(3) Z dnem prenehanja opravljanja obvezne državne gospodarske
javne službe iz prvega odstavka tega člena mora izvajalec iz prejšnjega
odstavka evidenco uporabnikov storitev obvezne državne gospodarske javne službe
iz prvega odstavka tega člena prenesti na ministrstvo, ki jo prenese na novega
izvajalca obvezne državne gospodarske javne službe iz prvega odstavka tega
člena. 
(4) Ministrstvo zaradi izvajanja nadzora nad izvajalcem
obvezne državne gospodarske javne službe iz prvega odstavka tega člena vodi
evidenco o osebah, s katerimi se je izvajalec zavezal opravljati gospodarsko
javno službo. 
(5) Evidenca iz prejšnjega odstavka vsebuje naslednje osebne
podatke: 
1.     ime in
priimek osebe iz prejšnjega odstavka in 
2.     EMŠO osebe
iz prejšnje točke. 
(6) Izvajalec obvezne državne gospodarske javne službe iz
prvega odstavka tega člena mora ministrstvu v skladu z dosedanjimi predpisi in
s sklenjeno koncesijsko pogodbo predložiti podatke iz prejšnjega odstavka.
Osebni podatki se izbrišejo iz evidence po treh letih od dneva prenehanja
veljavnosti koncesijske pogodbe. 
(7) V primeru, ko koncesijsko razmerje za izvajanje obvezne
državne gospodarske javne službe iz prejšnjega odstavka preneha pred rokom iz
prvega odstavka tega člena, lahko vlada: 
1.     na zahtevo
koncesionarja, ki jo mora vložiti najkasneje v roku treh mesecev pred iztekom
veljavnosti koncesijske pogodbe, le to podaljša do roka iz prvega odstavka tega
člena, če koncesionar izpolnjuje predpisane pogoje in zoper njega ni začet
postopek za odvzem koncesije, ali 
2.     podeli
koncesijo do roka iz prvega odstavka tega člena na podlagi javnega razpisa
drugi osebi, ki izpolnjuje predpisane pogoje in proti njej ni začet postopek
odvzema koncesije, če oseba iz prejšnje točke ne vloži zahteve za podaljšanje v
predpisanem roku ali ne izpolnjuje predpisanih pogojev. 
(8) O podaljšanju koncesije iz prejšnjega odstavka vlada
odloči z odločbo. 
(9) V primeru, ko vlada koncesijo odvzame pred iztekom roka
iz prvega odstavka tega člena, vlada na podlagi javnega poziva podeli koncesijo
drugi osebi, ki izpolnjuje predpisane pogoje in zoper njo ni začet postopek za
odvzem koncesije, če se ta s podelitvijo strinja, vendar ne dlje od roka iz
prvega odstavka tega člena. Prednost pri podelitvi koncesije ima oseba, katere
sedež je najbližje središču koncesijskega območja. Za središče koncesijskega
območja se šteje sedež občine iz koncesijskega območja v skladu s predpisom, ki
ureja način izvajanja obvezne državne gospodarske javne službe iz prvega
odstavka tega člena. 
(10) Vlada lahko podeli koncesijo iz prejšnjega odstavka z
odločbo o začasnem izvajanju koncesije najdlje za eno leto, vendar ne dlje od
datuma iz prvega odstavka tega člena. 
(11) Koncesijske pogodbe, ki so bile sklenjene za izvajanje
obvezne državne gospodarske javne službe iz prvega odstavka tega člena pred
uveljavitvijo tega zakona, njihova veljavnost pa se izteče po datumu iz prvega
odstavka tega člena, prenehajo z dnem 31. decembra 2015.
93. člen
(začetek uporabe)
(1) Določbe novega 51.a člena se začnejo uporabljati z dnem
uveljavitve predpisov iz četrtega odstavka spremenjenega 51. člena in devetega
odstavka novega 51.a člena zakona. 
(2) Določbe četrtega odstavka spremenjenega 70. člena zakona
se začnejo uporabljati šest mesecev po uveljavitvi predpisa iz šestega odstavka
spremenjenega 70. člena zakona.
94. člen
(izdaja in uskladitev
predpisov)
(1) Vlada izda predpise iz četrtega odstavka spremenjenega
51. člena, devetega odstavka novega 51.a člena, četrtega odstavka spremenjenega
68. člena in šestega odstavka spremenjenega 70. člena zakona najpozneje v treh
mesecih od uveljavitve tega zakona. 
(2) Predpisi, izdani na podlagi 51. in 68. člena Zakona o
varstvu okolja (Uradni list RS, št. 39/06 – uradno prečiščeno besedilo, 49/06 –
ZMetD, 66/06 – odločba US, 33/07 – ZPNačrt, 57/08 – ZFO-1A, 70/08, 108/09,
48/12 in 57/12), veljajo do uveljavitve predpisov iz prejšnjega odstavka. 
(3) Uredba o načinu uporabe zvočnih naprav, ki na shodih in
prireditvah povzročajo hrup (Uradni list RS, št. 118/05) se uskladi z določbami
spremenjenega 94. zakona najpozneje v šestih mesecih od uveljavitve tega
zakona.
95. člen
(prenehanje veljavnosti)
Z dnem uveljavitve tega zakona prenehajo veljati: 
1.     Pravilnik
o merilih za preverjanje poročila o emisijah toplogrednih plinov in pogojih, ki
jih mora izpolnjevati preveritelj (Uradni list RS, št. 79/10), 
2.     Pravilnik
o pogojih za vpis v evidenco izdelovalcev okoljskih poročil in poročil o
vplivih na okolje ter delovanju strokovne komisije (Uradni list RS, št. 70/11)
in 
3.     Pravilnik
o pogojih za pridobitev potrdila o strokovni usposobljenosti za izdelovanje
okoljskih poročil oziroma poročil o vplivih na okolje ter preizkusu strokovnega
znanja (Uradni list RS, št. 22/13).
96. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah Zakona o varstvu okolja –
ZVO-1G (Uradni list RS,
št. 56/15)
spreminja 172. člen zakona tako, da se glasi:
»172. člen
(okoljevarstveno dovoljenje
za naprave, ki lahko povzročajo onesnaževanje večjega obsega)
(1) Upravljavci obstoječih naprav iz 68. člena tega zakona
morajo njihovo obratovanje uskladiti z določbami tega zakona in pridobiti
okoljevarstveno dovoljenje najkasneje do 31. oktobra 2007, razen upravljavcev
obstoječih naprav, za katere je rok uskladitve določen z ratificirano in
objavljeno mednarodno pogodbo.
(2) Za obstoječo napravo iz prejšnjega odstavka se šteje
naprava, ki obratuje na dan uveljavitve predpisa iz četrtega odstavka 68. člena
tega zakona ali je bilo pred njegovo uveljavitvijo zanjo pridobljeno
pravnomočno gradbeno dovoljenje po predpisih o graditvi objektov.
(3) V postopkih za izdajo okoljevarstvenih dovoljenj iz
prvega odstavka tega člena pritožba stranskega udeleženca ne zadrži izvršitve.«;
spreminja 84. člen Zakona o spremembah in
dopolnitvah Zakona o varstvu okolja (Uradni list RS, št. 92/13) tako,
da se glasi:
»84. člen
(spremembe veljavnega
okoljevarstvenega dovoljenja)
(1) Postopki za pridobitev okoljevarstvenega dovoljenja za
naprave iz 68. člena Zakona o varstvu okolja (Uradni list RS, št. 39/06 –
uradno prečiščeno besedilo, 49/06 – ZMetD, 66/06 – odločba US, 33/07 – ZPNačrt,
57/08 – ZFO-1A, 70/08, 108/09, 48/12 in 57/12) in postopki za spremembo
okoljevarstvenega dovoljenja iz 77. člena Zakona o varstvu okolja (Uradni list
RS, št. 39/06 – uradno prečiščeno besedilo, 49/06 – ZMetD, 66/06 – odločba US,
33/07 – ZPNačrt, 57/08 – ZFO-1A, 70/08, 108/09, 48/12 in 57/12), začeti pa ne
končani do uveljavitve tega zakona, se končajo v skladu s tem zakonom, pri
čemer se ne uporabljajo določbe četrtega odstavka spremenjenega 70. člena
zakona. 
(2) Upravljavec naprave, ki mu je bilo izdano okoljevarstveno
dovoljenje na podlagi 72. člena Zakona o varstvu okolja (Uradni list RS, št.
39/06 – uradno prečiščeno besedilo, 49/06 – ZMetD, 66/06 – odločba US, 33/07 –
ZPNačrt, 57/08 – ZFO-1A, 70/08, 108/09, 48/12 in 57/12) pred 7. januarjem 2013
ali pred uveljavitvijo predpisa iz šestega odstavka spremenjenega 70. člena
zakona, obratovanje njegove naprave pa vključuje uporabo, proizvodnjo ali
emisijo določene nevarne snovi v skladu s četrtim odstavkom spremenjenega 70.
člena zakona, mora ministrstvu v primeru iz 1. ali 2. točke tretjega odstavka
spremenjenega 77. člena ali iz 2. do 6. točke prvega odstavka spremenjenega 78.
člena zakona predložiti izhodiščno poročilo iz četrtega odstavka spremenjenega
70. člena zakona. 
(3) Določba prejšnjega odstavka se začne uporabljati šest
mesecev po uveljavitvi predpisa iz šestega odstavka spremenjenega 70. člena
Zakona o varstvu okolja (Uradni list RS, št. 39/06 – uradno prečiščeno
besedilo, 49/06 – ZMetD, 66/06 – odločba US, 33/07 – ZPNačrt, 57/08 – ZFO-1A,
70/08, 108/09, 48/12 in 57/12).«;
ter vsebuje naslednjo končno določbo:
»KONČNA DOLOČBA 
3. člen 
(začetek veljavnosti) 
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah Zakona o spremembah in
dopolnitvah Zakona o varstvu okolja – ZVO-1H (Uradni list RS, št. 102/15) spreminja
92. člen Zakona o spremembah in dopolnitvah Zakona o varstvu okolja – ZVO-1F
(Uradni list RS, št. 92/13)
tako, da se glasi:
»92. člen
(izvajanje obvezne državne
gospodarske javne službe do 31. decembra 2016)
(1) Obvezna državna gospodarska javna služba izvajanja
meritev, pregledovanja in čiščenja kurilnih naprav, dimnih vodov in zračnikov
zaradi varstva okolja in učinkovite rabe energije, varstva človekovega zdravja
in varstva pred požarom iz 5. točke prvega odstavka 148. člena Zakona o varstvu
okolja (Uradni list RS, št. 39/06 – uradno prečiščeno besedilo, 49/06 – ZMetD,
66/06 – odločba US, 33/07 – ZPNačrt, 57/08 – ZFO-1A, 70/08, 108/09, 48/12 in
57/12) se izvaja do 31. decembra 2016 po dosedanjih predpisih. 
(2) Izvajalec gospodarske javne službe iz prvega odstavka
tega člena zaradi zagotavljanja storitev vsem uporabnikom vodi evidenco
uporabnikov storitev obvezne državne gospodarske javne službe iz prvega
odstavka tega člena, ki vsebuje naslednje podatke: 
1.     ime in
priimek oziroma firmo uporabnika, 
2.     naslov
oziroma sedež uporabnika. 
(3) Z dnem prenehanja opravljanja obvezne državne gospodarske
javne službe iz prvega odstavka tega člena mora izvajalec iz prejšnjega
odstavka evidenco uporabnikov storitev obvezne državne gospodarske javne službe
iz prvega odstavka tega člena prenesti na ministrstvo, ki jo prenese na novega
izvajalca obvezne državne gospodarske javne službe iz prvega odstavka tega
člena. 
(4) Ministrstvo zaradi izvajanja nadzora nad izvajalcem
obvezne državne gospodarske javne službe iz prvega odstavka tega člena vodi
evidenco o osebah, s katerimi se je izvajalec zavezal opravljati gospodarsko
javno službo. 
(5) Evidenca iz prejšnjega odstavka vsebuje naslednje osebne
podatke: 
1.     ime in
priimek osebe iz prejšnjega odstavka in 
2.     EMŠO osebe
iz prejšnje točke. 
(6) Izvajalec obvezne državne gospodarske javne službe iz
prvega odstavka tega člena mora ministrstvu v skladu z dosedanjimi predpisi in
s sklenjeno koncesijsko pogodbo predložiti podatke iz prejšnjega odstavka.
Osebni podatki se izbrišejo iz evidence po treh letih od dneva prenehanja
veljavnosti koncesijske pogodbe. 
(7) V primeru, ko koncesijsko razmerje za izvajanje obvezne
državne gospodarske javne službe iz prejšnjega odstavka preneha pred rokom iz
prvega odstavka tega člena, lahko vlada: 
1.     na zahtevo
koncesionarja, ki jo lahko vloži najkasneje v roku treh mesecev pred iztekom
veljavnosti koncesijske pogodbe za koncesionarje, ki jim koncesijska pogodba
poteče med 15. aprilom 2016 in 31. decembrom 2016, oziroma najkasneje
do 15. januarja 2016 za tiste koncesionarje, ki jim koncesijska pogodba
poteče med 31. decembrom 2015 in 14. aprilom 2016, le to podaljša do
roka iz prvega odstavka tega člena, če koncesionar izpolnjuje predpisane pogoje
in zoper njega ni začet postopek za odvzem koncesije, ali 
2.     podeli
koncesijo do roka iz prvega odstavka tega člena na podlagi javnega razpisa
drugi osebi, ki izpolnjuje predpisane pogoje in proti njej ni začet postopek
odvzema koncesije, če oseba iz prejšnje točke ne vloži zahteve za podaljšanje v
predpisanem roku ali ne izpolnjuje predpisanih pogojev. 
(8) O podaljšanju koncesije iz prejšnjega odstavka vlada
odloči z odločbo. 
(9) V primeru, ko vlada koncesijo odvzame pred iztekom roka
iz prvega odstavka tega člena, vlada na podlagi javnega poziva podeli koncesijo
drugi osebi, ki izpolnjuje predpisane pogoje in zoper njo ni začet postopek za odvzem
koncesije, če se ta s podelitvijo strinja, vendar ne dlje od roka iz prvega
odstavka tega člena. Prednost pri podelitvi koncesije ima oseba, katere sedež
je najbližje središču koncesijskega območja. Za središče koncesijskega območja
se šteje sedež občine iz koncesijskega območja v skladu s predpisom, ki ureja
način izvajanja obvezne državne gospodarske javne službe iz prvega odstavka
tega člena. 
(10) Vlada lahko podeli koncesijo iz prejšnjega odstavka z
odločbo o začasnem izvajanju koncesije najdlje za eno leto, vendar ne dlje od
datuma iz prvega odstavka tega člena. 
(11) Koncesijske pogodbe, ki so bile sklenjene za izvajanje
obvezne državne gospodarske javne službe iz prvega odstavka tega člena pred
uveljavitvijo tega zakona, njihova veljavnost pa se izteče po datumu iz prvega
odstavka tega člena, prenehajo z dnem 31. decembra 2016.«;
ter vsebuje naslednjo prehodno in končno
določbo:
»PREHODNA IN KONČNA DOLOČBA
2. člen
(1) Koncesionar iz spremenjene 1. točke sedmega odstavka
92. člena Zakona o spremembah in dopolnitvah Zakona o varstvu okolja
(Uradni list RS, št. 92/13) opravlja obvezno državno gospodarsko javno
službo iz spremenjenega prvega odstavka 92. člena Zakona o spremembah in
dopolnitvah Zakona o varstvu okolja (Uradni list RS, št. 92/13) do sklenitve
nove koncesijske pogodbe oziroma do sklenitve aneksa k pogodbi o podaljšanju
koncesijske pogodbe, če je vložila zahtevo za podaljšanje veljavnosti oziroma
sklenitev koncesijske pogodbe v roku iz spremenjene 1. točke sedmega
odstavka 92. člena Zakona o spremembah in dopolnitvah Zakona o varstvu
okolja (Uradni list RS, št. 92/13).
(2) Na koncesijskih območjih, kjer ni koncesionarja z
veljavno koncesijsko pogodbo po 31. decembru 2015, se za podelitev nove
koncesije smiselno uporablja deveti odstavek 92. člena Zakona o spremembah
in dopolnitvah Zakona o varstvu okolja (Uradni list RS, št. 92/13).
3. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
varstvu okolja – ZVO-1I (Uradni
list RS, št. 30/16)
vsebuje naslednje prehodne in končne določbe:
»PREHODNE IN KONČNE DOLOČBE
42. člen
(1) Predpisi, izdani na podlagi 18. člena Zakona o
varstvu okolja (Uradni list RS, št. 39/06 – uradno prečiščeno besedilo,
49/06 – ZMetD, 66/06 – odl. US, 33/07 – ZPNačrt, 57/08 – ZFO-1A, 70/08, 108/09,
48/12, 57/12, 92/13 in 56/15), veljajo do uveljavitve novih.
(2) Postopki za podaljšanje okoljevarstvenega dovoljenja za
napravo iz 68. člena, napravo ali dejavnost iz 82. člena in obrat iz
86. člena Zakona o varstvu okolja (Uradni list RS, št. 39/06 – uradno
prečiščeno besedilo, 49/06 – ZMetD, 66/06 – odl. US, 33/07 – ZPNačrt, 57/08 –
ZFO-1A, 70/08, 108/09, 48/12, 57/12, 92/13 in 56/15), začeti do uveljavitve
tega zakona, se ustavijo.
(3) Za okoljevarstvena dovoljenja, izdana na podlagi 68., 82.
in 86. člena Zakona o varstvu okolja (Uradni list RS, št. 39/06 –
uradno prečiščeno besedilo, 49/06 – ZMetD, 66/06 – odl. US, 33/07 – ZPNačrt,
57/08 – ZFO-1A, 70/08, 108/09, 48/12, 57/12, 92/13 in 56/15), se šteje, da so
bila izdana za nedoločen čas, ministrstvo pa mora ob prvi spremembi
okoljevarstvenega dovoljenja oziroma najpozneje v dveh letih od uveljavitve
tega zakona ta dovoljenja uskladiti s spremenjenim določbami 69., 82. in
86. člena zakona.
(4) Imetnik okoljevarstvenega dovoljenja za obratovanje
naprave, ki je bilo izdano na podlagi 68. ali 82. člena Zakona o varstvu
okolja (Uradni list RS, št. 39/06 – uradno prečiščeno besedilo, 49/06 –
ZMetD, 66/06 – odl. US, 33/07 – ZPNačrt, 57/08 – ZFO-1A, 70/08, 108/09, 48/12
in 57/12) pred 1. septembrom 2012, rok za prilagoditev te naprave zahtevam
predpisa, ki ureja emisijo snovi in toplote pri odvajanju odpadnih voda v vode
in javno kanalizacijo, pa je določen z rokom izteka veljavnosti
okoljevarstvenega dovoljenja, mora prilagoditi obratovanje naprave do tega
roka.
(5) Postopki za pridobitev okoljevarstvenega dovoljenja,
začeti pred uveljavitvijo predpisa iz enajstega odstavka 74. člena Zakona
o varstvu okolja (Uradni list RS, št. 39/06 – uradno prečiščeno besedilo,
49/06 – ZMetD, 66/06 – odl. US, 33/07 – ZPNačrt, 57/08 – ZFO-1A, 70/08, 108/09,
48/12, 57/12, 92/13 in 56/15) in ne dokončani do uveljavitve tega zakona, se
dokončajo v skladu četrtim, petim in šestim odstavkom 70. člena in
spremenjenim 74. členom zakona.
(6) Postopki prijave nameravanih sprememb v obratovanju
naprave iz 82. člena Zakona o varstvu okolja (Uradni list RS,
št. 39/06 – uradno prečiščeno besedilo, 49/06 – ZMetD, 66/06 – odl. US,
33/07 – ZPNačrt, 57/08 – ZFO-1A, 70/08, 108/09, 48/12, 57/12, 92/13 in 56/15),
začeti pred uveljavitvijo tega zakona, se ustavijo.
(7) Ministrstvo razveljavi pravnomočna okoljevarstvena
dovoljenja, izdana na podlagi 82. člena Zakona o varstvu okolja (Uradni
list RS, št. 39/06 – uradno prečiščeno besedilo, 49/06 – ZMetD, 66/06 –
odl. US, 33/07 – ZPNačrt, 57/08 – ZFO-1A, 70/08, 108/09, 48/12, 57/12, 92/13 in
56/15) istemu upravljavcu za obratovanje iste naprave ali izvajanje iste dejavnosti,
ob prvi spremembi katerega izmed njih in izda eno okoljevarstveno dovoljenje, v
katerem določi vse obveznosti iz razveljavljenih okoljevarstvenih dovoljenj.
(8) Postopki za pridobitev okoljevarstvenega dovoljenja za
obrat na podlagi 86. člena Zakona o varstvu okolja (Uradni list RS,
št. 39/06 – uradno prečiščeno besedilo, 49/06 – ZMetD, 66/06 – odl. US,
33/07 – ZPNačrt, 57/08 – ZFO-1A, 70/08, 108/09, 48/12, 57/12, 92/13 in 56/15),
začeti pred uveljavitvijo tega zakona, se končajo po določbah Zakona o varstvu
okolja (Uradni list RS, št. 39/06 – uradno prečiščeno besedilo, 49/06 –
ZMetD, 66/06 – odl. US, 33/07 – ZPNačrt, 57/08 – ZFO-1A, 70/08, 108/09, 48/12,
57/12, 92/13 in 56/15).
(9) Inšpekcija iz prvega odstavka 156. člena Zakona o
varstvu okolja (Uradni list RS, št. 39/06 – uradno prečiščeno besedilo,
49/06 – ZMetD, 66/06 – odl. US, 33/07 – ZPNačrt, 57/08 – ZFO-1A, 70/08, 108/09,
48/12, 57/12, 92/13 in 56/15) pripravi prvi načrt inšpekcijskega nadzora iz
40. člena tega zakona najkasneje v dvanajstih mesecih od uveljavitve tega
zakona.
43. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.

Gradbeni zakon – GZ (Uradni list RS, št. 61/17) v
zvezi s prenehanjem veljavnosti tretjega odstavka 69. člena, prenehanjem
veljavnosti četrtega odstavka 82. člena in prenehanjem veljavnosti tretjega
odstavka 86. člena zakona določa:
»…uporabljajo pa se do začetka uporabe tega zakona.«;
ter vsebuje naslednjo končno določbo:
»126. člen
(začetek veljavnosti in
uporabe zakona)
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. junija 2018.«.

Zakon o nevladnih organizacijah – ZNOrg (Uradni
list RS, št. 21/18)
vsebuje naslednjo končno določbo:
»39. člen
(uveljavitev zakona)
(1) Ta zakon začne veljati petnajsti dan po objavi v Uradnem
listu Republike Slovenije.
(2) Določbe 28. člena tega zakona se začnejo uporabljati 1.
januarja 2019.«.

Zakon o interventnih ukrepih pri ravnanju s
komunalno odpadno embalažo in z odpadnimi nagrobnimi svečami – ZIURKOE (Uradni
list RS, št. 84/18)
vsebuje naslednjo končno določbo:
»19. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
varstvu okolja – ZVO-1J (Uradni
list RS, št. 158/20)
vsebuje naslednje prehodne in končne določbe:
»PREHODNE IN KONČNE DOLOČBE
38. člen
(veljavnost predpisov)
Z dnem uveljavitve tega zakona preneha veljati Odlok o
seznamu upravljavcev naprav, ki izpuščajo toplogredne pline, za obdobje od leta
2013 do 2020 (Uradni list RS, št. 21/14), uporablja pa se do
31. decembra 2020.
39. člen
(uskladitev dovoljenj za
izpuščanje toplogrednih plinov)
Ministrstvo dovoljenje za izpuščanje toplogrednih plinov,
izdano do uveljavitve tega zakona na podlagi 119. člena Zakona o varstvu
okolja (Uradni list RS, št. 39/06 – uradno prečiščeno besedilo, 49/06 –
ZMetD, 66/06 – odl. US, 33/07 – ZPNačrt, 57/08 – ZFO-1A, 70/08, 108/09, 108/09
– ZPNačrt-A, 48/12, 57/12, 92/13, 56/15, 102/15, 30/16, 61/17 – GZ, 21/18 –
ZNOrg in 84/18 – ZIURKOE), po uradni dolžnosti uskladi z določbami zakona in
izda novo dovoljenje za izpuščanje toplogrednih plinov najpozneje do
1. decembra 2020, pri čemer novo dovoljenje začne veljati s
1. januarjem 2021, prej veljavno dovoljenje pa preneha veljati z
31. decembrom 2020.
40. člen
(začetek veljavnosti in
uporabe)
(1) Ta zakon začne veljati petnajsti dan po objavi v Uradnem
listu Republike Slovenije.
(2) Obveznosti iz spremenjenega 20. člena zakona se za
osebe iz prvega in tretjega odstavka 25. člena ter družbo za ravnanje z
odpadno embalažo iz prvega odstavka 26. člena Uredbe o ravnanju z embalažo
in odpadno embalažo (Uradni list RS, št. 84/06, 106/06, 110/07, 67/11,
68/11 – popr., 18/14, 57/15, 103/15, 2/16 – popr., 35/17, 60/18, 68/18 in 84/18
– ZIURKOE) začnejo uporabljati s 1. januarjem 2021, do takrat pa se za
njih uporablja 20. člen Zakona o varstvu okolja (Uradni list RS,
št. 39/06 – uradno prečiščeno besedilo, 49/06 – ZMetD, 66/06 – odl. US,
33/07 – ZPNačrt, 57/08 – ZFO-1A, 70/08, 108/09, 108/09 – ZPNačrt-A, 48/12,
57/12, 92/13, 56/15, 102/15, 30/16, 61/17 – GZ, 21/18 – ZNOrg in 84/18 –
ZIURKOE).«.