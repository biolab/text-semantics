1. SPLOŠNE DOLOČBE
1.1. Vsebina zakona
1. člen
(vsebina zakona)
Ta zakon določa:
1.     
pogoje za ustanovitev družb za upravljanje;
2.     
pogoje in način opravljanja storitev upravljanja investicijskih skladov;
3.     
prenos storitev upravljanja investicijskih skladov na druge osebe;
4.     
pogoje trženja enot kolektivnih naložbenih podjemov za vlaganja v
prenosljive vrednostne papirje (v nadaljnjem besedilu: KNPVP) v Republiki
Sloveniji in pogoje trženja enot KNPVP, oblikovanih v Republiki Sloveniji, v
državi članici ali tretji državi;
5.     
vrste KNPVP, pogoje za njihovo oblikovanje in način njihovega
poslovanja;
6.     
nadzor nad opravljanjem storitev upravljanja investicijskih skladov in
nadzor nad poslovanjem KNPVP;
7.     
sodelovanje med nadzornimi organi.
2. člen
(prenos direktiv in izvajanje uredb
Evropske unije)
(1) S tem zakonom se v pravni red Republike
Slovenije prenašajo naslednje direktive Evropske unije:
1.     
Direktiva 2009/65/ES Evropskega parlamenta in Sveta z dne
13. julija 2009 o usklajevanju zakonov in drugih predpisov o kolektivnih
naložbenih podjemih za vlaganja v prenosljive vrednostne papirje (KNPVP) (UL L
št. 302 z dne 17. 11. 2009, str. 32), zadnjič spremenjena z Direktivo
(EU) 2021/2261 Evropskega parlamenta in Sveta z dne 15. decembra 2021 o
spremembi Direktive 2009/65/ES glede uporabe dokumentov s ključnimi podatki s
strani družb za upravljanje kolektivnih naložbenih podjemov za vlaganja v prenosljive
vrednostne papirje (KNPVP) (UL L št. 455 z dne 20. 12. 2021, str. 15),
(v nadaljnjem besedilu: Direktiva 2009/65/ES);
2.     
Direktiva Komisije 2010/44/EU z dne 1. julija 2010 o izvajanju
Direktive 2009/65/ES Evropskega parlamenta in Sveta glede nekaterih določb o
združitvah skladov, centralno-napajalnih strukturah in postopku priglasitve (UL
L št. 176 z dne 10. 7. 2010, str. 28; v nadaljnjem besedilu:
Direktiva 2010/44/EU);
3.     
Direktiva Komisije št. 2010/43/EU z dne 1. julija 2010 o
izvajanju Direktive 2009/65/ES Evropskega parlamenta in Sveta o organizacijskih
zahtevah, navzkrižjih interesov, poslovanju, obvladovanju tveganja ter vsebini
sporazuma med depozitarjem in družbo za upravljanje (UL L št. 176 z dne
10. 7. 2010, str. 42; v nadaljnjem besedilu: Direktiva 2010/43/EU);
4.     
Direktiva 2013/14/EU Evropskega parlamenta in Sveta z dne 21. maja
2013 o spremembi Direktive 2003/41/ES o dejavnostih in nadzoru institucij za
poklicno pokojninsko zavarovanje, Direktive 2009/65/ES o usklajevanju zakonov
in drugih predpisov o kolektivnih naložbenih podjemih za vlaganja v prenosljive
vrednostne papirje (KNPVP) in Direktive 2011/61/EU o upraviteljih alternativnih
investicijskih skladov v zvezi s prevelikim zanašanjem na bonitetne ocene (UL L
št. 145 z dne 31. 5. 2013, str. 1), zadnjič spremenjena z Direktivo
(EU) 2016/2341 Evropskega parlamenta in Sveta z dne 14. decembra 2016 o
dejavnostih in nadzoru institucij za poklicno pokojninsko zavarovanje (UL L
št. 354 z dne 23. 12. 2016, str. 37), (v nadaljnjem besedilu: Direktiva
2013/14/EU) v delu, v katerem se nanaša na družbe za upravljanje;
5.     
Direktiva 2011/61/EU Evropskega parlamenta in Sveta z dne 8. junija
2011 o upraviteljih alternativnih investicijskih skladov in spremembah direktiv
2003/41/ES in 2009/65/ES ter uredb (ES) št. 1060/2009 in (EU)
št. 1095/2010 (UL L št. 174 z dne 1. 7. 2011, str. 1;), zadnjič
spremenjena z Uredbo (EU) 2017/2402 Evropskega parlamenta in Sveta z dne
12. decembra 2017 o določitvi splošnega okvira za listinjenje in o vzpostavitvi
posebnega okvira za enostavno, pregledno in standardizirano listinjenje ter o
spremembah direktiv 2009/65/ES, 2009/138/ES in 2011/61/EU ter uredb (ES)
št. 1060/2009 in (EU) št. 648/2012 (UL L št. 347 z dne
28. 12. 2017, str. 35), (v nadaljnjem besedilu: Direktiva 2011/61/EU), v
delu, v katerem se nanaša na upravljavce alternativnih investicijskih skladov,
ki javno zbirajo premoženje;
6.     
Direktiva (EU) 2019/1160 Evropskega parlamenta in Sveta z dne
20. junija 2019 o spremembi direktiv 2009/65/ES in 2011/61/EU v zvezi s
čezmejno distribucijo kolektivnih naložbenih podjemov (UL L št. 188 z dne
12. 7. 2019, str. 106; v nadaljnjem besedilu: Direktiva 2019/1160/EU)
v delu, ki se nanaša na družbe za upravljanje;
7.     
Direktiva (EU) 2019/2162 Evropskega parlamenta in Sveta z dne
27. novembra 2019 o izdajanju kritih obveznic in javnem nadzoru kritih
obveznic ter o spremembi direktiv 2009/65/ES in 2014/59/EU (UL L št. 328 z dne
18. 12. 2019, str. 29) v delu, ki se nanaša na družbe za upravljanje;
8.     
Direktiva (EU) 2019/2034 Evropskega parlamenta in Sveta z dne
27. novembra 2019 o bonitetnem nadzoru investicijskih podjetij ter o
spremembi direktiv 2002/87/ES, 2009/65/ES, 2011/61/EU, 2013/36/EU, 2014/59/EU
in 2014/65/EU (UL L št. 314 z dne 5. 12. 2019, str. 64), zadnjič
popravljena s Popravkom (UL L št. 405 z dne 2. 12. 2020, str. 84), v
delu, ki se nanaša na družbe za upravljanje.
(2) S tem zakonom se podrobneje ureja
izvajanje naslednjih uredb Evropske unije:
1.     
Uredba Komisije (EU) št. 583/2010 z dne 1. julija 2010 o
izvajanju Direktive 2009/65/ES Evropskega parlamenta in Sveta v zvezi s
ključnimi podatki za vlagatelje in pogoji, ki jih je treba izpolniti pri
posredovanju ključnih podatkov za vlagatelje ali prospekta na trajnem nosilcu
podatkov, ki ni papir, ali na spletni strani (UL L št. 176 z dne
10. 7. 2010, str. 1; v nadaljnjem besedilu: Uredba 583/2010/EU);
2.     
Uredba Komisije (EU) št. 584/2010 z dne 1. julija 2010 o
izvajanju Direktive 2009/65/ES Evropskega parlamenta in Sveta v zvezi z obliko
in vsebino standardnega uradnega obvestila in potrdila KNPVP, uporabo
elektronske komunikacije med pristojnimi organi za namene obveščanja in postopki
za preverjanje na kraju samem ali preiskavo ter izmenjavo informacij med
pristojnimi organi (UL L št. 176 z dne 10. 7. 2010, str. 16; v
nadaljnjem besedilu: Uredba 584/2010/EU);
3.     
Uredba (EU) št. 345/2013 Evropskega parlamenta in Sveta z dne
17. aprila 2013 o evropskih skladih tveganega kapitala (UL L št. 115 z dne
25. 4. 2013, str. 1), zadnjič spremenjena z Uredbo (EU) 2019/1156
Evropskega parlamenta in Sveta z dne 20. junija 2019 o olajšanju čezmejne
distribucije kolektivnih naložbenih podjemov in spremembi uredb (EU) št.
345/2013, (EU) št. 346/2013 in (EU) št. 1286/2014 (UL L št. 188 z dne
12. 7. 2019, str. 55), (v nadaljnjem besedilu: Uredba 345/2013/EU);
4.     
Uredba (EU) št. 346/2013 Evropskega parlamenta in Sveta z dne
17. aprila 2013 o evropskih skladih za socialno podjetništvo (UL L št. 115
z dne 25. 4. 2013, str. 18), zadnjič spremenjena z Uredbo (EU) 2019/1156
Evropskega parlamenta in Sveta z dne 20. junija 2019 o olajšanju čezmejne
distribucije kolektivnih naložbenih podjemov in spremembi uredb (EU) št.
345/2013, (EU) št. 346/2013 in (EU) št. 1286/2014 (UL L št. 188 z dne
12. 7. 2019, str. 55), (v nadaljnjem besedilu: Uredba 346/2013/EU);
5.     
Delegirana uredba Komisije (EU) 2016/438 z dne 17. decembra 2015 o
dopolnitvi Direktive 2009/65/EU Evropskega parlamenta in Sveta v zvezi z
obveznostmi depozitarjev (UL L št. 78 z dne 24. 3. 2016, str. 11), zadnjič
spremenjena z Delegirano uredbo Komisije (EU) 2018/1619 z dne 12. julija
2018 o spremembi Delegirane uredbe (EU) 2016/438 v zvezi z dolžnostmi depozitarja
glede hrambe (UL L št. 271 z dne 30. 10. 2018, str. 6) (v nadaljnjem
besedilu: Uredba 438/2016/EU).
1.2. Opredelitev pojmov in kratic
1.2.1. Splošni pojmi in kratice
3. člen
(opredelitev kratic in vsebine pojmov)
(1) Posamezne kratice, uporabljene v
tem zakonu, imajo naslednji pomen:
1.     
ESMA je Evropski nadzorni organ – Evropski organ za vrednostne papirje
in trge, ustanovljen z Uredbo (EU) št. 1095/2010 Evropskega parlamenta in Sveta
z dne 24. novembra 2010 o ustanovitvi Evropskega nadzornega organa
(Evropski organ za vrednostne papirje in trge) in o spremembi Sklepa št.
716/2009/ES ter razveljavitvi Sklepa Komisije 2009/77/ES (UL L št. 331 z dne
15. 12. 2010, str. 84; v nadaljnjem besedilu: Uredba 1095/2010/EU);
2.     
EBA je Evropski nadzorni organ – Evropski bančni organ, ustanovljen z
Uredbo (EU) št. 1093/2010 Evropskega parlamenta in Sveta z dne
24. novembra 2010 o ustanovitvi Evropskega nadzornega organa (Evropski
bančni organ) in o spremembi Sklepa št. 716/2009/ES ter razveljavitvi
Sklepa Komisije 2009/78/ES (UL L št. 331 z dne 15. 12. 2010,
str. 12);
3.     
EIOPA je Evropski nadzorni organ – Evropski organ za zavarovanja in
poklicne pokojnine, ustanovljen z Uredbo (EU) št. 1094/2010 Evropskega
parlamenta in Sveta z dne 24. novembra 2010 o ustanovitvi Evropskega
nadzornega organa (Evropski organ za zavarovanja in poklicne pokojnine) in
o spremembi Sklepa št. 716/2009/ES ter razveljavitvi Sklepa Komisije 2009/79/ES
(UL L št. 331 z dne 15. 12. 2010, str. 48);
4.     
ESBR je Evropski odbor za sistemska tveganja, ustanovljen z Uredbo (EU)
št. 1092/2010 Evropskega parlamenta in Sveta z dne 24. novembra 2010 o
makrobonitetnem nadzoru nad finančnim sistemom Evropske unije in ustanovitvi
Evropskega odbora za sistemska tveganja (UL L št. 331 z dne 15. 12. 2010,
str. 1).
(2) Pojmi:
1.     
banka, banka države članice in banka tretje države imajo enak pomen kot
v zakonu, ki ureja bančništvo;
2.     
Direktiva 2004/39/ES, investicijsko podjetje, borznoposredniška družba,
centralna depotna družba, upravljavec organiziranega trga, finančni posrednik,
organizirani trg in finančni instrument imajo enak pomen kot v zakonu, ki ureja
trg finančnih instrumentov (v nadaljnjem besedilu: ZTFI-1);
3.     
zavarovalnica in pozavarovalnica imata enak pomen kot v zakonu, ki ureja
finančne konglomerate;
4.     
premoženje in obveznosti imata enak pomen kot v zakonu, ki ureja
finančno poslovanje, postopke zaradi insolventnosti in prisilno prenehanje,
razen, če za posamezen primer ta zakon ne določa drugače;
5.     
kreditna institucija ima enak pomen kot v Uredbi (EU) št. 575/2013
Evropskega parlamenta in Sveta z dne 26. junija 2013 o bonitetnih zahtevah
za kreditne institucije in investicijska podjetja ter o spremembi Uredbe (EU)
št. 648/2012 (UL L št. 176 z dne 27. 6. 2013, str. 1), zadnjič
spremenjena z Uredbo (EU) 2016/1014 Evropskega parlamenta in Sveta z dne
8. junija 2016 o spremembi Uredbe (EU) št. 575/2013 glede izjem za
trgovce z blagom (UL L št. 171 z dne 29. 6. 2016, str. 153).
(3) Agencija je Agencija za trg
vrednostnih papirjev po ZTFI-1.
4. člen
(država članica in tretja država)
(1) Država članica je država članica
Evropske unije ali država podpisnica Sporazuma o ustanovitvi Evropskega
gospodarskega prostora (UL L št. 1 z dne 3. 1. 1994, str. 3).
(2) Tretja država je država, ki ni
država članica.
(3) Oseba posamezne države je fizična
oseba, ki ima v tej državi prebivališče, in pravna oseba, ki ima na območju te
države sedež.
1.2.2. Investicijski skladi
5. člen
(investicijski sklad)
(1) Investicijski sklad je kolektivni
naložbeni podjem, katerega edini namen je, da zbira premoženje vlagateljev in
ga v skladu z vnaprej določeno naložbeno politiko nalaga v različne vrste
naložb v izključno korist imetnikov enot tega investicijskega sklada.
(2) Investicijski
sklad je KNPVP ali
alternativni investicijski sklad (v nadaljnjem besedilu: AIS).
(3) Če se KNPVP države članice upravlja sam, se določbe tega zakona, ki
se nanašajo na družbo za upravljanje države članice, uporabljajo neposredno za
KNPVP.
(4) Agencija
podrobneje določi ključne elemente, ki jih mora izpolnjevati kolektivni
naložbeni podjem iz prvega odstavka tega člena, da šteje za investicijski
sklad.
(5) Pojem investicijski sklad se v nadaljnjih določbah tega zakona
nanaša izključno na KNPVP, razen če ta zakon izrecno določa drugače.
(6) Ne glede na
določbe zakona, ki ureja finančno poslovanje, postopke zaradi insolventnosti in
prisilno prenehanje, se premoženje investicijskega sklada, ki ga nadzira
Agencija in ki je organiziran kot ločeno premoženje, v primeru začetka
stečajnega postopka nad upravljavcem, šteje za premoženje vlagateljev. Če ta
ali drug zakon ne določa, da se v primeru stečaja upravljavca investicijskega
sklada, opravi prisilni prenos upravljanja investicijskega sklada, se v
stečajnem postopku sredstva takega investicijskega sklada razdelijo med
vlagatelje v ta investicijski sklad v skladu s pravili, ki veljajo za odkup ali
izplačilo enot investicijskega sklada.
6. člen
(KNPVP in alternativni investicijski
sklad)
(1) KNPVP je investicijski sklad, ki
premoženje zbira javno in:
1.     
katerega enote je mogoče na zahtevo imetnika oziroma imetnice (v
nadaljnjem besedilu: imetnik) unovčiti in izplačati iz sredstev sklada,
oziroma investicijski sklad, za katerega je kako drugače ustrezno zagotovljeno,
da je cena, po kateri se z njegovo enoto trguje na organiziranem trgu, ves čas
enaka njeni izračunani vrednosti oziroma se od nje bistveno ne razlikuje,
2.     
katerega edini namen je nalaganje sredstev v vrednostne papirje in druge
likvidne finančne naložbe po načelih razpršitve tveganj, in 
3.     
ki je ustanovljen ter upravljan v skladu s 4., 6., 7., 8. in 9.
poglavjem tega zakona oziroma predpisi držav članic, sprejetimi zaradi prenosa
Direktive 2009/65/ES.
(2) AIS je vsak investicijski sklad,
ki ni KNPVP, ne glede na to, ali premoženje zbira javno ali nejavno.
(3) KNPVP ne sme spremeniti pravil
upravljanja tako, da bi postal alternativni investicijski sklad.
7. člen
(črtan)
8. člen
(oblike KNPVP)
(1) V Republiki Sloveniji se lahko
oblikujeta naslednji obliki KNPVP:
1.     
vzajemni sklad in
2.     
krovni sklad.
9. člen
(vzajemni sklad in krovni sklad)
(1) Vzajemni sklad je KNPVP, katerega
poslovanje je usklajeno s 7. poglavjem tega zakona.
(2) Krovni sklad je vzajemni sklad,
sestavljen iz dveh ali več podskladov, katerega poslovanje je usklajeno z 8. poglavjem
tega zakona.
10. člen
(črtan)
11. člen
(črtan)
12. člen
(razvrščanje KNPVP po značilnostih naložb oziroma
tehnikah upravljanja sredstev) 
(1) Agencija določi podrobnejše tipe
KNPVP glede na splošne značilnosti njihovih naložb.
(2) Agencija podrobneje določi
razdelitev in poimenovanje vrst KNPVP glede na posebnosti naložb, v katere ima
sklad naložena svoja sredstva, oziroma glede na tehnike upravljanja sredstev,
ki jih sklad uporablja za namene učinkovitega upravljanja naložb.
1.2.3. Družba za upravljanje in
skrbnik 
13. člen
(družba za upravljanje, matična država
družbe za upravljanje in država članica gostiteljica družbe za upravljanje)
(1) Družba za upravljanje je pravna
oseba s sedežem v Republiki Sloveniji, ki opravlja storitve upravljanja KNPVP
na podlagi dovoljenja Agencije po tem zakonu.
(2) Matična država družbe za
upravljanje je Republika Slovenija.
(3) Država članica gostiteljica družbe
za upravljanje je država članica, razen Republike Slovenije, v kateri ima
družba za upravljanje podružnico oziroma neposredno opravlja storitve
upravljanja KNPVP.
14. člen
(družba za upravljanje države članice in
matična država članica družbe za upravljanje države članice)
(1) Družba za upravljanje države
članice je pravna oseba s sedežem v državi članici, ki ni Republika Slovenija,
ki opravlja storitve upravljanja KNPVP na podlagi dovoljenja pristojnega
nadzornega organa države članice.
(2) Matična država članica družbe za
upravljanje države članice je država članica, v kateri ima ta družba za
upravljanje sedež.
15. člen
(podružnica družbe za upravljanje države
članice)
(1) Podružnica družbe za upravljanje
države članice je poslovna enota družbe za upravljanje države članice, ki je
ločena od sedeža matične družbe za upravljanje države članice, ni pravna oseba
in opravlja storitve, za katere je pridobila dovoljenje družba za upravljanje
države članice.
(2) Če je družba za upravljanje države
članice sočasno ustanovila na območju Republike Slovenije več podružnic, se
štejejo kot ena podružnica, pri čemer se v prijavi za vpis v register in v
firmi podružnice označi, katera podružnica je na območju Republike Slovenije
glavna.
16. člen
(skrbnik)
(1) Skrbnik je skrbnik premoženja
KNPVP, ki izpolnjuje pogoje iz 6.3.1. pododdelka tega zakona.
1.2.4. Kvalificiran delež,
obvladovanje in razmerja povezanosti
17. člen
(kvalificirani delež)
Kvalificirani delež je posredno ali
neposredno imetništvo poslovnega deleža, delnic ali drugih pravic v pravni
osebi, na podlagi katerih imetnik pridobi:
1.     
najmanj 10 odstotni delež glasovalnih pravic ali najmanj 10 odstotni delež
v kapitalu te pravne osebe ali
2.     
delež glasovalnih pravic ali delež v kapitalu te pravne osebe, ki je
manjši od 10 odstotkov, vendar mu že ta omogoča pomemben vpliv na upravljanje
te pravne osebe.
18. člen
(tesna povezanost)
Tesna povezanost je položaj, pri katerem
sta dve ali več fizičnih ali pravnih oseb povezani na enega od naslednjih
načinov:
1.     
z udeležbo, kot je določena v 1. točki 20. člena tega zakona,
2.     
z obvladovanjem,
3.     
tako, da vse obvladuje ista tretja oseba.
19. člen
(povezane osebe)
(1) Povezane osebe po tem zakonu so
pravno samostojne osebe, ki so med seboj upravljavsko, kapitalsko ali kako
drugače povezane tako, da zaradi navedenih povezav skupno oblikujejo poslovno
politiko in delujejo usklajeno z namenom doseganja skupnih ciljev oziroma tako,
da ima ena oseba možnost usmerjati drugo ali bistveno vplivati nanjo pri
odločanju o financiranju in poslovanju oziroma tako, da poslovanje ene osebe
oziroma njeni rezultati poslovanja lahko pomembno vplivajo na poslovne
rezultate oziroma poslovanje druge osebe.
(2) Za povezane osebe po tem zakonu se
štejejo zlasti osebe, ki so povezane:
1.     
kot ožji družinski člani;
2.     
tako, da je ena oseba oziroma so osebe, ki se štejejo za povezane po
prejšnjem odstavku in po drugih točkah tega odstavka, skupaj, posredno ali neposredno
udeležene pri drugi osebi;
3.     
tako, da je v obeh osebah udeležena ista oseba oziroma osebe, ki se
štejejo za povezane po prejšnjem odstavku in po drugih točkah tega odstavka;
4.     
tako, da sestavljajo pogodbeni koncern ali koncern z razmerjem
enakopravnosti po Zakonu o gospodarskih družbah (Uradni list RS, št. 65/09 –
uradno prečiščeno besedilo, 33/11, 91/11, 32/12, 57/12, 44/13 – odl. US in
82/13; v nadaljnjem besedilu: ZGD-1);
5.     
kot člani uprave ali člani nadzornega sveta oziroma člani upravnega
odbora z družbo, v kateri opravljajo to funkcijo oziroma v kateri so zaposleni,
in ožji družinski člani te osebe.
(3) Ožji družinski član pomeni osebo, ki je
v razmerju do druge osebe:
-       
njen zakonec ali zunajzakonski partner,
-       
otrok ali posvojenec te osebe ali osebe iz prejšnje alineje, ali
-       
oseba, ki ji je dodeljena v skrbništvo.
(4) Družba za
upravljanje pripravi in ob vsaki spremembi dopolni seznam fizičnih in pravnih
oseb, ki se štejejo za povezane osebe z družbo za upravljanje.
(5) Agencija
predpiše podrobnejšo vsebino seznama povezanih oseb iz prejšnjega odstavka.
20. člen
(udeležba)
Udeležba je posredno ali neposredno
imetništvo poslovnega deleža, delnic ali drugih pravic v pravni osebi, na
podlagi katerih imetnik pridobi:
1.     
najmanj 20 odstotni delež glasovalnih pravic ali najmanj 20 odstotni
delež v kapitalu te pravne osebe ali 
2.     
delež glasovalnih pravic ali delež v kapitalu te pravne osebe, ki je
manjši od 20 odstotkov, vendar je bil pridobljen zato, da imetniku na podlagi
vzpostavitve trajne povezave s to pravno osebo omogoči vpliv na njeno
upravljanje.
21. člen
(obvladovanje)
Obvladovanje je razmerje med nadrejeno in
podrejeno družbo ali temu razmerju podobno razmerje med drugo nadrejeno osebo
in podrejeno družbo.
22. člen
(nadrejena in podrejena družba)
(1) Nadrejena družba je družba, ki v
razmerju do druge družbe (v nadaljnjem besedilu: podrejena
družba) izpolnjuje enega od naslednjih pogojev:
1.     
ima večino glasovalnih pravic v podrejeni družbi,
2.     
ima pravico imenovati ali odpoklicati večino članov uprave ali članov nadzornega
sveta ali drugega organa vodenja ali nadzora podrejene družbe in je hkrati
družbenik oziroma delničar te družbe,
3.     
ima pravico do prevladujočega vpliva na podrejeno družbo na podlagi
podjetniške pogodbe korporacijskega prava ali drugega pravnega temelja ali 
4.     
je družbenik oziroma delničar v podrejeni družbi in na podlagi pogodbe
ali drugega pravnega posla, sklenjenega z drugimi družbeniki oziroma
delničarji, nadzoruje večino glasovalnih pravic v tej družbi.
(2) Pri uporabi tega zakona se družba,
ki je neposredno nadrejena drugi družbi, obravnava hkrati kot nadrejena družba
vseh družb, ki imajo položaj podrejene družbe te druge družbe.
(3) Pri uporabi 1., 2. in 4. točke
prvega odstavka tega člena se glasovalnim pravicam ali pravicam imenovanja in
odpoklica, katerih imetnik je nadrejena družba, prištejejo glasovalne pravice
ali pravice imenovanja in odpoklica, katerih imetnik je druga družba, ki je
podrejena nadrejeni družbi, in navedene pravice oseb, ki delujejo za račun
nadrejene družbe ali druge družbe, ki je podrejena nadrejeni družbi.
(4) Pri uporabi 1., 2. in 4. točke
prvega odstavka tega člena se od glasovalnih pravic ali pravic imenovanja in
odpoklica, ki izhajajo iz delnic, katerih imetnik je nadrejena družba ali druga
družba, ki je podrejena tej nadrejeni družbi, odštejejo navedene pravice, ki
izhajajo iz tistih delnic, katerih zakoniti imetnik je ta družba in glede
katerih je izpolnjen eden od naslednjih pogojev:
1.     
družba je delnice pridobila in jih ima za račun druge osebe, ki ni niti
nadrejena družba niti tej nadrejeni družbi podrejena družba ali
2.     
družba je delnice pridobila:
- 
kot zavarovanje za svojo terjatev in navedene pravice uresničuje v
skladu s prejetimi navodili osebe, ki je te delnice zagotovila kot zavarovanje
svoje obveznosti do družbe ali
- 
v zvezi z odobritvijo posojila pri opravljanju svoje običajne poslovne
dejavnosti in glasovalne pravice uresničuje v interesu osebe, ki je te delnice
zagotovila kot zavarovanje svoje obveznosti do družbe.
(5) Pri uporabi 1. in 4. točke prvega
odstavka tega člena se za namen izračuna večine glasovalnih pravic v podrejeni
družbi od skupnega števila delnic ali glasovalnih pravic v tej družbi odštejejo
glasovalne pravice iz delnic, katerih imetnik je:
1.     
ta družba sama,
2.     
podrejena družba te družbe ali
3.     
druga oseba, ki je imetnik teh delnic za račun družb iz 1. ali 2. točke
tega odstavka.
(6) Druga nadrejena oseba je vsaka
fizična ali pravna oseba, ki ni nadrejena družba in ki glede glasovalnih pravic
ali pravic imenovanja in odpoklica v podrejeni družbi izpolnjuje pogoje iz
prvega do petega odstavka tega člena.
(7) Pojem nadrejena oseba je
uporabljen kot skupni pojem za nadrejeno družbo in drugo nadrejeno osebo.
23. člen
(družbe, povezane s skupnim vodenjem)
Družbe, povezane s skupnim vodenjem, so
družbe, ki med seboj niso tesno povezane, vendar je med njimi ena od naslednjih
povezav:
1.     
upravljajo se na enotni podlagi v skladu s sklenjeno pogodbo ali
statutarnimi določbami ali
2.     
večina članov oziroma članic (v nadaljnjem besedilu: članov) njihovih
organov vodenja ali nadzora so iste osebe.
24. člen
(posredno imetništvo)
(1) Posredni imetnik delnic, poslovnih
deležev ali drugih pravic, ki zagotavljajo udeležbo pri upravljanju ali v
kapitalu, je oseba, za račun katere je druga oseba kot neposredni imetnik
pridobila te delnice, poslovne deleže ali druge pravice, ki zagotavljajo udeležbo
pri upravljanju ali v kapitalu.
(2) Šteje se, da je podrejena družba
pridobila delnice, poslovne deleže ali druge pravice, ki zagotavljajo udeležbo
pri upravljanju ali v kapitalu, za račun svoje nadrejene družbe ali druge
nadrejene osebe.
1.2.5. Drugi pojmi, uporabljeni v
tem zakonu
25. člen
(premoženje v upravljanju)
(1) Premoženje v upravljanju je:
1.     
premoženje, ki ga družba za upravljanje upravlja za račun oziroma v
imenu in za račun investicijskih skladov, in
2.     
premoženje investicijskih skladov, ki ga je družba za upravljanje na
podlagi pogodbe o prenosu iz 125. člena tega zakona prenesla v upravljanje na
drugega upravljavca.
(2) Premoženje v upravljanju ne
vključuje premoženja, ki ga je družba za upravljanje na podlagi pogodbe o
prenosu pridobila v upravljanje od drugega upravljavca premoženja oziroma
upravljavca investicijskega sklada.
26. člen
(trženje enot KNPVP)
(1) Trženje
enot KNPVP obsega vse storitve in posle, ki so kakorkoli povezani z
distribucijo enot KNPVP od družbe za upravljanje do vlagatelja. Trženje
vključuje tudi aktivnosti, povezane z oglaševanjem, obveščanjem in prodajo enot
KNPVP.
(2) Za oglaševanje KNPVP se štejejo
vsa tržna sporočila, ki so z uporabo tiskanih in elektronskih medijev
naslovljena na vlagatelje in morebitne vlagatelje, katerih namen je prispevati
k pridobivanju novih vplačil enot.
27. člen
(trajni nosilec podatkov)
Trajni nosilec podatkov je vsak nosilec
podatkov, ki vlagatelju omogoča shranjevanje podatkov, naslovljenih osebno
nanj, tako da so dostopni za poznejšo uporabo, dokler je potrebno za namene teh
podatkov, in ki omogoča nespremenjeno predvajanje shranjenih podatkov.
28. člen
(enota investicijskega sklada)
Enoto investicijskega sklada predstavlja
sorazmerni delež na:
1.     
premoženju investicijskega sklada, če je investicijski sklad oblikovan
kot ločeno premoženje, ali
2.     
kapitalu investicijskega sklada, ki ga predstavlja delnica, če je
investicijski sklad ustanovljen kot delniška družba.
29. člen
(prva in nadaljnja prodaja vrednostnih
papirjev in instrumentov denarnega trga)
Prva prodaja vrednostnih papirjev in
instrumentov denarnega trga je njihova prodaja na podlagi izdajateljeve ponudbe
ob njihovi izdaji. Vse druge prodaje teh finančnih instrumentov, vključno s
prodajo, ki jo opravi finančni posrednik, ki je te finančne instrumente odkupil
od izdajatelja ob prvi prodaji, so nadaljnje prodaje.
2. DRUŽBA ZA UPRAVLJANJE
2.1. Statusne določbe
2.1.1. Pravnoorganizacijska
oblika družb za upravljanje
30. člen
(pravnoorganizacijska oblika)
(1) Družba za upravljanje je lahko
organizirana kot delniška družba, evropska delniška družba ali kot družba z
omejeno odgovornostjo.
(2) Za pridobitev poslovnih deležev in
imetnike teh deležev v družbi za upravljanje, ki je organizirana kot družba z
omejeno odgovornostjo, se smiselno uporabljajo določbe tega zakona o pridobitvi
delnic in delničarjih družbe za upravljanje, ki je organizirana kot delniška
družba.
(3) Družba za upravljanje ima nadzorni
svet.
31. člen
(uporaba določb ZGD-1 za družbe za
upravljanje)
Za družbe za upravljanje se uporabljajo
določbe ZGD-1, ki se uporabljajo za delniške družbe, evropske delniške družbe
oziroma družbe z omejeno odgovornostjo, če ni s tem zakonom drugače določeno.
2.1.2. Dejavnost družbe za upravljanje
32. člen
(dejavnost družbe za upravljanje)
(1) Družba za upravljanje opravlja
storitve upravljanja investicijskih skladov.
(2) V sodni register se ne sme vpisati
firma, ki vsebuje besede družba za upravljanje ali izpeljanke iz teh besed, če
pravna oseba ne izpolnjuje pogojev za opravljanje storitev upravljanja
investicijskih skladov.
(3) Družba za upravljanje lahko poleg
storitev upravljanja investicijskih skladov opravlja tudi storitve iz 5.
poglavja tega zakona.
(4) Družba za upravljanje lahko poleg
storitev iz prvega in tretjega odstavka tega člena opravlja tudi storitve
upravljanja alternativnih investicijskih skladov v skladu in pod pogoji,
določenimi z zakonom, ki ureja upravljavce alternativnih investicijskih skladov,
in skladov iz Uredbe 345/2013/EU oziroma Uredbe 346/2013/EU.
(5) Družba za upravljanje ne sme
opravljati drugih dejavnosti, razen storitev iz prvega, tretjega in četrtega
odstavka tega člena.
(6) Ne glede na prvi odstavek
40. člena Zakona o upravljavcih alternativnih investicijskih skladov
(Uradni list RS, št. 32/15; v nadaljnjem besedilu: ZUAIS) Agencija v
register iz 39. člena ZUAIS vpiše družbo za upravljanje na podlagi
obvestila, da družba za upravljanje opravlja storitve iz četrtega odstavka tega
člena. Obvestilo vsebuje podatke iz 5. in 6. točke drugega odstavka
40. člena ZUAIS. Družba za upravljanje obvestilo posreduje v roku 30 dni
od začetka upravljanja AIS.
2.1.3. Osnovni kapital in dodatni
kapital ter delnice družbe za upravljanje
33. člen
(osnovni kapital družbe za upravljanje)
(1) Najnižji znesek osnovnega kapitala
družbe za upravljanje, ki opravlja izključno storitve upravljanja
investicijskih skladov, je 125.000 eurov.
(2) Če vrednost premoženja v
upravljanju, ki ga družba za upravljanje upravlja za račun investicijskih
skladov, presega 250.000.000 eurov, družba za upravljanje poleg osnovnega
kapitala iz prejšnjega odstavka zagotovi dodatni kapital v višini 0,02 odstotka
vrednosti razlike med premoženjem v upravljanju, ki ga družba za upravljanje
upravlja za račun investicijskih skladov, in zneskom 250.000.000 eurov.
(3) Ne glede na prejšnji odstavek je
družba za upravljanje dolžna zagotoviti dodatni kapital le v takšni višini, da
vsota osnovnega kapitala iz prvega odstavka tega člena in dodatnega kapitala iz
prejšnjega odstavka ne presega 10.000.000 eurov.
(4) Če družba
za upravljanje opravlja tudi storitve iz 150. člena tega zakona, se znesek
osnovnega kapitala družbe za upravljanje iz prvega do tretjega odstavka tega
člena poveča za znesek, kot ga določa zakon, ki ureja bonitetni nadzor
investicijskih podjetij, glede ustanovnega kapitala borznoposredniške družbe,
odvisno od vrste storitev, ki jih opravlja družba za upravljanje.
(5) Za zagotovitev potrebnega
osnovnega kapitala po tem členu se v osnovni kapital družbe za upravljanje
štejejo postavke iz 1. do 3. točke prvega odstavka 82. člena tega zakona.
(6) Če družba za upravljanje opravlja
tudi storitve iz četrtega odstavka 32. člena tega zakona, se znesek kapitala
družbe za upravljanje iz prvega do tretjega odstavka tega člena poveča za
znesek, ki ga za opravljanje ustrezne storitve zahteva zakon, ki ureja
upravljavce alternativnih investicijskih skladov.
(7) Če družba za upravljanje opravlja tudi
storitve iz četrtega odstavka 32. člena tega zakona, se v vrednost premoženja
v upravljanju iz drugega odstavka tega člena šteje tudi premoženje, ki ga
družba za upravljanje upravlja za račun AIS na podlagi zakona, ki ureja
upravljavce alternativnih investicijskih skladov.
34. člen
(delnice družbe za upravljanje)
(1) Delnice družbe za upravljanje se
lahko glasijo le na ime.
(2) Delnice družbe za upravljanje se
lahko vplačajo samo v denarju.
(3) Delnice družbe za upravljanje se v
celoti vplačajo pred vpisom ustanovitve družbe za upravljanje oziroma povečanja
osnovnega kapitala družbe za upravljanje v sodni register.
(4) Delnice družbe za upravljanje se
izdajo kot nematerializirani vrednostni papir, vpisan v centralnem registru.
(5) Družba za upravljanje ne sme
posredno ali neposredno kreditirati in dajati jamstev za nakup lastnih delnic
ali delnic družb, v kapitalu katerih je udeležena z najmanj 20-odstotnim
deležem.
(6) Za kreditiranje iz prejšnjega
odstavka se štejejo tudi drugi pravni posli, ki so po svojem ekonomskem namenu
enaki kreditu.
(7) Peti odstavek tega člena se
uporablja tudi za druge finančne instrumente, katerih izdajatelj je družba za
upravljanje, oziroma so družbe, v katerih je družba za upravljanje udeležena z
najmanj 20 odstotnim deležem in se glede na njene lastnosti lahko upoštevajo
pri izračunu kapitala družbe za upravljanje.
(8) Drugi odstavek tega člena se ne
uporablja:
1.     
pri ustanovitvi družbe za upravljanje ali povečanju njenega osnovnega
kapitala zaradi združitve ali delitve, 
2.     
ob povečanju osnovnega kapitala družbe za upravljanje s stvarnim
vložkom, katerega predmet so delnice druge družbe za upravljanje, če družba za
upravljanje, katere osnovni kapital se poveča, za tako povečanje pridobi
dovoljenje Agencije.
(9) Za dovoljenje iz 2. točke
prejšnjega odstavka se smiselno uporabljajo določbe tega zakona o dovoljenju za
združitev oziroma delitev.
2.1.4. Delničarji družbe za
upravljanje
35. člen
(dovoljenje za pridobitev kvalificiranega
deleža)
(1) Oseba, ki namerava pridobiti
delnice družbe za upravljanje, na podlagi katerih bi dosegla ali presegla
kvalificirani delež (v nadaljnjem besedilu: bodoči kvalificirani imetnik), pred
pridobitvijo takega deleža pridobi dovoljenje Agencije.
(2) Agencija v izreku odločbe, s
katero izda dovoljenje za pridobitev kvalificiranega deleža, določi višino
deleža glasovalnih pravic ali deleža v kapitalu družbe za upravljanje, za
pridobitev katerega se izdaja dovoljenje, kot enega od naslednjih razponov:
1.     
delež glasovalnih pravic ali delež v kapitalu družbe za upravljanje, ki
je enak ali večji od kvalificiranega deleža in manjši od 20 odstotkov;
2.     
delež glasovalnih pravic ali delež v kapitalu družbe za upravljanje, ki
je enak ali večji od 20 odstotkov in manjši od ene tretjine;
3.     
delež glasovalnih pravic ali delež v kapitalu družbe za upravljanje, ki
je enak ali večji od ene tretjine in manjši od 50 odstotkov;
4.     
delež glasovalnih pravic ali delež v kapitalu družbe za upravljanje, ki
je enak ali večji od 50 odstotkov;
5.     
delež, na podlagi katerega bodoči kvalificirani imetnik postane
nadrejena oseba družbe za upravljanje.
(3) Kvalificirani imetnik pred vsako
nadaljnjo pridobitvijo delnic, na podlagi katere bi presegel razpon, za
katerega velja že izdano dovoljenje za pridobitev kvalificiranega deleža,
pridobi novo dovoljenje za pridobitev kvalificiranega deleža. 
(4) Osebe, ki so se sporazumele, da bodo
delovale usklajeno pri pridobivanju delnic družbe za upravljanje ali
izvrševanju upravljavskih upravičenj iz teh delnic (v nadaljnjem besedilu: skupni
kvalificirani imetniki) in nameravajo pridobiti delež, na podlagi katerega
bi skupno dosegle ali presegle kvalificirani delež, pred pridobitvijo takega
deleža pridobijo dovoljenje za pridobitev kvalificiranega deleža.
(5) Šteje se, če se ne dokaže drugače,
da so se sporazumeli, in da pri pridobitvi delnic družbe za upravljanje ali
izvrševanju upravljavskih upravičenj iz teh delnic usklajeno delujejo:
1.     
člani poslovodstva ali nadzornega sveta s pravnimi osebami, v katerih
opravljajo to funkcijo;
2.     
osebe, ki so med seboj povezane kot ožji družinski člani;
3.     
družba za upravljanje in investicijski skladi, ki jih upravlja ta družba
za upravljanje;
4.     
osebe, ki so:
- 
skupščini družbe za upravljanje predlagale sprejetje sklepa o imenovanju
ali odpoklicu članov organa vodenja ali nadzora ali drugega sklepa, ki se po
ZGD-1 sprejema z večino najmanj treh četrtin pri sklepanju zastopanega
osnovnega kapitala in 
- 
z uresničevanjem glasovalnih pravic ali na drug način dosegle sprejetje
tega sklepa.
(6) Skupni kvalificirani imetniki, ki
imajo veljavno dovoljenje za pridobitev kvalificiranega deleža, pred vsako
nadaljnjo pridobitvijo delnic družbe za upravljanje, na podlagi katere njihov skupni
delež preseže razpon, za katerega velja že izdano dovoljenje za pridobitev
kvalificiranega deleža, pridobijo novo dovoljenje za pridobitev kvalificiranega
deleža.
(7) Določbe prvega in drugega odstavka
tega člena, 38. do 48. člena in 50. člena tega zakona se smiselno uporabljajo tudi
za skupne kvalificirane imetnike. Pri smiselni uporabi določb iz prejšnjega
stavka se namesto besed »kvalificirani imetnik« uporablja besedilo »skupni
kvalificirani imetniki«.
36. člen
(ugotavljanje kvalificiranega deleža)
(1) Kot osnova za ugotavljanje
kvalificiranega deleža na podlagi glasovalnih pravic se upoštevajo vse delnice
družbe za upravljanje z glasovalno pravico, vključno z lastnimi delnicami in
delnicami, pri katerih je uresničevanje glasovalne pravice omejeno po zakonu
ali po statutu družbe za upravljanje v skladu z zakonom.
(2) Pri ugotavljanju kvalificiranega
deleža posamezne osebe (v nadaljnjem besedilu: morebitni kvalificirani
imetnik) na podlagi glasovalnih pravic se upoštevajo glasovalne pravice,
vsebovane v delnicah:
1.     
katerih imetnik je morebitni kvalificirani imetnik za svoj račun;
2.     
katerih imetnik je tretja oseba, s katero je morebitni kvalificirani
imetnik sklenil pogodbo, ki pogodbeni stranki zavezuje, da z usklajenim
uresničevanjem glasovalnih pravic, katerih imetnici sta, izvajata trajno skupno
politiko upravljanja družbe za upravljanje;
3.     
katerih imetnik je tretja oseba, s katero je morebitni kvalificirani imetnik
sklenil pogodbo, na podlagi katere je na to osebo odplačno začasno prenesel
uresničevanje glasovalnih pravic;
4.     
ki so začasno prenesene na morebitnega kvalificiranega imetnika kot
zavarovanje, če nadzoruje glasovalne pravice, vsebovane v teh delnicah, in
izrazi namero, da jih bo uresničeval;
5.     
glede katerih ima morebitni kvalificirani imetnik pravico užitka;
6.     
katerih imetnik je podrejena družba morebitnega kvalificiranega imetnika,
ali iz katerih lahko podrejena družba morebitnega kvalificiranega imetnika
uresničuje glasovalne pravice v pomenu iz 2. do 5. točke tega odstavka;
7.     
katerih imetnik je morebitni kvalificirani imetnik za račun tretje osebe
in iz katerih lahko uresničuje glasovalno pravico po lastni presoji, če ne
prejme ustreznih navodil te tretje osebe;
8.     
katerih imetnik je tretja oseba v svojem imenu in za račun morebitnega
kvalificiranega imetnika;
9.     
iz katerih lahko morebitni kvalificirani imetnik uresničuje glasovalne
pravice kot pooblaščenec, in ki jih ta lahko uresničuje po lastni presoji, če
ne prejme ustreznih navodil od njihovega imetnika.
(3) Kot osnova za ugotavljanje
kvalificiranega deleža na podlagi udeležbe v kapitalu se upoštevajo vse
delnice, na katere je razdeljen osnovni kapital družbe za upravljanje, vključno
z lastnimi delnicami.
(4) Pri ugotavljanju kvalificiranega
deleža posameznega kvalificiranega imetnika na podlagi udeležbe v kapitalu se
smiselno uporabljajo 1., 2., 3., 5., 6. in 8. točka drugega odstavka tega
člena.
37. člen
(izjeme pri ugotavljanju kvalificiranega
deleža)
(1) Pri ugotavljanju kvalificiranega
deleža se ne upoštevajo: 
1.     
delnice, ki jih je morebitni kvalificirani imetnik pridobil izključno za
poravnavo znotraj običajno kratkega poravnalnega obdobja, in 
2.     
delnice, ki jih je morebitni kvalificirani imetnik pridobil za račun
tretje osebe v zvezi z opravljanjem skrbniških storitev, če lahko iz teh delnic
uresničuje glasovalne pravice samo na podlagi navodil, ki mu jih da oseba, za
račun katere jih ima, v pisni obliki ali ustrezni elektronski obliki.
(2) Pri ugotavljanju kvalificiranega
deleža družbe, ki je nadrejena družbi za upravljanje, se ne upoštevajo deleži
iz naložb investicijskih skladov, ki jih skladno s tem zakonom oziroma predpisi
držav članic, sprejetimi zaradi prenosa Direktive 2009/65/ES, upravlja družba
za upravljanje, v delnice družbe za upravljanje, če družba za upravljanje
uresničuje glasovalne pravice iz teh deležev neodvisno od nadrejene družbe.
(3) Prejšnji odstavek se ne uporablja,
če:
1.     
je nadrejena družba ali tej podrejena družba imetnica delnic družbe za
upravljanje z glasovalno pravico, ki jih upravlja druga družba za upravljanje,
in
2.     
druga družba za upravljanje ne more uresničevati glasovalnih pravic iz
teh delnic po lastni presoji, temveč samo po neposrednih ali posrednih
navodilih nadrejene družbe ali tej podrejene družbe.
(4) Pri ugotavljanju kvalificiranega
deleža družbe, ki je nadrejena investicijskemu podjetju, ki je v skladu z ZTFI-1 oziroma predpisi držav članic, sprejetimi zaradi prenosa Direktive
2004/39/ES upravičeno opravljati investicijske storitve in posle, se ne
upoštevajo deleži iz naložb v delnice družbe za upravljanje, ki jih upravlja to
investicijsko podjetje pri opravljanju storitev gospodarjenja s finančnimi
instrumenti v pomenu, kot ga opredeljuje ZTFI-1, če so
izpolnjeni naslednji pogoji:
1.     
investicijsko podjetje ima ustrezno dovoljenje pristojnega nadzornega
organa za opravljanje investicijske storitve gospodarjenja s finančnim
instrumenti, kot ga opredeljuje ZTFI-1,
2.     
investicijsko podjetje:
- 
lahko uresničuje glasovalne pravice iz naložb v delnice družbe za
upravljanje z glasovalno pravico samo na podlagi navodil, ki mu jih da stranka,
za račun katere gospodari z njimi, v pisni obliki ali ustrezni elektronski
obliki ali
- 
je z uporabo ustreznih ukrepov zagotovilo ustrezne pogoje, enakovredne
pogojem, določenim v tem zakonu oziroma predpisih držav članic, sprejetimi
zaradi prenosa Direktive 2009/65/ES, da se storitve gospodarjenja s finančnimi
instrumenti opravljajo neodvisno od drugih storitev in poslov, ki jih opravlja
investicijsko podjetje, in
3.     
investicijsko podjetje uresničuje glasovalne pravice neodvisno od
nadrejene družbe.
(5) Prejšnji odstavek se ne uporablja,
če:
1.     
je nadrejena družba ali tej podrejena družba imetnica delnic družbe za
upravljanje z glasovalno pravico, ki jih upravlja investicijsko podjetje, in
2.     
investicijsko podjetje ne more uresničevati glasovalnih pravic iz teh
delnic po lastni presoji, temveč samo po neposrednih ali posrednih navodilih
nadrejene družbe ali tej podrejene družbe.
(6) Pri ugotavljanju kvalificiranega
deleža banke, banke države članice ali investicijskega podjetja se ne
upoštevajo delnice, ki jih je ta banka, banka države članice ali investicijsko
podjetje pridobilo pri opravljanju storitve izvedbe prve ali nadaljnje prodaje
finančnih instrumentov z obveznostjo odkupa iz ZTFI-1,
če so izpolnjeni naslednji pogoji:
1.     
banka, banka države članice ali investicijsko podjetje je v skladu z
ZTFI-1 oziroma predpisi držav članic, sprejetimi zaradi prenosa Direktive
2004/39/ES upravičeno opravljati investicijske storitve izvedbe prve ali
nadaljnje prodaje finančnih instrumentov z obveznostjo odkupa na podlagi ZTFI-1,
2.     
banka, banka države članice ali investicijsko podjetje ne uresničuje
glasovalnih pravic, vsebovanih v delnicah, in ne izvršuje drugih upravljavskih
upravičenj iz delnic tako, da bi s tem vplivalo na vodenje poslov družbe za
upravljanje, in 
3.     
banka, banka države članice ali investicijsko podjetje delnice odtuji v
enem letu po pridobitvi.
38. člen
(zahteva za izdajo dovoljenja za
pridobitev kvalificiranega deleža)
(1) Zahteva za izdajo dovoljenja za pridobitev
kvalificiranega deleža obsega:
1.     
višino deleža glasovalnih pravic ali deleža v kapitalu družbe za
upravljanje, ki ga namerava pridobiti bodoči kvalificirani imetnik;
2.     
druge podatke iz prvega odstavka 511. člena ZTFI-1, ki jih obsega vsaka
zahteva.
(2) Zahtevi za izdajo dovoljenja za
pridobitev kvalificiranega deleža se priloži dokumentacijo in informacije o
tem, da bodoči kvalificirani imetnik ustreza merilom iz 40. člena tega zakona,
ki jih Agencija podrobneje predpiše na podlagi 1. točke 51. člena tega
zakona.
39. člen
(posvetovanje s pristojnimi nadzornimi
organi)
(1) Agencija se pred odločitvijo o
izdaji dovoljenja za pridobitev kvalificiranega deleža posvetuje s pristojnim
nadzornim organom posamezne države članice, če je bodoči kvalificirani imetnik:
1.     
družba za upravljanje te države članice,
2.     
kreditna institucija, zavarovalnica, pozavarovalnica ali investicijsko
podjetje te države članice, ali
3.     
oseba, ki je nadrejena osebam iz 1. ali 2. točke tega odstavka.
(2) Agencija se pred odločitvijo o
izdaji dovoljenja za pridobitev kvalificiranega deleža posvetuje s pristojnim
nadzornim organom Republike Slovenije, če je bodoči kvalificirani imetnik:
1.     
kreditna institucija, zavarovalnica ali pozavarovalnica Republike
Slovenije, ali
2.     
oseba, ki je nadrejena osebam iz prejšnje točke.
(3) Agencija se s pristojnimi
nadzornimi organi držav članic in Republike Slovenije posvetuje in izmenjuje
informacije glede primernosti delničarjev, dobrega imena in izkušenj članov
uprav družb znotraj iste skupine in druge informacije, ki so nujne ali pomembne
za presojo, ali bodoči kvalificirani imetnik ustreza merilom iz 40. člena tega
zakona.
(4) Če se Agencija po prvem ali drugem
odstavku tega člena pred odločitvijo o izdaji dovoljenja za pridobitev
kvalificiranega deleža posvetuje s pristojnimi nadzornimi organi, obsega
obrazložitev odločbe, s katero odloči o izdaji dovoljenja za pridobitev
kvalificiranega deleža ali zavrne zahtevo za izdajo tega dovoljenja, poleg
vsebin, ki jih obsega vsaka obrazložitev odločbe, tudi stališča Agencije o
stališčih in pomislekih drugih nadzornih organov.
(5) Če je bodoči kvalificirani imetnik
pravna oseba tretje države, ki jo nadzoruje pristojni organ tretje države,
priloži zahtevi za izdajo dovoljenja za pridobitev kvalificiranega deleža tudi
soglasje oziroma mnenje pristojnega nadzornega organa ali obvestilo, da v
skladu s predpisi, ki veljajo za bodočega kvalificiranega imetnika v državi
njegovega sedeža, tako soglasje oziroma mnenje ni potrebno.
40. člen
(presoja primernosti bodočega kvalificiranega
imetnika)
(1) Da bi se zagotovilo varno in
skrbno upravljanje družbe za upravljanje, v kateri namerava bodoči
kvalificirani imetnik pridobiti kvalificirani delež, presoja Agencija pri
odločanju o izdaji dovoljenja za pridobitev kvalificiranega deleža ob
upoštevanju vpliva, ki bi ga verjetno imel bodoči kvalificirani imetnik na
upravljanje družbe za upravljanje, če pridobi kvalificirani delež, ki je
predmet zahteve, primernost bodočega kvalificiranega imetnika na podlagi
naslednjih meril:
1.     
ugleda bodočega kvalificiranega imetnika;
2.     
ugleda in izkušenj oseb, ki bodo imele možnost upravljati družbo za
upravljanje ali drugače vplivati na poslovanje družbe za upravljanje, če bodoči
kvalificirani imetnik pridobi kvalificirani delež, ki je predmet zahteve;
3.     
finančne trdnosti bodočega kvalificiranega imetnika, zlasti v zvezi z
vrstami poslov, ki jih opravlja ali načrtuje družba za upravljanje;
4.     
verjetnih posledic, če bodoči kvalificirani imetnik pridobi
kvalificirani delež, ki je predmet zahteve, za sposobnosti družbe za
upravljanje ravnati v skladu s pravili varnega in skrbnega poslovanja ter
izpolnjevati zahteve in omejitve, določene v 2.2. oddelku tega zakona.
(2) Pri presoji primernosti bodočega
kvalificiranega imetnika na podlagi merila iz 4. točke prejšnjega odstavka
Agencija presodi tudi organizacijski ustroj, procese in sisteme znotraj
skupine, katere del bo postala družba za upravljanje, če bodoči kvalificirani
imetnik pridobi kvalificirani delež, ki je predmet zahteve, in verjetne
posledice za možnost izvajanja učinkovitega nadzora, učinkovite izmenjave
informacij med pristojnimi nadzornimi organi in razmejitve pristojnosti in
odgovornosti za nadzor med pristojnimi nadzornimi organi.
(3) Pri presoji primernosti bodočega
kvalificiranega imetnika Agencija presodi tudi, ali obstajajo razlogi za sum,
da:
1.     
je bilo ali bo v zvezi s pridobitvijo kvalificiranega deleža, ki je
predmet zahteve, storjeno dejanje pranja denarja ali financiranja terorizma,
kot ga opredeljuje zakon, ki ureja preprečevanje pranja denarja in financiranja
terorizma, ali izveden poskus tega dejanja, ali 
2.     
bo ta pridobitev povečala tveganje pranja denarja ali financiranja
terorizma, kot jih opredeljuje zakon, ki ureja preprečevanje pranja denarja in
financiranja terorizma.
(4) Primernosti bodočega kvalificiranega
imetnika Agencija ne sme presojati z vidika gospodarskih potreb trga.
(5) Če Agencija hkrati obravnava dve
ali več zahtev za pridobitev kvalificiranega deleža v isti družbi za
upravljanje, obravnava vse bodoče kvalificirane imetnike nediskriminatorno.
41. člen
(zavrnitev zahteve za izdajo dovoljenja za
pridobitev kvalificiranega deleža)
(1) Agencija zavrne zahtevo za izdajo
dovoljenja za pridobitev kvalificiranega deleža samo, če:
1.     
bodoči kvalificirani imetnik ne ustreza merilom iz 1. do 3. točke prvega
odstavka prejšnjega člena;
2.     
na podlagi meril iz prejšnjega člena presodi, da je verjetno, če bodoči
kvalificirani imetnik pridobi kvalificirani delež, ki je predmet zahteve, da
bo:
- 
ogrožena sposobnost družbe za upravljanje ravnati v skladu s pravili
varnega in skrbnega poslovanja ter izpolnjevati zahteve in omejitve, določene v
2.2. oddelku tega zakona, ali
- 
ovirano ali oteženo izvajanje učinkovitega nadzora, učinkovite izmenjave
informacij med pristojnimi nadzornimi organi oziroma razmejitve pristojnosti in
odgovornosti za nadzor med pristojnimi nadzornimi organi;
3.     
obstajajo razlogi za sum, da:
- 
je bilo ali bo v zvezi s pridobitvijo kvalificiranega deleža, ki je
predmet zahteve, storjeno dejanje pranja denarja ali financiranja terorizma,
kot ga opredeljuje zakon, ki ureja preprečevanje pranja denarja in financiranja
terorizma, ali izveden poskus tega dejanja, ali 
- 
bo ta pridobitev povečala tveganje pranja denarja ali financiranja
terorizma, kot ju opredeljuje zakon, ki ureja preprečevanje pranja denarja in
financiranja terorizma;
4.     
bodoči kvalificirani imetnik v roku, določenem z zahtevo iz šestega ali
sedmega odstavka 516. člena ZTFI-1, ne predloži vse dokumentacije in
informacij, potrebnih za presojo njegove primernosti po merilih iz prejšnjega
člena.
(2) Agencija zavrne zahtevo za
pridobitev kvalificiranega deleža bodočemu kvalificiranemu imetniku tretje
države tudi, če je ob upoštevanju predpisov države te osebe oziroma ob
upoštevanju prakse države te osebe pri uporabi in izvrševanju predpisov države
te osebe verjetno, da bo ovirano oziroma oteženo izvajanje učinkovitega
nadzora, učinkovite izmenjave informacij med pristojnimi nadzornimi organi in
razmejitve pristojnosti in odgovornosti za nadzor med pristojnimi nadzornimi
organi.
42. člen
(rok za pridobitev deleža, na katerega se
nanaša dovoljenje)
(1) Agencija lahko z odločbo o
dovoljenju za pridobitev kvalificiranega deleža ali kasneje bodočemu
kvalificiranemu imetniku naloži, da v roku, ki ga določi, pridobi delnice
družbe za upravljanje, na podlagi katerih doseže razpon, za katerega je izdano
dovoljenje za pridobitev kvalificiranega deleža. Rok ne sme biti krajši od
šestih mesecev od vročitve odločbe, s katero je Agencija določila ta rok.
(2) Agencija lahko na zahtevo bodočega
kvalificiranega imetnika podaljša rok iz prejšnjega odstavka.
(3) Bodoči kvalificirani imetnik
zahtevo za podaljšanje roka za pridobitev deleža vloži pred iztekom roka iz
prvega odstavka tega člena.
43. člen
(prenehanje veljavnosti dovoljenja za
pridobitev kvalificiranega deleža)
(1) Če je Agencija po prvem odstavku
prejšnjega člena določila rok za pridobitev delnic družbe za upravljanje in
bodoči kvalificirani imetnik v tem roku ne pridobi delnic družbe za
upravljanje, na podlagi katerih bi dosegel kvalificirani delež, dovoljenje
preneha veljati v celoti.
(2) Če je Agencija po prvem odstavku
prejšnjega člena določila rok za pridobitev delnic družbe za upravljanje in
kvalificirani imetnik v tem roku doseže kvalificirani delež, ne doseže pa
razpona, za katerega je izdano dovoljenje, dovoljenje preneha veljati v delu,
ki presega razpon, ki ga je imetnik dosegel.
(3) Če kvalificirani imetnik po
pridobitvi deleža v razponu, za katerega je bilo izdano dovoljenje, odsvoji
delnice družbe za upravljanje tako, da njegov delež glasovalnih pravic ali
delež v kapitalu družbe za upravljanje ne dosega več razpona, za katerega je
bilo izdano dovoljenje, dovoljenje preneha veljati v delu, ki presega razpon,
ki ga imetnik dosega po odsvojitvi.
(4) Prejšnji odstavek se smiselno
uporablja tudi, če se delež kvalificiranega imetnika zmanjša zaradi povečanja
osnovnega kapitala ali drugih korporacijskih dejanj družbe za upravljanje.
(5) O prenehanju ali delnem prenehanju
veljavnosti dovoljenja za pridobitev kvalificiranega deleža izda Agencija
ugotovitveno odločbo.
44. člen
(glasovalne pravice iz delnic družbe za
upravljanje, pridobljenih v nasprotju z zakonom)
(1) Imetnik iz delnic družbe za
upravljanje, ki jih je pridobil ali jih ima v nasprotju s tem zakonom (v
nadaljnjem besedilu: neupravičeni imetnik), nima glasovalnih pravic.
(2) Število delnic, iz katerih
neupravičeni imetnik lahko uresničuje glasovalne pravice, se izračuna, če
imetnik na podlagi delnic:
1.     
dosega ali presega 10 odstotni delež glasovalnih pravic ali delež v
kapitalu družbe za upravljanje, ne da bi imel dovoljenje za pridobitev
kvalificiranega deleža, ali če je bilo imetniku dovoljenje za pridobitev
kvalificiranega deleža odvzeto tako, da se od števila delnic, ki predstavlja 10
odstotni delež glasovalnih pravic ali delež v kapitalu družbe za upravljanje,
odšteje ena delnica;
2.     
presega razpon, za katerega velja dovoljenje za pridobitev kvalificiranega
deleža tako, da je število enako številu delnic, ki predstavlja zgornjo mejo
razpona, za katerega ima imetnik veljavno dovoljenje.
(3) Glasovalne pravice, ki jih
neupravičeni imetnik ni upravičen uresničevati, se prištejejo glasovalnim
pravicam drugih delničarjev v sorazmerju z njihovo udeležbo v vseh glasovalnih
pravicah iz delnic družbe za upravljanje.
(4) Če neupravičeni imetnik v enem
mesecu od pridobitve vloži zahtevo za dovoljenje za pridobitev kvalificiranega
deleža, in če Agencija to dovoljenje izda, pridobi imetnik z dnem dokončnosti
odločbe o dovoljenju za pridobitev kvalificiranega deleža glasovalne pravice iz
delnic do števila delnic, ki predstavljajo zgornjo mejo razpona, za katerega je
izdano to dovoljenje.
(5) Družba za upravljanje
neupravičenemu imetniku ne sme omogočiti uresničevanja glasovalnih pravic iz
prvega odstavka tega člena.
(6) Določbe prvega do petega odstavka
tega člena ter 45. in 46. člena tega zakona se smiselno uporabljajo tudi, če se
delež kvalificiranega imetnika poveča zaradi zmanjšanja osnovnega kapitala ali
drugih korporacijskih dejanj družbe za upravljanje. Pri smiselni uporabi določb
iz prejšnjega stavka enomesečni rok za vložitev zahteve za dovoljenje za
pridobitev kvalificiranega deleža teče od dneva, ko kvalificirani imetnik izve
ali bi lahko zvedel, da se je njegov delež povečal zaradi korporacijskega
dejanja družbe za upravljanje.
45. člen
(odredba o odsvojitvi delnic)
(1) Če neupravičeni imetnik v enem
mesecu od pridobitve delnic družbe za upravljanje ne vloži zahteve za izdajo
dovoljenja za pridobitev kvalificiranega deleža, mu Agencija z odredbo naloži,
da delnice, ki jih ima v nasprotju s tem zakonom, odsvoji. V odredbi o
odsvojitvi delnic Agencija določi rok za odsvojitev delnic, ki ne sme biti
krajši od treh in ne daljši od šestih mesecev.
(2) Neupravičeni imetnik do izteka
roka, določenega v odredbi o odsvojitvi delnic, Agenciji predloži:
1.     
poročilo o odsvojitvi delnic, ki obsega podatke o pridobitelju oziroma
pridobiteljih delnic, in
2.     
dokaze o odsvojitvi.
(3) Agencija lahko od pridobitelja
delnic iz prejšnjega odstavka zahteva, da se izjasni, ali je delnice pridobil v
svojem imenu in za svoj račun. Agencija lahko v postopku presoje, ali je
imetnik ravnal v skladu z odredbo o odsvojitvi delnic, izvede ustrezne dokaze o
okoliščini, za čigav račun je pridobitelj pridobil delnice. V postopku iz
prejšnjega stavka se smiselno uporabljajo določbe ZTFI-1 glede izvajanja dokazov in odločanja.
(4) Prvi do tretji odstavek tega člena
se smiselno uporabljajo tudi če:
1.     
neupravičeni imetnik v enem mesecu od pridobitve delnic vloži zahtevo za
izdajo dovoljenja za pridobitev kvalificiranega deleža in je ta zahteva
zavrnjena, zavržena ali umaknjena;
2.     
je imetniku odvzeto dovoljenje za pridobitev kvalificiranega deleža.
(5) Za odredbo o odsvojitvi delnic se
smiselno uporabljajo določbe tega zakona o odredbi o odpravi kršitev.
46. člen
(odločba o prepovedi uresničevanja pravic
iz delnic)
(1) Če neupravičeni imetnik delnic ne
odsvoji v roku, določenem z odredbo o odsvojitvi delnic, ali če Agencija v
postopku po tretjem odstavku prejšnjega člena ugotovi, da ima pridobitelj
delnice, ki so bile predmet odredbe o odsvojitvi delnic, v svojem imenu in za
račun neupravičenega imetnika (v nadaljnjem besedilu: neupravičeni
pridobitelj), izda odločbo, s katero neupravičenemu imetniku in morebitnim
neupravičenim pridobiteljem prepove uresničevanje vseh pravic iz delnic družbe
za upravljanje, ki jih ima v nasprotju s tem zakonom, in prepove družbi za
upravljanje, da bi navedenim osebam na kakršen koli način omogočila
uresničevanje pravic iz teh delnic (v nadaljnjem besedilu: odločba o prepovedi
uresničevanja pravic iz delnic).
(2) Po izdaji odločbe o prepovedi
uresničevanja pravic iz delnic lahko neupravičeni imetnik in morebitni
neupravičeni pridobitelji uresničujejo samo še pravice iz števila delnic, ki se
izračuna s smiselno uporabo določb drugega odstavka 44. člena tega zakona.
(3) Izrek odločbe o prepovedi
uresničevanja pravic iz delnic obsega:
1.     
podatke o neupravičenem imetniku, in če je imetnik delnice odsvojil
neupravičenemu pridobitelju, tudi podatke o neupravičenem pridobitelju ali
pridobiteljih;
2.     
število delnic, iz katerih lahko neupravičeni imetnik in morebitni
neupravičeni pridobitelji skupno uresničujejo pravice iz delnic.
(4) Odločba o prepovedi uresničevanja
pravic iz delnic družbe za upravljanje se vroči tudi družbi za upravljanje.
Družba za upravljanje od vročitve odločbe neupravičenemu imetniku in
neupravičenim pridobiteljem iz delnic, na katere se odločba nanaša, ne sme
omogočiti uresničevanja nobenih pravic iz teh delnic.
(5) Če je družba za upravljanje v
obdobju od vročitve odločbe o prepovedi uresničevanja pravic iz delnic do
dneva, ko je delnice, na katere se je nanašala ta odločba, pridobil nov imetnik
v skladu s tem zakonom, izplačala dividendo, družba za upravljanje dividendo,
ki pripade navedenim delnicam, izplača novemu imetniku v osmih dneh po tem, ko
jo novi imetnik obvesti o pridobitvi delnic.
47. člen
(odvzem dovoljenja za pridobitev
kvalificiranega deleža)
(1) Agencija odvzame dovoljenje za
pridobitev kvalificiranega deleža, če nastopijo okoliščine iz 41. člena tega
zakona.
(2) Z dokončnostjo odločbe o odvzemu
dovoljenja za pridobitev kvalificiranega deleža nastopijo pravne posledice iz
44. člena tega zakona.
48. člen
(obvestila v
zvezi s kvalificiranimi deleži)
(1) Če so družbi za upravljanje znane
spremembe okoliščin, zaradi katerih se delež posameznega delničarja spremeni
tako, da:
1.     
preseže mejo kvalificiranega deleža oziroma se njegov delež zmanjša
tako, da ne dosega več kvalificiranega deleža, ali
2.     
preseže zgornjo mejo razpona oziroma pade pod spodnjo mejo razpona
kvalificiranega deleža, za katerega je kvalificiranemu imetniku že izdano
dovoljenje za kvalificiran delež,
o tem nemudoma obvesti Agencijo.
(2) Če
namerava kvalificirani imetnik, ki je pridobil dovoljenje za pridobitev
kvalificiranega deleža, odtujiti delnice tako, da bi se zaradi tega njegov
delež zmanjšal pod spodnjo mejo razpona, za katerega velja dovoljenje, o tem
predhodno obvesti Agencijo.
(3) Kvalificirani
imetnik Agencijo nemudoma obvesti o vsaki združitvi ali delitvi, pri kateri je
udeležen, in o vsaki drugi statusni spremembi.
(4) Nadrejeni
finančni holding in mešani poslovni holding, ki ima v skladu z dovoljenjem za
pridobitev kvalificiranega deleža položaj družbi za upravljanje nadrejene
družbe, Agencijo obvesti tudi o vsaki spremembi članov oziroma članic njegovega
poslovodstva.
49. člen
(delničarski sporazum)
(1) Delničarji družbe za upravljanje,
ki so skupno imetniki delnic, na podlagi katerih ne dosegajo kvalificiranega
deleža v družbi za upravljanje, in ki sklenejo sporazum o usklajenem
izvrševanju upravljavskih upravičenj iz teh delnic (v nadaljnjem besedilu:
delničarski sporazum), v osmih dneh po sklenitvi delničarskega sporazuma
obvestijo Agencijo.
(2) Delničarji družbe za upravljanje,
ki so skupno imetniki delnic, na podlagi katerih dosegajo ali presegajo
kvalificirani delež v družbi za upravljanje, in ki nameravajo skleniti
delničarski sporazum (v nadaljnjem besedilu: kvalificirani delničarski
sporazum), pred sklenitvijo kvalificiranega delničarskega sporazuma pridobijo
dovoljenje Agencije za pridobitev kvalificiranega deleža.
(3) Udeleženci kvalificiranega
delničarskega sporazuma, ki imajo veljavno dovoljenje za pridobitev
kvalificiranega deleža, pred vsako nadaljnjo pridobitvijo delnic družbe za
upravljanje, na podlagi katere skupni delež udeležencev kvalificiranega
delniškega sporazuma preseže razpon, za katerega velja že izdano dovoljenje za
pridobitev kvalificiranega deleža, pridobijo novo dovoljenje za pridobitev
kvalificiranega deleža.
(4) Prejšnji odstavek se smiselno
uporablja tudi če:
1.     
namerava h kvalificiranemu delniškemu sporazumu pristopiti nov
udeleženec ali
2.     
bi po sklenitvi delniškega sporazuma zaradi pridobitve dodatnih delnic
ali zaradi pristopa novega udeleženca skupni delež udeležencev sporazuma
dosegel ali presegel kvalificirani delež v družbi za upravljanje.
(5) 35. do 48. člen tega zakona o
dovoljenju za pridobitev kvalificiranega deleža ter o pravicah in obveznostih
posameznega kvalificiranega imetnika se smiselno uporabljajo tudi za udeležence
kvalificiranega delniškega sporazuma. Pri smiselni uporabi določb iz prejšnjega
stavka se namesto besed »kvalificirani imetnik« uporablja besedilo »udeleženci
kvalificiranega delniškega sporazuma«.
50. člen
(drugi primeri pridobitve položaja
nadrejene osebe družbe za upravljanje)
(1) Oseba, ki namerava skleniti
podjetniško pogodbo korporacijskega prava ali drug pravni posel, na podlagi
katerega bo pridobila položaj nadrejene osebe družbe za upravljanje, pred
sklenitvijo tega pravnega posla pridobi dovoljenje za pridobitev kvalificiranega
deleža iz 5. točke drugega odstavka 35. člena tega zakona, ne glede na to, ali
je hkrati delničar družbe za upravljanje oziroma kakšen delež delnic družbe za
upravljanje ima.
(2) Za dovoljenje za pridobitev
kvalificiranega deleža ter za pravice in obveznosti kvalificiranega imetnika iz
prejšnjega odstavka se smiselno uporabljajo določbe 35. do 48. člena tega
zakona, pri čemer se namesto besedila »pravice iz delnic družbe za upravljanje«
uporablja besedilo »pravice iz prvega odstavka 22. člena tega zakona« in
namesto besedila »odsvojitev delnic družbe za upravljanje« uporablja besedilo
»odsvojitev ali odpoved pravicam iz prvega odstavka 22. člena tega zakona«.
51. člen
(akt o kvalificiranih imetnikih)
Agencija predpiše:
1.     
podrobnejša merila za presojo primernosti bodočega kvalificiranega
imetnika iz 40. člena tega zakona;
2.     
podrobnejšo vsebino dokumentacije in informacij, ki se jih priloži
zahtevi za izdajo dovoljenja za pridobitev kvalificiranega deleža;
3.     
podrobnejšo vsebino in način pošiljanja obvestil iz 48. člena tega
zakona.
2.1.5. Organi vodenja in nadzora
družbe za upravljanje 
2.1.5.1. Skupne določbe
52. člen
(sistem upravljanja družbe za upravljanje)
(1) Družba za upravljanje lahko izbere
dvotirni ali enotirni sistem upravljanja družbe.
(2) Za izvršne direktorje družbe za
upravljanje z enotirnim sistemom upravljanja se smiselno uporabljajo 53. do 61.
člen, 66. ter 67. člen in druge določbe tega zakona v delu, ki se nanašajo na
upravo družbe za upravljanje, za druge člane upravnega odbora pa 62. do 67.
člen in druge določbe tega zakona v delu, ki se nanašajo na nadzorni svet
družbe za upravljanje.
(3) V družbi za upravljanje z
enotirnim sistemom upravljanja veljajo za izvršne direktorje in člane upravnega
odbora naslednja posebna pravila:
1.     
upravni odbor družbe za upravljanje imenuje najmanj dva izvršna
direktorja;
2.     
za izvršnega direktorja je lahko imenovana največ polovica članov
upravnega odbora družbe za upravljanje;
3.     
člani upravnega odbora, ki niso izvršni direktorji, ne smejo voditi
poslov družbe za upravljanje.
2.1.5.2. Uprava družbe za upravljanje
53. člen
(uprava družbe za upravljanje)
(1) Uprava družbe za upravljanje mora
imeti najmanj dva člana, ki družbo za upravljanje skupaj zastopata in
predstavljata v pravnem prometu. Nihče od članov uprave družbe za upravljanje
oziroma prokurist ne sme biti pooblaščen za samostojno zastopanje družbe za
upravljanje za celoten obseg poslov iz dejavnosti družbe za upravljanje.
(2) Člani uprave družbe za
upravljanje, ki opravljajo svoje naloge na podlagi pogodbe o zaposlitvi,
opravljajo posle vodenja družbe za upravljanje za polni delovni čas.
(3) Najmanj en član uprave družbe za
upravljanje mora imeti znanje slovenskega jezika, primerno za opravljanje
dolžnosti člana uprave družbe za upravljanje.
(4) Posli družbe za upravljanje se
morajo voditi v Republiki Sloveniji.
(5) Za poslovodje družbe za
upravljanje, ki je organizirana kot družba z omejeno odgovornostjo, se smiselno
uporabljajo določbe tega zakona o upravi družbe za upravljanje, ki je
organizirana kot delniška družba.
(6) V primeru, ko posameznemu članu
uprave družbe za upravljanje preneha funkcija ali ko zaradi drugih okoliščin ne
opravlja funkcije člana uprave družbe za upravljanje skupaj več kot tri mesece
in uprava družbe za upravljanje zato deluje le z enim članom uprave, nadzorni
svet nemudoma imenuje novega člana uprave družbe za upravljanje ali osebo, ki
pri vodenju in zastopanju družbe za upravljanje nadomesti manjkajočega člana
uprave družbe za upravljanje (v nadaljnjem besedilu: nadomestni član uprave
družbe za upravljanje). Pri imenovanju nadomestnega člana uprave družbe za
upravljanje nadzorni svet upošteva pogoje iz 54. člena tega zakona. Nadomestni
član uprave družbe za upravljanje lahko opravlja funkcijo člana uprave družbe
za upravljanje brez dovoljenja Agencije največ šest mesecev od dneva
imenovanja.
54. člen
(pogoji za člana uprave družbe za
upravljanje)
(1) Za člana uprave družbe za
upravljanje je lahko imenovana samo oseba, ki:
1.     
je ustrezno strokovno usposobljena ter ima lastnosti in izkušnje,
potrebne za vodenje poslov družbe za upravljanje, in
2.     
ni bila pravnomočno obsojena zaradi kaznivega dejanja, storjenega z
naklepom, ki se preganja po uradni dolžnosti, ali zaradi enega od naslednjih
kaznivih dejanj, storjenih iz malomarnosti: povzročitve smrti iz malomarnosti,
hude telesne poškodbe, posebno hude telesne poškodbe, ogrožanja varnosti pri
delu, prikrivanja, izdaje in neupravičene pridobitve poslovne tajnosti, pranja
denarja, izdaje uradne tajnosti, povzročitve splošne nevarnosti ali izdaje
državne tajnosti, in obsodba še ni bila izbrisana.
(2) Šteje se, če se ne dokaže drugače,
da je pogoj iz 1. točke prejšnjega odstavka izpolnjen, če ima oseba
najmanj petletne izkušnje pri vodenju poslov podjetja primerljive velikosti in
dejavnosti kot družba za upravljanje oziroma drugih primerljivih poslov.
(3) Podatke iz 2. točke prvega
odstavka tega člena lahko pridobi Agencija po uradni dolžnosti.
55. člen
(sklep nadzornega sveta o imenovanju za
člana uprave družbe za upravljanje)
(1) Nadzorni svet odloči o imenovanju
določene osebe za člana uprave družbe za upravljanje, preden ta oseba vloži
zahtevo za izdajo dovoljenja za opravljanje te funkcije.
(2) Sklep nadzornega sveta o
imenovanju določene osebe za člana uprave družbe za upravljanje učinkuje pod:
1.     
odložnim pogojem, ki nastopi, če ta oseba pridobi dovoljenje za opravljanje
te funkcije, in
2.     
razveznim pogojem, ki nastopi, če:
- 
ta oseba v 15 dneh po prejemu sklepa o imenovanju za člana uprave družbe
za upravljanje ne vloži zahteve za izdajo dovoljenja za opravljanje te
funkcije, ali če tako zahtevo umakne, ali
- 
Agencija zavrže ali zavrne zahtevo te osebe za izdajo dovoljenja za
opravljanje te funkcije.
56. člen
(dovoljenje za opravljanje funkcije člana
uprave družbe za upravljanje)
(1) Funkcijo člana uprave posamezne
družbe za upravljanje lahko opravlja le oseba, ki pridobi dovoljenje Agencije
za opravljanje funkcije člana uprave te družbe za upravljanje.
(2) Zahtevi za izdajo dovoljenja za
opravljanje funkcije člana uprave družbe za upravljanje kandidat za člana
uprave priloži:
1.     
dokaze o izpolnjevanju pogojev iz 54. člena tega zakona, in
2.     
sklep nadzornega sveta družbe za upravljanje o imenovanju za člana
uprave družbe za upravljanje.
(3) Agencija lahko odloči, da mora
kandidat za člana uprave v postopku odločanja o dovoljenju opraviti
predstavitev vodenja poslov družbe za upravljanje.
(4) Agencija izda dovoljenje za
opravljanje funkcije člana uprave družbe za upravljanje, če kandidat izpolnjuje
pogoje za člana uprave družbe za upravljanje.
(5) Agencija zavrne zahtevo za izdajo
dovoljenja za opravljanje funkcije člana uprave družbe za upravljanje, če:
1.     
kandidat ne izpolnjuje pogojev iz 54. člena tega zakona, ali
2.     
iz podatkov, s katerimi razpolaga, izhaja, da bi bilo zaradi dejavnosti
in poslov, ki jih kandidat za člana uprave opravlja, oziroma zaradi dejanj, ki
jih je storil, lahko ogroženo poslovanje družbe za upravljanje v skladu s
pravili varnega in skrbnega poslovanja.
(6) Dovoljenje za opravljanje funkcije
člana uprave družbe za upravljanje preneha veljati, če osebi preneha funkcija
člana uprave družbe za upravljanje, na katero se dovoljenje nanaša.
(7) Nadzorni svet družbe za
upravljanje Agencijo obvesti o tem, da je osebi prenehala funkcija člana uprave
družbe za upravljanje, v petih delovnih dneh po prenehanju funkcije.
(8) Če dovoljenje za opravljanje
funkcije člana uprave družbe za upravljanje preneha veljati, izda Agencija
odločbo, s katero ugotovi, da je dovoljenje prenehalo veljati.
57. člen
(dolžnosti in odgovornosti članov uprave)
(1) Člani uprave družbe za upravljanje
zagotovijo, da družba za upravljanje posluje v skladu:
1.     
s tem zakonom in predpisi, izdanimi na njegovi podlagi;
2.     
z zakoni, ki urejajo opravljanje storitev, ki jih opravlja družba za
upravljanje, in predpisi, izdanimi na njihovi podlagi;
3.     
z drugimi pravili stroke.
(2) Člani uprave družbe za upravljanje
solidarno odgovarjajo družbi za upravljanje za škodo, ki je nastala kot
posledica kršitve njihovih dolžnosti iz prejšnjega odstavka, razen če dokažejo,
da so pri izpolnjevanju svojih dolžnosti ravnali s profesionalno skrbnostjo
stroke upravljanja družbe za upravljanje.
58. člen
(obveščanje nadzornega sveta)
(1) Uprava družbe za upravljanje
nemudoma pisno obvesti nadzorni svet družbe za upravljanje:
1.     
če je ogrožena likvidnost ali kapitalska ustreznost družbe za
upravljanje,
2.     
če nastopijo razlogi za prenehanje ali odvzem dovoljenja za opravljanje
storitev upravljanja investicijskih skladov, dovoljenja za opravljanje storitev
gospodarjenja s finančnimi instrumentni oziroma dovoljenja za opravljanje
pomožnih storitev,
3.     
o nastanku vsake velike izpostavljenosti, in
4.     
o ugotovitvah Agencije, davčne inšpekcije in drugih nadzornih organov v
postopkih nadzora nad družbo za upravljanje.
(2) Član uprave družbe za upravljanje
nadzorni svet nemudoma pisno obvesti o:
1.     
tem, da je bil imenovan, ali da mu je prenehala funkcija v organih
vodenja ali nadzora drugih pravnih oseb, in
2.     
pravnih poslih, na podlagi katerih je posredno ali neposredno, sam ali
njegov ožji družinski član pridobil delnice oziroma poslovne deleže pravne
osebe, na podlagi katerih skupaj s svojimi ožjimi družinskimi člani v tej
pravni osebi doseže ali preseže kvalificirani delež oziroma se njihov delež
zmanjša pod mejo kvalificiranega deleža.
59. člen
(odvzem dovoljenja za opravljanje funkcije
člana uprave)
(1) Agencija odvzame dovoljenje za
opravljanje funkcije člana uprave družbe za upravljanje, če:
1.     
je bilo dovoljenje pridobljeno z navajanjem neresničnih podatkov;
2.     
uprava, katere član je, krši obveznosti iz 187. člena tega zakona;
3.     
član uprave huje krši druge obveznosti člana uprave, določene s predpisi
ali pravili iz prvega odstavka 57. člena tega zakona;
4.     
je član uprave pravnomočno obsojen zaradi kaznivega dejanja iz 2. točke
prvega odstavka 54. člena tega zakona;
5.     
nastopijo okoliščine iz petega odstavka 56. člena tega zakona;
6.     
krši prepoved trgovanja na podlagi notranjih informacij ali prepoved
tržne manipulacije v skladu z določbami ZTFI-1.
(2) Kršitev obveznosti iz 3. točke
prejšnjega odstavka ima značilnost hujše kršitve, če:
1.     
je zaradi te kršitve ogrožena likvidnost ali kapitalska ustreznost
družbe za upravljanje, ali
2.     
je član uprave storil kršitev enakih značilnosti že drugič v treh letih.
60. člen
(pogojni odvzem dovoljenja za opravljanje
funkcije člana uprave)
(1) Z odločbo o odvzemu dovoljenja za
opravljanje funkcije člana uprave lahko Agencija hkrati izreče, da se odvzem ne
bo izvršil, če član uprave v preizkusnem obdobju, ki ga določi Agencija, in ki
ne sme biti krajše od šestih mesecev in ne daljše od dveh let od dneva izdaje
odločbe, ne bo storil nove kršitve, zaradi katere je mogoče odvzeti dovoljenje
ali izreči opomin.
(2) Agencija prekliče pogojni odvzem
dovoljenja in dovoljenje odvzame, če član uprave v preizkusnem obdobju stori
novo kršitev, zaradi katere je mogoče odvzeti dovoljenje ali izreči opomin.
61. člen
(opomin)
Agencija izreče članu uprave družbe za upravljanje
opomin, če član uprave krši obveznosti člana uprave, določene s predpisi ali
pravili iz prvega odstavka 57. člena tega zakona, in ni pogojev za odvzem
dovoljenja za opravljanje funkcije člana uprave.
2.1.5.3. Nadzorni svet družbe za upravljanje
62. člen
(člani nadzornega sveta družbe za
upravljanje)
(1) Funkcije člana nadzornega sveta
družbe za upravljanje ne sme opravljati oseba, ki je v razmerju tesne
povezanosti s pravno osebo, v kateri ima družba za upravljanje več kot 5
odstotni delež glasovalnih pravic ali več kot 5 odstotni delež v kapitalu in
nima položaja podrejene družbe znotraj skupine, kot jo določa zakon, ki ureja
finančne konglomerate.
(2) Ne glede na četrto alinejo prvega
odstavka 273. člena ZGD-1 lahko oseba, ki opravlja funkcijo člana nadzornega
sveta ali drugega organa nadzora samo v družbah za upravljanje in drugih
družbah, ki so vključene v skupino, kot jo določa zakon, ki ureja finančne
konglomerate, to funkcijo opravlja:
1.     
v neomejenem številu nadzornih svetov družb za upravljanje in drugih
družb, vključenih v to skupino, če jo opravlja v okviru redne zaposlitve v
članici te skupine in za opravljanje te funkcije razen rednih prejemkov na
podlagi zaposlitve ne prejema posebnega plačila;
2.     
v drugih primerih v skupno sedmih nadzornih svetih družb za upravljanje
in drugih družb, vključenih v to skupino.
63. člen
(pogoji za opravljanje funkcije člana
nadzornega sveta družbe za upravljanje)
(1) Za člana nadzornega sveta družbe
za upravljanje je lahko imenovana oseba, ki:
1.     
je ustrezno strokovno usposobljena in ima lastnosti in izkušnje,
potrebne za nadzor nad vodenjem poslov družbe za upravljanje, in
2.     
ni bila pravnomočno obsojena za kaznivo dejanje iz 2. točke prvega
odstavka 54. člena tega zakona in obsodba še ni bila izbrisana.
(2) Šteje se, če se ne dokaže drugače,
da je pogoj iz 1. točke prejšnjega odstavka izpolnjen, če ima oseba najmanj
petletne izkušnje vodenja ali nadzora nad vodenjem poslov družbe primerljive
velikosti in dejavnosti kot družba za upravljanje oziroma drugih primerljivih
poslov.
(3) Agencija lahko zahteva od uprave
družbe za upravljanje, da skliče skupščino družbe za upravljanje in predlaga
razrešitev člana nadzornega sveta družbe za upravljanje, če:
1.     
član nadzornega sveta krši dolžnosti člana nadzornega sveta, 
2.     
obstaja ali nastopi ovira za imenovanje člana nadzornega sveta iz
prejšnjega člena, ali
3.     
član nadzornega sveta ne izpolnjuje pogojev iz prvega odstavka tega
člena.
64. člen
(pristojnosti nadzornega sveta družbe za
upravljanje)
Poleg pristojnosti, ki jih ima nadzorni svet
po ZGD-1, nadzorni svet družbe za upravljanje:
1.     
daje soglasje upravi k določitvi poslovne politike družbe za
upravljanje;
2.     
daje soglasje upravi k določitvi finančnega načrta družbe za
upravljanje;
3.     
daje soglasje upravi k določitvi organizacije sistema notranjih kontrol;
4.     
daje soglasje upravi k določitvi okvirnega letnega programa dela službe
notranje revizije;
5.     
odloča o drugih zadevah, določenih s tem zakonom.
65. člen
(dolžnosti članov nadzornega sveta družbe
za upravljanje)
(1) Člani nadzornega sveta družbe za
upravljanje morajo:
1.     
obravnavati primernost postopkov in učinkovitost delovanja službe
notranje revizije;
2.     
obravnavati ugotovitve Agencije, finančne inšpekcije in drugih nadzornih
organov v postopkih nadzora nad družbo za upravljanje;
3.     
preveriti letna in druga finančna poročila in o tem izdelati pisno
poročilo skupščini delničarjev družbe za upravljanje;
4.     
obrazložiti skupščini delničarjev svoje mnenje k letnemu poročilu službe
notranje revizije in mnenje k letnemu poročilu uprave.
(2) Člani nadzornega sveta družbe za
upravljanje solidarno odgovarjajo družbi za upravljanje za škodo, ki je nastala
kot posledica kršitve njihovih dolžnosti, razen če dokažejo, da so pri
izpolnjevanju svojih dolžnosti ravnali s profesionalno skrbnostjo stroke
nadzora nad upravljanjem družbe za upravljanje.
(3) Član nadzornega sveta družbe za
upravljanje Agencijo in skupščino družbe za upravljanje nemudoma obvesti o:
1.     
tem, da je bil imenovan, ali da mu je prenehala funkcija v organih
vodenja ali nadzora drugih pravnih oseb, in
2.     
pravnih poslih, na podlagi katerih je posredno ali neposredno, sam ali
njegov ožji družinski član pridobil delnice oziroma poslovne deleže pravne
osebe, na podlagi katerih skupaj s svojimi ožjimi družinskimi člani v tej
pravni osebi doseže ali preseže kvalificirani delež oziroma se njihov delež
zmanjša pod mejo kvalificiranega deleža.
2.1.6. Prepovedani posli oseb
povezanih z družbo za upravljanje
66. člen
(prepovedani posli oseb povezanih z družbo
za upravljanje)
(1) Osebe, povezane z družbo za
upravljanje na način iz 19. člena tega zakona, ne smejo sklepati poslov nakupa
in prodaje oziroma drugih poslov, katerih predmet so naložbe investicijskih
skladov, ki jih upravlja družba za upravljanje.
(2) Prepoved iz prejšnjega odstavka ne
velja za posle, katerih predmet so naložbe investicijskega sklada, sklenjene na
organiziranem trgu vrednostnih papirjev pod pogojem, da stranki posla druga
drugi nista bili oziroma ne moreta biti znani vnaprej.
(3) Prepoved iz prvega odstavka tega
člena ne velja za posle nakupa in odkupa enot teh investicijskih skladov.
2.1.7. Akti Agencije
67. člen
(akt o članih uprave in nadzornega sveta)
Agencija predpiše:
1.     
podrobnejša pravila o ravnanjih članov uprave in članov nadzornega sveta
družbe za upravljanje pri opravljanju te funkcije v skladu s standardi ustrezne
profesionalne skrbnosti;
2.     
podrobnejšo vsebino dokumentacije, s katero kandidat za člana uprave
družbe za upravljanje dokazuje izpolnjevanje pogojev iz 54. člena tega zakona.
2.2. Pravila poslovanja družbe za
upravljanje
2.2.1. Pravila varnega in skrbnega
poslovanja
68. člen
(sistem upravljanja družbe za upravljanje)
(1) Družba za upravljanje vzpostavi in
uresničuje trden in zanesljiv sistem upravljanja, ki obsega:
1.     
organizacijski ustroj z natančno opredeljenimi, preglednimi in doslednimi
notranjimi razmerji glede odgovornosti,
2.     
smotrne in zanesljive administrativne in računovodske postopke, podprte
s primerno nadzorovanim in varovanim informacijskim sistemom za elektronsko
obdelavo podatkov, in
3.     
ustrezen sistem notranjih kontrol.
(2) Družba za upravljanje je
strukturirana in organizirana na način, ki minimizira tveganje oškodovanja
interesov investicijskega sklada ali interesov strank družbe za upravljanje kot
posledica nasprotja interesov med družbo za upravljanje in njenimi strankami, med
dvema njenima strankama, med eno stranko in investicijskim skladom ali med
dvema investicijskima skladoma.
(3) Organizacijski ustroj, postopki in
sistemi iz prvega odstavka tega člena morajo biti jasno in razumljivo
opredeljeni in sorazmerni značilnostim, obsegu in zapletenosti poslov, ki jih
opravlja družba za upravljanje.
69. člen
(vodenje evidenc in dokumentacije)
Družba za upravljanje vodi in hrani
evidence in dokumentacijo o vseh storitvah in poslih, ki jih je opravila, na
način, ki omogoča nadzor nad njenim poslovanjem.
70. člen
(reševanje pritožb vlagateljev)
(1) Družba za upravljanje vzpostavi in
uresničuje ustrezne postopke, ki zagotavljajo, da se pritožbe vlagateljev
investicijskih skladov, ki jih družba za upravljanje upravlja, primerno obravnavajo,
in da ni omejitev pri uveljavljanju pravic vlagateljev v primeru, ko ima družba
za upravljanje sedež v državi članici, ki ni matična država investicijskega
sklada.
(2) Družba za upravljanje vlagatelju
omogoči vložitev pritožbe v uradnem jeziku ali enem od uradnih jezikov države,
kjer so enote investicijskega sklada predmet trženja.
(3) Družba za upravljanje vzpostavi in
uresničuje ustrezne politike in postopke, ki zagotavljajo, da so informacije v
zvezi z reševanjem pritožb vlagateljev na zahtevo dostopne tudi javnosti ali
nadzornim organom investicijskega sklada.
71. člen
(reševanje sporov
med ponudniki in neprofesionalnimi strankami)
(1) Družbe za upravljanje omogočijo
izvensodno reševanje sporov med družbo za upravljanje in vlagatelji v
investicijske sklade, ki jih upravlja, oziroma neprofesionalnimi strankami, s
katerimi je v pogodbenem razmerju v zvezi s storitvami iz prvega odstavka
150. člena tega zakona, pred neodvisnim subjektom, ki izpolnjuje pogoje in
zagotavlja postopek v skladu z določbami zakona, ki ureja izvensodno reševanje
potrošniških sporov.
(2) Družba za upravljanje na svoji spletni
strani objavi informacije o načinu in postopku izvensodnega reševanja sporov.
(3) Družba za upravljanje vlagatelje v
investicijske sklade, ki jih upravlja oziroma neprofesionalne stranke, s
katerimi sklene pogodbo v zvezi s storitvami iz prvega odstavka 150. člena
tega zakona, neposredno ali posredno preko pooblaščene osebe iz prvega odstavka
122. člena tega zakona seznani z vsemi elementi izvensodnega reševanja
sporov.
72. člen
(ukrepi za neprekinjeno poslovanje)
(1) Družba za upravljanje opravi vse
razumne ukrepe za zagotovitev neprekinjenega in rednega opravljanja storitev
upravljanja investicijskih skladov.
(2) Za namen iz prejšnjega odstavka
družba za upravljanje uporabi ustrezne sisteme, vire in postopke, ki so
sorazmerni vrsti in obsegu storitev upravljanja investicijskih skladov, ki jih
opravlja.
73. člen
(akt o pravilih varnega in skrbnega
poslovanja)
(1) Agencija podrobneje opredeli:
1.     
pogoje in zahteve glede organizacijskega ustroja družbe za upravljanje
iz 1. točke prvega odstavka 68. člena tega zakona;
2.     
potrebne lastnosti administrativnih in računovodskih postopkov ter
informacijskega sistema iz 2. točke prvega odstavka 68. člena tega zakona;
3.     
potrebne lastnosti sistema notranjih kontrol družbe za upravljanje iz 3.
točke prvega odstavka 68. člena tega zakona;
4.     
način minimiziranja tveganja oškodovanja investicijskega sklada oziroma
strank družbe za upravljanje iz drugega odstavka 68. člena tega zakona, vključno
s strategijo za uveljavljanje glasovalnih pravic;
5.     
podrobnejšo vsebino in način vodenja evidenc iz 69. člena tega zakona;
6.     
ukrepe za neprekinjeno poslovanje iz prejšnjega člena.
(2) Agencija pri podrobnejši
opredelitvi organizacijskih zahtev družbe za upravljanje upošteva značilnosti,
obseg in zapletenost storitev in poslov, ki jih lahko opravlja družba za
upravljanje ter značilnosti, ki se nanašajo na posamezne tipe investicijskih
skladov, ki jih upravlja družba za upravljanje.
73.a člen
(sistem prejemkov)
(1) Družba za upravljanje vzpostavi in
izvaja sistem prejemkov, ki vključuje politike in prakse prejemkov, ki so
združljive z ustreznim in učinkovitim upravljanjem tveganj ter tako upravljanje
tveganj tudi spodbujajo, hkrati pa ne spodbujajo prevzemanja tveganj, ki niso
skladna s stopnjo tveganosti investicijskega sklada oziroma pravili upravljanja
ali statutom investicijskega sklada ter ne ovirajo družbe za upravljanje pri
ravnanju v najboljšem interesu investicijskega sklada.
(2) Politike in prakse prejemkov iz
prejšnjega odstavka se nanašajo na stalne in variabilne sestavine prejemkov in
veljajo za kategorije zaposlenih s posebno naravo dela.
(3) Zaposleni s posebno naravo dela so
zaposleni, ki s svojimi delovnimi nalogami in dejanji lahko pomembno vplivajo
na profil tveganosti družbe za upravljanje oziroma investicijskega sklada, ki
ga upravlja, ter obsegajo zlasti naslednje kategorije zaposlenih:
1.     
višje vodstvo,
2.     
zaposlene v notranjih kontrolah,
3.     
neposredne prevzemnike tveganj in
4.     
druge zaposlene, katerih celotni prejemki, vključno s posebnimi
pokojninskimi ugodnostmi, so po višini enaki ali višji od prejemkov višjega
vodstva ali neposrednih prevzemnikov tveganj.
(4) Višje vodstvo iz 1. točke prejšnjega
odstavka pomeni osebo oziroma osebe, ki efektivno vodijo poslovanje družbe za
upravljanje, in člane uprave ter nadzornega sveta družbe za upravljanje.
(5) Neposredni prevzemniki tveganj iz 3.
točke tretjega odstavka tega člena so zaposleni, ki imajo posamično ali skupaj
kot člani skupine zaradi svoje poklicne dejavnosti ključen vpliv na tveganost
družbe za upravljanje oziroma investicijskih skladov, ki jih družba za
upravljanje upravlja.
(6) Prejemki po tem členu vključujejo vse
oblike neposrednih ali posrednih finančnih in nefinančnih plačil ter ugodnosti,
do katerih so upravičeni zaposleni s posebno naravo dela na podlagi sklenjenih
pogodb z družbo za upravljanje, vključno z diskrecijskimi pokojninskimi
ugodnostmi.
(7) Politiko prejemkov družbe za
upravljanje sprejme nadzorni svet. Nadzorni svet tudi najmanj enkrat letno
preveri njeno ustreznost.
(8) Za uveljavitev politike prejemkov je
odgovorno poslovodstvo družbe za upravljanje.
(9) Družba za upravljanje najmanj enkrat
letno izvede celovit in neodvisen notranji pregled skladnosti prakse prejemkov
s politikami prejemkov družbe za upravljanje.
(10) Agencija podrobneje predpiše potrebne
lastnosti politike prejemkov.
(11) Prejemki, ki se izplačajo zaposlenim
iz tretjega odstavka tega člena v družbi za upravljanje, ki se v skladu z
Zakonom o prejemkih poslovodnih oseb v gospodarskih družbah v večinski lasti
Republike Slovenije in samoupravnih lokalnih skupnosti (Uradni list RS,
št. 21/10, 8/11 – ORZPPOGD4 in 23/14 – ZDIJZ-C; v nadaljnjem besedilu:
ZPPOGD) šteje za družbo za upravljanje v večinski lasti Republike Slovenije ali
samoupravne lokalne skupnosti, ne smejo preseči prejemkov, ki jih določa
ZPPOGD. Pri izplačilu teh prejemkov se ne uporablja peta alineja prvega
odstavka 4. člena ZPPOGD, ki prepoveduje plačila direktorjev z delnicami
ali njihovo sodelovanje v delniških shemah.
(12) Prejemki, ki se izplačajo zaposlenim
iz tretjega odstavka tega člena, se lahko izplačajo tudi z enotami
investicijskega sklada.
73.b člen
(temeljna načela politik prejemkov)
(1) Družba za upravljanje pri
vzpostavljanju in izvajanju politik prejemkov upošteva naslednja načela:
1.     
politika prejemkov je združljiva s preudarnim in učinkovitim
upravljanjem tveganj in tako upravljanje tveganj tudi spodbuja, pri čemer ne
spodbuja izpostavljanja tveganjem, ki niso skladna s stopnjo tveganosti,
pravili upravljanja oziroma statutom investicijskega sklada, ki ga upravlja
družba za upravljanje;
2.     
politika prejemkov je v skladu s poslovno strategijo, cilji, vrednotami
in interesi družbe za upravljanje, značilnostmi investicijskih skladov, ki jih
upravlja družba za upravljanje, ter interesi vlagateljev v te investicijske
sklade in vključuje ukrepe za preprečevanje nasprotja interesov;
3.     
zaposleni v notranjih kontrolah prejemajo prejemke glede na doseganje
ciljev, povezanih z njihovimi funkcijami, neodvisno od uspešnosti poslovnih
področij, ki jih nadzirajo;
4.     
če je višina prejemka odvisna od uspešnosti, mora ocena uspešnosti
temeljiti na kombinaciji ocene uspešnosti posameznika in njegove
poslovno-organizacijske enote ali relevantnih investicijskih skladov in z njimi
povezanih tveganj in tudi splošnem poslovnem rezultatu družbe za upravljanje,
pri čemer se pri oceni uspešnosti posameznika upošteva tako finančna kot
nefinančna merila;
5.     
ocena uspešnosti mora odražati uspešnost v večletnem obdobju, katerega dolžina
je, upoštevaje naložbena tveganja investicijskega sklada, primerna glede na
priporočeno dobo varčevanja v posameznem investicijskem skladu, plačilo
sestavin prejemka, vezanih na uspešnost posameznika, pa je porazdeljeno skozi
celotno obdobje, na katerega se nanaša ocena uspešnosti;
6.     
zajamčen variabilni prejemek je izjemoma dovoljen samo pri
novozaposlenih, in sicer zgolj v prvem letu njihove zaposlitve;
7.     
stalne in variabilne sestavine prejemka morajo biti primerno
uravnotežene, pri čemer stalna sestavina predstavlja dovolj visok delež
celotnega prejemka posameznika, da je mogoča popolna prilagodljivost variabilne
sestavine prejemka, vključujoč določitev prejemka brez variabilne sestavine;
8.     
plačila zaposlenemu v zvezi s predčasno prekinitvijo pogodbe o zaposlitvi
morajo odražati njegovo uspešnost skozi čas in ne smejo nagrajevati
posameznikovih neuspehov;
9.     
ocenjevanje uspešnosti, na podlagi katere se izračunajo variabilne
sestavine prejemka ali celotna masa variabilnih sestavin prejemka, upošteva vse
vrste trenutnih in prihodnjih tveganj ter predstavlja podlago za morebitno
prilagoditev variabilnega prejemka tveganjem;
10.  
upoštevaje obliko investicijskega sklada in njegova pravila upravljanja
ali statut mora biti znaten delež, v vsakem primeru pa najmanj 50 odstotkov
variabilne sestavine prejemka vsakega posameznika, sestavljen iz enot
investicijskega sklada oziroma enakovrednih lastniških deležev ali na deleže
vezanih instrumentov ali enakovrednih negotovinskih instrumentov; navedeni
pogoj ne velja, če premoženje investicijskih skladov, ki jih upravlja družba za
upravljanje, znaša manj kot 50 odstotkov skupnega premoženja v upravljanju
družbe za upravljanje;
11.  
znaten delež, v vsakem primeru najmanj 40 odstotkov variabilne sestavine
prejemka vsakega posameznika, mora biti odložen za obdobje, ki je primerno
glede na priporočeno dobo varčevanja v posameznem investicijskem skladu,
upoštevajoč značilnosti in velikost tveganj investicijskega sklada; to obdobje
ne sme biti krajše od treh let, višina odloženega dela variabilnega prejemka pa
se izračuna in zagotovi v skladu z načelom sorazmernosti; če je variabilna
sestavina prejemka posameznika še posebej visoka, mora biti odloženih najmanj
60 odstotkov variabilne sestavine prejemka;
12.  
variabilni prejemki, vključno z odloženim deležem iz prejšnje točke, se
izplačajo ali dospejo v plačilo le, če je to vzdržno glede na finančno stanje
družbe za upravljanje kot celote in upravičeno glede na uspešnost poslovne
enote, investicijskih skladov in posameznika; če je finančno stanje družbe za
upravljanje slabo oziroma ta posluje z izgubo ali relevantni investicijski
sklad posluje slabše od pričakovanj, družba za upravljanje izvede naknadno
prilagoditev variabilnega dela prejemkov tveganjem in uspešnosti ter občutno
zniža skupne variabilne prejemke, kar izvede tako z znižanjem tekočih izplačil
variabilnih prejemkov kot z znižanjem že izplačanih variabilnih prejemkov z
uporabo malusov in dogovorov o vračilu prejemkov;
13.  
politika družbe za upravljanje v zvezi z upokojevanjem zaposlenih mora
biti usklajena s poslovno strategijo, cilji, vrednotami in dolgoročnimi
interesi družbe za upravljanje ter poslovanjem investicijskih skladov, ki jih
upravlja; če zaposleni prekine delovno razmerje z družbo za upravljanje pred
upokojitvijo, se izplačilo pokojninskih ugodnosti odloži za pet let, šteto od
dneva prekinitve delovnega razmerja, pokojninske ugodnosti pa se v tem času
hranijo v obliki instrumentov iz 10. točke tega odstavka; pokojninske ugodnosti
se lahko izplačajo samo v obliki instrumentov iz 10. točke tega odstavka, z
obdobjem zadržanja pet let, šteto od dneva upokojitve;
14.  
vsak zaposleni s posebno naravo dela se zaveže, da zase ne bo uporabljal
strategij varovanja pred tveganji ali se zavaroval v zvezi s prejemki in
odgovornostjo z namenom poseganja v učinke prilagoditve njegovega variabilnega
prejemka tveganjem;
15.  
variabilni prejemki ne smejo biti izplačani na način, ki bi omogočal
izogibanje pogojem, ki jih v zvezi z variabilnimi prejemki določa ta zakon.
(2) Družba za upravljanje upošteva načela
iz prejšnjega odstavka na način in v obsegu, ki ustreza njeni velikosti,
notranji organiziranosti ter lastnostim, obsegu in zapletenosti dejavnosti, ki
jih opravlja.
73.c člen
(komisija za prejemke)
(1) Pomembna družba za upravljanje mora
vzpostaviti komisijo za prejemke.
(2) Agencija opredeli pomembno družbo za
upravljanje na podlagi tega zakona. Agencija opredeli podrobnejša merila za
določitev pomembne družbe za upravljanje iz prejšnjega stavka, pri čemer
upošteva:
1.     
velikost družbe za upravljanje ali velikosti investicijskih skladov, ki
jih upravlja,
2.     
lastnosti notranje organizacije in
3.     
vrste, obseg in kompleksnost poslov, ki jih opravlja.
(3) Komisija iz prvega odstavka tega člena
ima predsednika in najmanj dva člana. Vsi člani komisije za prejemke so imenovani
izmed članov nadzornega sveta družbe za upravljanje. Eden izmed članov komisije
za prejemke je, če je v družbi imenovan, tudi predstavnik delavcev v nadzornem
svetu.
(4) Komisija za prejemke je posvetovalno
telo nadzornega sveta ter izvaja naslednje naloge:
1.     
podaja strokovne in neodvisne ocene politik prejemkov in njihove uporabe
v praksi ter v zvezi s tem daje pobude za izboljšanje upravljanja tveganj
družbe za upravljanje;
2.     
pripravlja predloge odločitev nadzornega sveta v zvezi s prejemki,
vključno s tistimi, ki vplivajo na tveganje in upravljanje tveganj družbe za
upravljanje ali posameznih investicijskih skladov;
3.     
nadzoruje prejemke višjega vodstva, ki opravlja funkcije upravljanja
tveganj in zagotavljanja skladnosti poslovanja družbe za upravljanje.
(5) Pri pripravi odločitev iz prejšnjega
odstavka komisija za prejemke upošteva dolgoročne interese imetnikov enot
investicijskih skladov v upravljanju družbe za upravljanje, drugih
zainteresiranih strani in javni interes.
73.č člen
(vzpostavitev sistema obveščanja o
kršitvah)
(1) Družba za upravljanje vzpostavi sistem
obveščanja o kršitvah v družbi za upravljanje, ki omogoča zaposlenim v družbi
za upravljanje, da prek neodvisnih in samostojnih poročevalskih linij interno
poročajo o kršitvah predpisov in internih aktov družbe za upravljanje. Družba
za upravljanje lahko za ta namen uporabi tudi sisteme, ki so vzpostavljeni v
družbi za upravljanje v okviru neodvisnega organiziranega delovanja zaposlenih
v družbi za upravljanje, če so izpolnjeni pogoji iz tega člena.
(2) Sistem iz prejšnjega odstavka mora
omogočati enostaven in lahko dostopen način posredovanja prijav zaposlenih ter
vključevati jasno opredeljene postopke za sprejem in obravnavo prijav, vključno
s poročanjem o ugotovitvah v zvezi s prejetimi prijavami in izvedenih
aktivnostih.
(3) Družba za upravljanje lahko ob
upoštevanju določb zakona, ki ureja varstvo osebnih podatkov, pri obravnavi
prijav iz prvega odstavka tega člena, vključno s poročanjem o ugotovitvah v
zvezi s prejetimi prijavami in izvedenih aktivnostih, obdeluje osebne podatke
osebe, ki je podala prijavo, in osebe, ki je domnevno odgovorna za kršitev.
Družba za upravljanje zagotovi, da se vsi podatki o osebah, ki so podale
prijavo iz prvega odstavka tega člena, obravnavajo kot zaupni in teh podatkov
ne sme razkriti brez soglasja oseb, ki so podale prijavo, razen kadar je
razkritje identitete prijavitelja v skladu z zakonom nujna za izvedbo
kazenskega postopka ali nadaljnjih sodnih postopkov.
(4) Družba za upravljanje zagotovi ukrepe,
s katerimi se preprečijo povračilni ukrepi, diskriminacija ali druge oblike
neenake obravnave zaposlenih v družbi za upravljanje, ki so podali prijavo iz
prvega odstavka tega člena, in ukrepe, s katerimi se odpravijo posledice
povračilnih ukrepov, če je do neprimerne obravnave že prišlo.
2.2.2. Pravila ravnanja pri
opravljanju storitev družbe za upravljanje
74. člen
(pravila ravnanja)
(1) Družba za upravljanje pri
opravljanju storitev deluje v skladu s tem zakonom in predpisi, izdanimi na
njegovi podlagi, ter v skladu z drugimi predpisi, ki urejajo izvajanje njene
dejavnosti.
(2) Družba za upravljanje pri
opravljanju storitev ravna vestno, pošteno in z ustrezno profesionalno
skrbnostjo ter na način, ki podpira in spodbuja celovitost trga in v vsem
paziti na interese investicijskih skladov, ki jih upravlja, in interese svojih
strank.
(3) Družba za upravljanje vzpostavi in
vzdržuje učinkovito politiko obvladovanja nasprotij interesov ob upoštevanju
značilnosti in zapletenosti storitev in poslov, ki jih opravlja družba za
upravljanje.
75. člen
(akt o pravilih ravnanja)
(1) Agencija podrobneje opredeli
pravila, ki jih mora družba za upravljanje upoštevati, da se šteje, da ravna
vestno, pošteno in z ustrezno profesionalno skrbnostjo ter na način, ki podpira
in spodbuja celovitost trga, in da v vsem pazi na interese investicijskih
skladov, ki jih upravlja, in interese drugih strank.
(2) Agencija pri podrobnejši
opredelitvi pravil ravnanja upošteva značilnosti, obseg in zapletenost storitev
in poslov, ki jih lahko opravlja družba za upravljanje ter značilnosti, ki se
nanašajo na posamezne tipe investicijskih skladov, ki jih upravlja družba za
upravljanje.
2.2.3. Prepoved zlorabe notranjih
informacij
76. člen
(notranja informacija)
Notranja informacija po tem zakonu je vsaka
natančna informacija, ki:
1.     
se nanaša na investicijski sklad,
2.     
še ni postala dostopna javnosti, in
3.     
bi, če bi postala znana javnosti, verjetno imela pomembnejši vpliv na
odločitev vlagatelja glede vstopa ali izstopa iz investicijskega sklada.
77. člen
(uporaba določb zakona, ki ureja trg
finančnih instrumentov)
(1) Glede prepovedi zlorabe notranjih
informacij iz 76. člena tega zakona, nadzora nad kršitvami prepovedi zlorabe
notranjih informacij in sankcioniranja kršitev se uporabljata
12. poglavje in 540. člen ZTFI-1.
(2) Ne glede na prejšnji odstavek,
oseba, ki so ji neposredno dostopne notranje informacije, ki se nanašajo na
investicijski sklad druge države članice, ni dolžna poročati Agenciji v skladu
z določbami iz prejšnjega odstavka, o katerih poroča pristojnemu nadzornemu
organu države članice.
2.2.4. Varovanje zaupnih podatkov
78. člen
(zaupni podatki)
Družba za upravljanje kot zaupne varuje vse
podatke, dejstva in okoliščine o posameznem imetniku enot investicijskega
sklada oziroma posamezni stranki, s katerimi razpolaga, ne glede na to, kako je
pridobila te podatke.
79. člen
(dolžnost varovanja zaupnih podatkov)
(1) Člani organov družbe za
upravljanje, delničarji oziroma družbeniki družbe za upravljanje, delavci
družbe za upravljanje, druge osebe, ki so jim v zvezi z njihovim delom v družbi
za upravljanje oziroma pri opravljanju storitev zanjo, kakor koli dostopni
zaupni podatki iz prejšnjega člena, teh podatkov ne smejo sporočiti tretjim
osebam niti jih sami uporabiti ali omogočiti, da bi jih uporabile tretje osebe.
(2) Prejšnji odstavek se ne uporablja:
1.     
če imetnik enot investicijskega sklada ali stranka izrecno pisno
privoli, da se sporočijo posamezni zaupni podatki,
2.     
če te podatke potrebuje Agencija, sodišče oziroma drug nadzorni organ za
potrebe postopka, ki ga vodi okviru svojih pristojnosti, in ki poda pisno
zahtevo za posredovanje teh podatkov,
3.     
ob predložitvi podatkov nadrejenim družbam v zvezi z nadzorom v skladu z
11.7. oddelkom tega zakona ali v skladu z zakonom, ki ureja finančne
konglomerate, in
4.     
v drugih primerih, določenih z zakonom.
(3) Za varovanje zaupnih podatkov
skrbnik ravna v skladu z določbami o varovanju zaupnih podatkov iz zakona, ki
ureja bančništvo.
80. člen
(uporaba zaupnih podatkov)
Agencija oziroma drugi organi in osebe
lahko podatke, ki so jih pridobili na podlagi drugega odstavka prejšnjega
člena, uporabijo izključno za namen, za katerega so bili pridobljeni, in v
primerih, ki jih določa zakon.
2.2.5. Kapitalska ustreznost
družbe za upravljanje
81. člen
(kapitalska ustreznost)
Družba za upravljanje zagotovi, da vedno
razpolaga z ustreznim kapitalom glede na storitve, ki jih opravlja, in
premoženje v upravljanju ter tveganja, ki jim je izpostavljena pri opravljanju
teh storitev.
82. člen
(kapital družbe za upravljanje)
(1) Kapital družbe za upravljanje
sestavljajo naslednje postavke:
1.     
vplačani osnovni kapital in kapitalske rezerve, ki so ob rednem
poslovanju neomejeno razpoložljivi za pokrivanje morebitnih izgub ter se v
primeru stečaja ali likvidacije izplačajo za vsemi drugimi terjatvami;
2.     
rezerve iz dobička;
3.     
preneseni čisti poslovni izid;
4.     
presežek iz prevrednotenja;
5.     
druge postavke, ki so po svojih lastnostih in namenu podobne postavkam
iz 1. do 4. točke tega odstavka.
(2) Pri izračunu kapitala se kot
odbitne upoštevajo naslednje postavke:
1.     
lastne delnice oziroma poslovni deleži, v kolikor niso pripoznani kot
odbitna postavka kapitala;
2.     
neopredmetena dolgoročna sredstva;
3.     
čista izguba poslovnega leta oziroma prenesena izguba preteklih let;
4.     
druge postavke, ki so po svojih lastnostih in namenu podobne postavkam
iz 1. do 3. točke tega odstavka.
83. člen
(minimalni kapital družbe za upravljanje)
(1) Kapital
družbe za upravljanje vedno dosega ali presega višino stalnih splošnih
stroškov, določenih v 13. členu Uredbe (EU) 2019/2033 Evropskega parlamenta in
Sveta z dne 27. novembra 2019 o bonitetnih zahtevah za investicijska
podjetja ter o spremembi uredb (EU) št. 1093/2010, (EU) št. 575/2013, (EU)
št. 600/2014 in (EU) št. 806/2014 (UL L 314 z dne 5. 12. 2019, str. 1),
zadnjič popravljene s Popravkom (UL L št. 405 z dne 2. 12. 2020, str. 79).
(2) Ne glede na prejšnji odstavek
kapital družbe za upravljanje ne sme biti nižji od zneska osnovnega in
dodatnega kapitala iz 33. člena tega zakona.
84. člen
(prepoved izplačila dobička)
(1) Družba za upravljanje ne sme
izplačati dobička niti v obliki vmesne dividende oziroma dividende, niti v
obliki izplačila iz naslova udeležbe v dobičku uprave družbe, nadzornega sveta
oziroma zaposlenih, če je kapital družbe za upravljanje manjši od minimalnega
kapitala, ali če bi se kapital družbe za upravljanje zaradi izplačila dobička
zmanjšal tako, da ne bi več dosegal minimalnega kapitala, določenega v
prejšnjem členu.
(2) Prepoved iz prejšnjega odstavka
velja, dokler družba za upravljanje ne zagotovi ustrezne višine kapitala.
85. člen
(ukrepi uprave za zagotovitev minimalnega
kapitala)
(1) Če kapital družbe za upravljanje
zaradi povečanih kapitalskih zahtev ali drugih vzrokov ne dosega minimalnega
kapitala, določenega v 83. členu tega zakona, uprava družbe za upravljanje sprejme
ukrepe za zagotovitev minimalnega kapitala, za odločanje o katerih je pristojna
sama, oziroma izda predlog ukrepov, za odločanje o katerih so pristojni drugi
organi družbe za upravljanje.
(2) O ukrepih oziroma predlogih
ukrepov iz prejšnjega odstavka uprava družbe za upravljanje nemudoma poroča
Agenciji.
86. člen
(omejitev naložb družbe za upravljanje)
(1) Družba za upravljanje ne sme
pridobiti poslovnega deleža oziroma drugih pravic v osebni družbi oziroma drugi
pravni osebi, na podlagi katerih bi neomejeno odgovarjala za obveznosti te
družbe.
(2) Družba za upravljanje je lahko
sama ali skupaj z drugimi osebami, povezanimi z družbo za upravljanje,
udeležena v drugi pravni osebi samo, če ta pravna oseba kot dejavnost opravlja
najmanj eno od storitev upravljanja investicijskega sklada iz 99. člena tega
zakona ali storitev gospodarjenja s finančnimi instrumenti skladno z določbami
ZTFI-1, ali storitev v zvezi z dejavnostjo alternativnih investicijskih
skladov in če je organizirana kot kapitalska družba.
(3) Družba za upravljanje ne sme za
svoj račun pridobiti delnic oziroma poslovnega deleža, na podlagi katerega bo
dosegla ali presegla kvalificiran delež v skrbniku investicijskega sklada, ki
ga upravlja.
(4) Prepoved iz prvega odstavka tega
člena ne velja za članstvo v gospodarskem interesnem združenju, v katerega se
združujejo družbe za upravljanje.
(5) Prepoved iz drugega odstavka tega člena
ne velja za druge pravne osebe, v katerih je družba za upravljanje udeležena v
skladu z določbami zakonodaje s področja alternativnih investicijskih skladov.
87. člen
(akt o kapitalski ustreznosti)
Agencija predpiše:
1.     
podrobnejše lastnosti in vrste postavk, ki se upoštevajo pri izračunu
kapitala družbe za upravljanje;
2.     
postavke stalnih stroškov družbe za upravljanje;
3.     
roke, način in podrobnejšo vsebino poročanja o kapitalski ustreznosti
družbe za upravljanje.
2.3. Poslovne knjige in poslovna
poročila družbe za upravljanje ter revidiranje
88. člen
(poslovne knjige in letno poročilo družbe
za upravljanje ter revidiranje)
(1) Če v tem oddelku in aktih iz 90.
člena tega zakona niso določena posebna pravila, se za poslovne knjige in letno
poročilo družbe za upravljanje ter za revidiranje uporabljajo splošna pravila,
določena v Osmem poglavju I. dela ZGD-1 in v zakonu, ki ureja revidiranje.
(2) Družba za upravljanje sestavlja
računovodske izkaze in konsolidirane računovodske izkaze, ki so del letnega
poročila družbe za upravljanje, za poslovno leto, ki je enako koledarskemu
letu.
(3) Revizijski pregled letnega
poročila družbe za upravljanje in revizorjevo poročilo poleg revidiranja in
pregleda v skladu s prvim odstavkom 57. člena ZGD-1 ter vsebine revizorjevega
poročila v skladu z drugim odstavkom 57. člena ZGD-1 obsega tudi revizijski
pregled in poročilo glede izpolnjevanja pravil varnega in skrbnega poslovanja
in izpolnjevanja pravil ravnanja.
(4) V primeru, ko družba za
upravljanje opravlja tudi storitve iz 5. poglavja tega zakona, revizijski
pregled in poročilo iz prejšnjega odstavka obsega tudi revizijski pregled in
poročilo o izpolnjevanju pravil o upravljanju tveganj v skladu z določbami ZTFI-1.
(5) Če revizijski pregled ni opravljen
oziroma revizorjevo poročilo ni sestavljeno v skladu s tretjim oziroma četrtim
odstavkom tega člena oziroma z aktom iz 90. člena tega zakona, lahko Agencija
od družbe za upravljanje zahteva, da se z revizijsko družbo dogovori o
ustreznih popravkih in dopolnitvah poročila na podlagi dodatka k sklenjeni
pogodbi, revizor pa na tej podlagi svoje poročilo ustrezno popravi oziroma
dopolni.
(6) Družba za upravljanje najmanj
enkrat v petih zaporednih letih zamenja revizijsko družbo, ki je revidirala
njeno letno poročilo.
(7) Družba za upravljanje Agenciji
predloži revidirano letno poročilo in revidirano konsolidirano letno poročilo v
15 dneh po prejemu revizorjevega poročila oziroma najpozneje v štirih mesecih
po izteku koledarskega leta.
(8) Družba za upravljanje v 15 dneh po
sprejemu letnega poročila, vendar najkasneje v šestih mesecih po koncu
koledarskega leta, letno poročilo skupaj z revizorjevim poročilom iz drugega
odstavka 57. člena ZGD-1 predloži Agenciji Republike Slovenije za javnopravne
evidence in storitve zaradi javne objave v skladu s prvim odstavkom 58. člena
ZGD-1.
(9) Družba za upravljanje v petih
mesecih po koncu koledarskega leta na svojih javnih spletnih straneh objavi
letno poročilo skupaj z revizorjevim poročilom iz drugega odstavka 57. člena
ZGD-1. Družba za upravljanje zagotovi, da ostaneta letno poročilo in
revizorjevo poročilo iz drugega odstavka 57. člena ZGD-1 dostopna na njenih javnih
spletnih straneh najmanj pet let po njuni objavi.
(10) Prejšnji odstavek se smiselno
uporablja tudi za objavo podatkov o poslovanju podružnic družb za upravljanje
držav članic.
89. člen
(obveznosti revizijske družbe v razmerju
do Agencije)
(1) Revizijska družba, ki opravlja
naloge revidiranja letnega poročila družbe za upravljanje, pred koncem
revidiranja Agencijo pisno obvesti o dejstvih ali okoliščinah, ki jih je
ugotovila pri izvajanju nalog revidiranja in pomenijo enega od naslednjih
položajev, ki:
1.     
bi lahko pomenil kršitev pravil o upravljanju investicijskih skladov in
drugih pravil, določenih s tem zakonom, z ZTFI-1 oziroma drugim zakonom, ki
ureja storitve upravljanja investicijskih skladov oziroma drugega finančnega
premoženja, ter predpisov, izdanih na podlagi teh zakonov,
2.     
lahko vpliva na sistem upravljanja družbe za upravljanje iz 68. člena
tega zakona, ali
3.     
lahko privede do razlogov za izdajo revizorjevega mnenja s pridržkom,
odklonilnega mnenja ali zavrnitve izdelave mnenja.
(2) Obveznost iz prejšnjega odstavka
velja tudi za dejstva ali okoliščine v zvezi z družbo, ki je v razmerju tesne
povezanosti z družbo za upravljanje na podlagi obvladovanja.
(3) Revizijska družba Agenciji na
njeno zahtevo posreduje tudi druge podatke, ki jih Agencija potrebuje pri
opravljanju nadzora nad družbo za upravljanje v skladu s tem zakonom.
(4) Posredovanje podatkov Agenciji po
prvem do tretjem odstavku tega člena nima značilnosti kršitve revizorjeve
obveznosti varovanja zaupnih podatkov po zakonu, ki ureja revidiranje, ali na
podlagi pogodbe.
90. člen
(akt o računovodskih izkazih družbe za
upravljanje in revidiranju)
Agencija na podlagi predhodnega mnenja
Slovenskega inštituta za revizijo predpiše:
1.     
vrste in obliko računovodskih izkazov družb za upravljanje;
2.     
podrobnejšo vsebino priloge s pojasnili k računovodskim izkazom družbe
za upravljanje;
3.     
analitični kontni načrt za družbe za upravljanje;
4.     
podrobnejšo obliko ter najmanjši obseg in vsebino revizijskega pregleda
in revizorjevega poročila.
2.4. Sprememba dejavnosti,
likvidacija, prisilna poravnava in stečaj družbe za upravljanje
2.4.1. Sprememba dejavnosti in
likvidacija družbe za upravljanje
91. člen
(sklep skupščine o likvidaciji družbe za
upravljanje)
(1) Skupščina družbe za upravljanje
lahko sprejme sklep o prenehanju družbe za upravljanje in začetku
likvidacijskega postopka (v nadaljnjem besedilu: sklep o likvidaciji) pod
pogojem, da je družba za upravljanje prej opravila prenos vseh investicijskih
skladov v upravljanju na drugo družbo za upravljanje v skladu s 7.9.1.
pododdelkom tega zakona ali je te sklade likvidirala v skladu s 7.11. oddelkom
tega zakona tako, da ob sprejetju sklepa o likvidaciji ne upravlja več nobenega
investicijskega sklada.
(2) Za likvidacijo družbe za
upravljanje na podlagi sklepa o likvidaciji se uporabljajo določbe ZGD-1 o
likvidaciji delniške družbe na podlagi sklepa skupščine, če ni v tem pododdelku
drugače določeno.
(3) Če ima družba za upravljanje
podružnico, likvidacijski upravitelj objavi sklep o likvidaciji v obliki
povzetka v dnevnem časopisu, ki izhaja na celotnem območju države članice, v
kateri ima družba za upravljanje podružnico.
(4) Po sprejetju sklepa o likvidaciji
lahko družba za upravljanje opravlja samo posle, ki so potrebni za izvedbo
likvidacije.
92. člen
(likvidacijski upravitelj družbe za
upravljanje)
(1) Za likvidacijskega upravitelja
družbe za upravljanje je lahko imenovana le oseba, ki ima dovoljenje Agencije
za opravljanje funkcije člana uprave v zadevni družbi za upravljanje.
(2) Ne glede na prejšnji odstavek je lahko
za likvidacijskega upravitelja družbe za upravljanje imenovana oseba, ki nima
dovoljenja Agencije za opravljanje funkcije člana uprave v zadevni družbi za
upravljanje, če pred imenovanjem pridobi dovoljenje Agencije za opravljanje
funkcije likvidacijskega upravitelja družbe za upravljanje.
(3) Za dovoljenje za opravljanje
funkcije likvidacijskega upravitelja družbe za upravljanje iz prejšnjega
odstavka se smiselno uporabljajo določbe tega zakona o dovoljenju za
opravljanje funkcije člana uprave družbe za upravljanje. Dovoljenje za
opravljanje funkcije likvidacijskega upravitelja družbe za upravljanje velja
samo za likvidacijo tiste družbe za upravljanje, v zvezi s katero je bilo
pridobljeno.
(4) Likvidacijski upravitelj je dolžan
redno in na primeren način obveščati vse upnike o poteku postopka likvidacije.
93. člen
(prenehanje opravljanja storitev
upravljanja investicijskih skladov zaradi spremembe dejavnosti družbe za
upravljanje)
(1) Skupščina družbe za upravljanje
lahko sprejme sklep o spremembi dejavnosti družbe za upravljanje, s katerim se
dejavnost družbe za upravljanje spremeni tako, da družba za upravljanje ne
opravlja več storitev upravljanja investicijskih skladov (v nadaljnjem
besedilu: sklep o spremembi dejavnosti), pod pogojem, da je družba za
upravljanje prej opravila prenos vseh investicijskih skladov v upravljanju na
drugo družbo za upravljanje v skladu s 7.9.1. pododdelkom tega zakona ali je te
sklade likvidirala v skladu s 7.11. oddelkom tega zakona tako, da ob sprejetju
sklepa o spremembi dejavnosti ne upravlja več nobenega investicijskega sklada.
(2) Uprava družbe za upravljanje pisno
obvesti Agencijo o spremembi dejavnosti naslednji delovni dan po sprejetju
sklepa o spremembi dejavnosti.
(3) Po prejemu obvestila družbe za
upravljanje iz prejšnjega odstavka Agencija izda odločbo, s katero ugotovi, da
je dovoljenje družbi za upravljanje za opravljanje storitev upravljanja
investicijskih skladov prenehalo, in družbo za upravljanje izbriše iz registra
družb za upravljanje.
(4) Po pravnomočnosti odločbe iz
prejšnjega odstavka družba za upravljanje vloži predlog za vpis sklepa o
spremembi dejavnosti družbe za upravljanje v sodni register in mu priloži
odločbo Agencije iz prejšnjega odstavka.
(5) Če Agencija izda odločbo družbi za
upravljanje iz tretjega odstavka tega člena, ki ima podružnico v drugi državi
članici, še pred izdajo odločbe obvesti nadzorni organ te države članice. V
obvestilu navede tudi pravne posledice in dejanske učinke izdane odločbe.
(6) Če zaradi zaščite interesov strank
družbe za upravljanje oziroma zaradi drugih javnih koristi z izdajo odločbe iz
tretjega odstavka tega člena ni mogoče odlašati, Agencija obvesti pristojni
nadzorni organ države članice takoj po izdaji te odločbe.
94. člen
(prijava terjatev upnikov iz države
članice)
(1) Upnik iz države članice lahko
prijavi terjatev v likvidacijsko maso v slovenskem jeziku ali v uradnem jeziku
države članice, kjer ima prebivališče oziroma sedež.
(2) Likvidacijski upravitelj lahko
zahteva od upnika, da predloži prevod prijave terjatve v slovenski jezik.
95. člen
(sprememba dejavnosti oziroma likvidacija
družbe za upravljanje, ki opravlja storitve iz 5. poglavja tega zakona)
Za spremembo dejavnosti oziroma likvidacijo
družbe za upravljanje, ki opravlja storitve gospodarjenja s finančnimi
instrumenti oziroma pomožne storitve iz 5. poglavja tega zakona, se poleg
določb tega zakona smiselno uporabljajo tudi določbe ZTFI-1, ki urejajo likvidacijo borznoposredniške družbe.
2.4.2. Prisilna poravnava
96. člen
(prepoved prisilne poravnave)
Nad družbo za upravljanje ni dopustno
začeti postopka prisilne poravnave.
2.4.3. Stečaj družbe za
upravljanje
97. člen
(uporaba določb za stečajni postopek)
(1) Za stečajni postopek nad družbo za
upravljanje se uporabljajo določbe zakona, ki ureja finančno poslovanje,
postopke zaradi insolventnosti in prisilno prenehanje, razen, če je s tem
zakonom drugače določeno.
(2) Za stečaj družbe za upravljanje,
ki opravlja storitve gospodarjenja s finančnimi instrumenti oziroma pomožne
storitve iz 5. poglavja tega zakona, se poleg določb tega zakona smiselno
uporabljajo tudi določbe ZTFI-1, ki urejajo stečaj
borznoposredniške družbe.
98. člen
(posebne določbe za stečajni postopek
družbe za upravljanje)
(1) Upniki terjatev do družbe za
upravljanje za povrnitev škode iz drugega odstavka 163. člena tega zakona imajo
pravico do plačila v skladu z določbami zakona, ki ureja finančno poslovanje,
postopke zaradi insolventnosti in prisilno prenehanje, o plačilu stroškov
stečajnega postopka.
(2) Sklep o začetku stečajnega postopka
nad družbo za upravljanje vroči sodišče tudi Agenciji.
3. OPRAVLJANJE STORITEV UPRAVLJANJA INVESTICIJSKIH
SKLADOV
3.1. Storitve in način opravljanja
storitev upravljanja investicijskih skladov
99. člen
(storitve upravljanja investicijskih
skladov)
Storitve upravljanja investicijskih skladov
po tem zakonu obsegajo:
1.     
upravljanje premoženja KNPVP;
2.     
administrativne storitve, povezane s poslovanjem KNPVP:
- 
pravne storitve in vodenje poslovnih knjig ter sestavljanje poslovnih
poročil,
- 
odnose z vlagatelji,
- 
vrednotenje sredstev in obveznosti ter izračunavanje vrednosti enot,
- 
pregled usklajenosti z zakonskimi in podzakonskimi zahtevami,
- 
vodenje evidence imetnikov enot in drugih evidenc,
- 
delitev dobička oziroma prihodkov,
- 
administrativne storitve, povezane z vplačili in izplačili enot,
- 
obračun in poravnave po pogodbah ter razpošiljanje potrdil o lastništvu
enot,
- 
hrambo dokumentacije in
- 
druge storitve, povezane s premoženjem;
3.     
trženje enot KNPVP.
100. člen
(opravljanje storitev upravljanja
investicijskih skladov)
Storitve upravljanja investicijskih skladov
iz prejšnjega člena lahko v Republiki Sloveniji opravljata samo:
1.     
družba za upravljanje in
2.     
družba za upravljanje države članice, ki v skladu s tem zakonom v
Republiki Sloveniji ustanovi podružnico oziroma, ki lahko v skladu s tem
zakonom v Republiki Sloveniji neposredno opravlja storitve upravljanja KNPVP.
101. člen
(storitve, ki jih opravlja družba za
upravljanje)
(1) Družba za upravljanje lahko
opravlja storitve upravljanja investicijskih skladov le za KNPVP, ki so predmet
nadzora Agencije oziroma pristojnih organov države članice.
(2) Družba za upravljanje lahko
opravlja tudi storitve upravljanja drugih alternativnih investicijskih skladov,
če so izpolnjeni pogoji, določeni v zakonu, ki ureja upravljavce alternativnih
investicijskih skladov in
skladov iz Uredbe 345/2013/EU oziroma Uredbe 346/2013/EU.
(3) Družba za upravljanje lahko
storitve upravljanja investicijskih skladov za KNPVP, če jih je po prvem
odstavku tega člena upravičena opravljati v Republiki Sloveniji, opravlja tudi
na območju:
1.     
druge države članice (v nadaljnjem besedilu: država članica
gostiteljica) preko podružnice ali neposredno, če so izpolnjeni pogoji,
določeni v 3.2.2. pododdelku tega zakona;
2.     
tretje države, če so izpolnjeni pogoji, določeni v 3.2.3. pododdelku
tega zakona.
102. člen
(register dovoljenj za opravljanje
storitev upravljanja investicijskih skladov)
(1) Agencija vzpostavi in redno
dopolnjuje register dovoljenj za opravljanje storitev upravljanja
investicijskih skladov, v katerega se vpisujejo vse družbe za upravljanje, ki
jim je Agencija izdala dovoljenje za opravljanje storitev upravljanja
investicijskih skladov, in tipi investicijskih skladov, na katere se dovoljenje
za opravljanje storitev nanaša.
(2) Agencija zagotovi javno dostopnost
registra iz prejšnjega odstavka.
3.2. Opravljanje storitev
upravljanja investicijskih skladov s strani družbe za upravljanje
3.2.1. Opravljanje storitev
upravljanja investicijskih skladov na območju Republike Slovenije
103. člen
(dovoljenje za opravljanje storitev
upravljanja investicijskih skladov)
(1) Družba za upravljanje pridobi
dovoljenje za opravljanje storitev upravljanja investicijskih skladov pred
vpisom svoje ustanovitve v sodni register, pri čemer pisno zahtevo iz 104.
člena tega zakona v imenu družbe za upravljanje vložijo njeni ustanovitelji
oziroma ustanoviteljice.
(2) Družba za upravljanje pridobi
dovoljenje za opravljanje storitev upravljanja investicijskih skladov za enega
ali več tipov investicijskih skladov.
(3) Prvi odstavek tega člena se
smiselno uporablja tudi za vpis spremembe dejavnosti v poslovni register.
104. člen
(zahteva za izdajo dovoljenja za
opravljanje storitev upravljanja investicijskih skladov)
(1) Zahteva za izdajo dovoljenja za
opravljanje storitev upravljanja investicijskih skladov poleg obveznih vsebin
iz drugega odstavka tega člena vsebuje tudi navedbo tipov investicijskih
skladov, ki jih družba za upravljanje namerava upravljati.
(2) Zahtevi za izdajo dovoljenja za
opravljanje storitev upravljanja investicijskih skladov se priloži:
1.     
statut oziroma družbeno pogodbo o ustanovitvi družbe za upravljanje v
obliki overjenega prepisa notarskega zapisa ali na posebnem obrazcu, v fizični
ali elektronski obliki v skladu s prvim odstavkom 474. člena ZGD-1,
2.     
poslovni načrt družbe za upravljanje za prva tri leta poslovanja, ki
vključuje tudi:
- 
opis poslov, ki jih namerava družba za upravljanje opravljati,
- 
opis načina uresničevanja sistema upravljanja družbe za upravljanje iz
68. člena tega zakona,
3.     
dokumentacijo, iz katere je razvidno, ali družba za upravljanje
izpolnjuje oziroma bo izpolnjevala organizacijske in druge pogoje, potrebne za
izdajo dovoljenja za opravljanje storitev upravljanja investicijskih skladov,
in
4.     
seznam delničarjev, ki za vsakega od njih vključuje osebno ime, stalno
ali začasno prebivališče fizične osebe oziroma sedež in firmo pravne osebe ter
podatek o številu in deležu delnic, ki jih je prevzel ob ustanovitvi družbe.
(3) Agencija predpiše podrobnejšo
vsebino dokumentacije iz 3. točke prejšnjega odstavka.
105. člen
(združitev postopka odločanja o
dovoljenjih)
Agencija hkrati odloči o naslednjih
zahtevah za izdajo dovoljenj:
1.     
zahtevi za izdajo dovoljenja za opravljanje storitev upravljanja
investicijskih skladov;
2.     
zahtevah za izdajo dovoljenja za pridobitev kvalificiranega deleža iz
38. člena tega zakona;
3.     
zahtevah za izdajo dovoljenja za opravljanje funkcije člana uprave
družbe za upravljanje iz 56. člena tega zakona.
106. člen
(odločanje o dovoljenju za opravljanje
storitev upravljanja investicijskih skladov)
(1) Agencija izda družbi za
upravljanje dovoljenje za opravljanje storitev upravljanja investicijskih
skladov, če:
1.     
je statusni ustroj družbe za upravljanje v skladu z določbami 2.1.
oddelka tega zakona,
2.     
so izpolnjeni pogoji za izdajo dovoljenj za pridobitev kvalificiranih
deležev vsem kvalificiranim imetnikom,
3.     
so izpolnjeni pogoji za izdajo dovoljenj za opravljanje funkcije člana
uprave družbe za upravljanje vsem članom uprave te družbe za upravljanje,
4.     
družba za upravljanje deluje v skladu s pravili varnega in skrbnega
poslovanja iz 2.2.1. pododdelka tega zakona,
5.     
družba za upravljanje izpolnjuje pogoje glede kapitalske ustreznosti iz
2.2.5. pododdelka tega zakona.
(2) V izreku odločbe, s katero
Agencija odloči o dovoljenju za opravljanje storitev upravljanja investicijskih
skladov, se navede tip KNPVP, za upravljanje katerih se dovoljenje izdaja.
(3) Za odločanje o izdaji dovoljenja
za opravljanje storitev upravljanja investicijskih skladov za nov tip
investicijskih skladov, družbi za upravljanje, ki že ima dovoljenje za
opravljanje storitev upravljanja investicijskih skladov za določen tip
investicijskih skladov, se smiselno uporabljajo določbe tega pododdelka.
(4) Agencija lahko o izdaji dovoljenja
za opravljanje storitev upravljanja investicijskih skladov družbi za
upravljanje, ki na dan izdaje odločbe ne izpolnjuje vseh pogojev iz 4. točke
prvega odstavka tega člena, odloči z odložnim pogojem. Družba za upravljanje
mora pred iztekom roka, ki ga v odločbi o izdaji dovoljenja določi Agencija,
izkazati izpolnjevanje teh pogojev.
107. člen
(prenehanje dovoljenja za opravljanje
storitev upravljanja investicijskih skladov)
(1) Dovoljenje za opravljanje storitev
upravljanja investicijskih skladov preneha:
1.     
če družba za upravljanje ne začne poslovati v enem letu od izdaje dovoljenja,
2.     
če družba za upravljanje preneha z opravljanjem storitev upravljanja
investicijskih skladov za več kot šest mesecev, ali
3.     
z izdajo sklepa pristojnega sodišča o začetku stečajnega postopka
oziroma postopka prisilne likvidacije nad družbo za upravljanje.
(2) Če družba za upravljanje preneha z
opravljanjem storitev upravljanja samo določenega tipa investicijskih skladov
za več kot šest mesecev, dovoljenje za opravljanje storitev upravljanja
investicijskih skladov preneha veljati samo v delu, ki se nanaša na upravljanje
teh tipov investicijskih skladov.
(3) Če nastopi razlog iz prvega
odstavka tega člena, izda Agencija odločbo, s katero ugotovi, da je dovoljenje
prenehalo.
108. člen
(dovoljenje za združitev oziroma delitev)
(1) Če je družba za upravljanje
udeležena pri združitvi ali delitvi družb, mora pridobiti dovoljenje Agencije
za združitev oziroma delitev.
(2) Za odločanje o dovoljenju za
združitev oziroma delitev se smiselno uporabljajo 103. do 107. člen tega
zakona.
(3) Če zaradi izvedbe združitve
oziroma delitve nastane nova družba, ki bo opravljala storitve upravljanja
investicijskih skladov, nova družba pred vpisom združitve oziroma delitve v
sodni register pridobi dovoljenje Agencije za opravljanje storitev upravljanja
investicijskih skladov.
(4) Kadar je v primeru oddelitve
družba za upravljanje prenosna družba, Agencija zavrne zahtevo za izdajo
dovoljenja za delitev tudi, če družba za upravljanje zaradi oddelitve ne bi več
dosegla kapitalske ustreznosti.
(5) Prvi do tretji odstavek tega člena
se smiselno uporabljajo tudi za druga statusna preoblikovanja, pri katerih je
udeležena družba za upravljanje.
(6) Agencija predpiše podrobnejšo
vsebino dokumentacije, ki se priloži zahtevi za izdajo dovoljenja za statusna
preoblikovanja družb za upravljanje v skladu s tem členom.
3.2.2. Opravljanje storitev
upravljanja investicijskih skladov v državi članici gostiteljici
109. člen
(splošni določbi)
(1) Družba za upravljanje lahko eno
ali več storitev upravljanja investicijskih skladov opravlja tudi v državi
članici gostiteljici prek podružnice ali neposredno pod pogoji, določenimi v
tem pododdelku.
(2) Družba za upravljanje lahko v
okviru opravljanja storitev upravljanja investicijskih skladov v državi članici
gostiteljici te storitve, vključno z oblikovanjem oziroma ustanovitvijo,
opravlja samo v zvezi z KNPVP, in sicer KNPVP takšnega tipa, ki ga lahko
ustanavlja in upravlja v Republiki Sloveniji.
110. člen
(obvestilo o nameri ustanovitve podružnice
družbe za upravljanje v državi članici gostiteljici)
(1) Družba za upravljanje, ki namerava
ustanoviti podružnico v državi članici gostiteljici, o tem obvesti Agencijo in
navede državo članico, v kateri namerava ustanoviti podružnico.
(2) Obvestilu o nameri ustanovitve
podružnice družba za upravljanje priloži:
1.     
poslovni načrt, ki med drugim obsega vrste in obseg poslov, ki jih
namerava opravljati prek podružnice in organizacijski ustroj podružnice;
2.     
naslov v državi članici gostiteljici, na katerem bo mogoče pridobiti
dokumentacijo o podružnici;
3.     
podatke o osebah, pooblaščenih za vodenje poslov podružnice, in
4.     
opis postopkov reševanja pritožb vlagateljev v skladu s 70. členom tega
zakona.
(3) Šteje se, da obvestilo iz prvega
odstavka tega člena vsebuje zahtevo, da Agencija obvestilo s prilogami
posreduje nadzornemu organu države članice gostiteljice.
(4) Agencija predpiše podrobnejšo
vsebino dokumentacije, ki jo je potrebno priložiti obvestilu o nameri
ustanovitve podružnice iz drugega odstavka tega člena.
111. člen
(posredovanje obvestila nadzornemu organu
države članice gostiteljice)
(1) Agencija v dveh mesecih od prejema
obvestila družbe za upravljanje iz prvega odstavka prejšnjega člena to
obvestilo s prilogami iz drugega odstavka prejšnjega člena posreduje nadzornemu
organu države članice gostiteljice in o tem obvestiti družbo za upravljanje.
(2) Hkrati z obvestilom iz prejšnjega
odstavka Agencija nadzornemu organu države članice gostiteljice predloži tudi:
1.     
izjavo, da ima družba za upravljanje dovoljenje v skladu s tem zakonom
oziroma predpisi držav članic, sprejetimi zaradi prenosa Direktive 2009/65/ES;
2.     
dokument z navedbo dovoljenj;
3.     
dokument z navedbo morebitnih omejitev v zvezi s tipom KNPVP, ki jih
družba za upravljanje lahko upravlja.
(3) Agencija zavrne zahtevo za
posredovanje obvestila nadzornemu organu države članice gostiteljice, če ob
upoštevanju obsega in vrste poslov, ki jih namerava družba za upravljanje
opravljati prek podružnice, obstaja utemeljen dvom o ustreznosti organizacije
in upravljanja podružnice oziroma finančnega položaja družbe za upravljanje.
(4) Če Agencija v roku iz prvega
odstavka tega člena ne obvesti družbe za upravljanje o posredovanju obvestila
nadzornemu organu države članice gostiteljice, oziroma ji ne vroči odločbe o
zavrnitvi zahteve za posredovanje tega obvestila, ima družba za upravljanje
pravico do pritožbe, kot da bi bila njena zahteva za posredovanje tega
obvestila nadzornemu organu države članice gostiteljice zavrnjena.
112. člen
(začetek poslovanja podružnice v državi
članici gostiteljici)
Družba za upravljanje lahko začne opravljati
posle prek podružnice:
1.     
z dnem, ko prejme obvestilo nadzornega organa države članice
gostiteljice, ali
2.     
z iztekom dveh mesecev od dneva, ko je nadzorni organ države članice
gostiteljice prejel obvestilo Agencije v skladu s prejšnjim členom, če do izteka
tega roka ne prejme obvestila nadzornega organa države članice gostiteljice iz
prejšnje točke.
113. člen
(obvestilo o spremembah glede podružnice v
državi članici gostiteljici)
(1) Če namerava družba za upravljanje
spremeniti katerega od dejstev oziroma okoliščin iz drugega odstavka 110. člena
tega zakona, o tem obvesti Agencijo in nadzorni organ države članice
gostiteljice najmanj en mesec pred izvršitvijo take spremembe.
(2) Če Agencija po prejemu vseh informacij
iz prejšnjega odstavka ugotovi, da bi družba za upravljanje zaradi nameravane
spremembe kršila ta zakon, družbo za upravljanje v 15 delovnih dneh od prejema
vseh informaciji pozove, naj te spremembe ne izvede. Agencija o tem obvesti
tudi nadzorni organ države članice gostiteljice.
(3) Če Agencija ugotovi, da je družba za
upravljanje, kljub pozivu Agencije iz prejšnjega odstavka, že izvedla
spremembe, zaradi katerih krši ta zakon, sprejme ustrezne ukrepe iz oddelka
11.2 tega zakona in o sprejetih ukrepih nemudoma obvesti nadzorni organ države
gostiteljice.
(4) Če se
pojavi utemeljen dvom o ustreznosti organizacije in upravljanja podružnice
oziroma finančnega položaja družbe za upravljanje, Agencija obvesti o tem
nadzorni organ države članice gostiteljice.
(5) Če se
spremenijo podatki iz drugega odstavka 111. člena tega zakona, Agencija obvesti
o tem nadzorni organ države članice gostiteljice.
(6) Za
spremembo iz prvega odstavka tega člena se smiselno uporabljajo 110. do 112.
člen tega zakona, pri čemer je rok iz prvega odstavka 111. člena tega zakona in
rok iz 2. točke prejšnjega člena en mesec.
114. člen
(neposredno opravljanje storitev
upravljanja investicijskih skladov v državi članici gostiteljici)
(1) Družba za upravljanje, ki namerava
začeti neposredno opravljati storitve upravljanja investicijskih skladov v
državi članici gostiteljici, o tem obvesti Agencijo in navede državo članico, v
kateri namerava začeti neposredno opravljati te storitve.
(2) Obvestilu o neposrednem
opravljanju storitev upravljanja investicijskih skladov iz prejšnjega odstavka
družba za upravljanje priloži:
1.     
poslovni načrt, ki med drugim obsega vrste in obseg storitev in poslov,
ki jih namerava družba za upravljanje neposredno opravljati,
2.     
opis upravljanja tveganj družbe za upravljanje, in
3.     
opis postopkov reševanja pritožb vlagateljev v skladu s 70. členom tega
zakona.
(3) Agencija v enem mesecu po prejemu
obvestila družbe za upravljanje iz prvega odstavka tega člena to obvestilo s
prilogami iz prejšnjega odstavka posreduje nadzornemu organu države članice
gostiteljice in o tem obvestiti družbo za upravljanje.
(4) Hkrati z obvestilom iz prejšnjega
odstavka Agencija nadzornemu organu države članice gostiteljice predloži:
1.     
izjavo, da ima družba za upravljanje dovoljenje v skladu s tem zakonom
oziroma predpisi držav članic, sprejetimi zaradi prenosa Direktive 2009/65/ES,
2.     
dokument z navedbo dovoljenj,
3.     
dokument z navedbo morebitnih omejitev v zvezi s tipom KNPVP, ki jih
družba za upravljanje lahko upravlja.
(5) Družba za upravljanje lahko začne
neposredno opravljati storitve upravljanja investicijskih skladov v državi
članici gostiteljici z dnem, ko prejme obvestilo Agencije iz tretjega odstavka
tega člena.
115. člen
(obvestilo o spremembah pomembnih dejstev
oziroma okoliščin)
(1) Če namerava družba za upravljanje
spremeniti katerega od dejstev oziroma okoliščin iz drugega odstavka prejšnjega
člena, o tem pisno obvesti Agencijo in nadzorni organ države članice
gostiteljice pred izvršitvijo take spremembe.
(2) V kolikor se spremeni vsebina
izjave oziroma dokumentov iz četrtega odstavka prejšnjega člena, obvesti o tem
Agencija nadzorni organ države članice.
116. člen
(uporaba pravil ravnanja v državi članici
gostiteljici)
(1) Družba za upravljanje pri
opravljanju storitev prek podružnice ravna v skladu s pravili
ravnanja, ki veljajo v državi članici gostiteljici.
(2) Družba za upravljanje, ki
neposredno opravlja storitve v državi članici gostiteljici, pri opravljanju
storitev ravna v skladu z določbami 2.2.2. pododdelka tega zakona.
(3) Za KNPVP, ki ga družba za
upravljanje ustanovi v drugi državi članici, se ne uporabljajo določbe tega
zakona, navedene v drugem odstavku 121. člena tega zakona.
3.2.3. Opravljanje storitev
upravljanja investicijskih skladov v tretji državi
117. člen
(splošne določbe)
(1) Družba za upravljanje lahko v
okviru opravljanja storitev upravljanja investicijskih skladov v tretji državi
opravlja samo storitev trženja enot investicijskih skladov, in sicer pod
pogoji, določenimi v 4.3. oddelku tega zakona.
(2) Družba za upravljanje lahko
storitev iz prejšnjega odstavka opravlja preko podružnice ali neposredno.
(3) Za dovoljenje za ustanovitev
podružnice družbe za upravljanje v tretji državi se smiselno uporabljajo prvi
in drugi odstavek 110. člena, tretji odstavek 111. člena in 113. člen tega
zakona.
(4) Agencija lahko zavrne zahtevo za
izdajo dovoljenja za ustanovitev podružnice v tretji državi, če je ob
upoštevanju predpisov države, v kateri namerava družba za upravljanje
ustanoviti podružnico, oziroma ob upoštevanju prakse pri izvrševanju teh
predpisov verjetno, da bo ovirano izvajanje nadzora v skladu s tem zakonom.
3.3. Opravljanje storitev
upravljanja investicijskih skladov v Republiki Sloveniji s strani družbe za
upravljanje države članice
118. člen
(splošni določbi)
(1) Če ima družba za upravljanje
države članice dovoljenje za upravljanje KNPVP v matični državi članici, lahko
storitve upravljanja investicijskih skladov v zvezi s KNPVP opravlja tudi v
Republiki Sloveniji prek podružnice ali neposredno pod pogoji, določenimi v tem
oddelku.
(2) Družba za upravljanje države
članice lahko v okviru opravljanja storitev upravljanja investicijskih skladov
v Republiki Sloveniji oblikuje in upravlja samo vzajemne sklade in krovne
sklade, in sicer takih tipov, ki jih dopušča dovoljenje nadzornega organa
družbe za upravljanje države članice.
119. člen
(opravljanje storitev upravljanja
investicijskih skladov prek podružnice)
(1) Družba za upravljanje države
članice lahko ustanovi podružnico v Republiki Sloveniji in začne opravljati
storitve upravljanja investicijskih skladov prek te podružnice, ko Agencija
družbo za upravljanje države članice obvesti o izpolnjevanju pogojev za
ustanovitev podružnice oziroma z iztekom dveh mesecev od dneva, ko Agencija od
nadzornega organa družbe za upravljanje države članice prejme obvestilo in priloge
z vsebino iz prvega in drugega odstavka 110. člena in iz drugega odstavka 111.
člena tega zakona.
(2) Če namerava družba za upravljanje
države članice v zvezi s svojo podružnico v Republiki Sloveniji spremeniti
katerega od dejstev oziroma okoliščin iz drugega odstavka 110. člena tega
zakona, o tem pisno obvesti Agencijo en mesec pred uvedbo spremembe.
120. člen
(neposredno opravljanje storitev
upravljanja investicijskih skladov)
(1) Družba za upravljanje države
članice lahko začne neposredno opravljati storitve upravljanja investicijskih
skladov v Republiki Sloveniji, ko Agencija od nadzornega organa družbe za
upravljanje države članice prejme obvestilo in priloge z vsebino iz prvega,
drugega in četrtega odstavka 114. člena tega zakona.
(2) Družba za upravljanje države
članice, ki v Republiki Sloveniji neposredno opravlja storitve upravljanja
investicijskih skladov, pred vsako spremembo dejstev oziroma okoliščin iz
drugega odstavka 114. člena tega zakona o tem obvesti Agencijo.
121. člen
(uporaba določb tega zakona za družbo za
upravljanje države članice)
(1) Družba za upravljanje države
članice, ki izvaja storitve v Republiki Sloveniji prek podružnice, pri
opravljanju storitev ravna v skladu z določbami 2.2.2. pododdelka tega zakona,
družba za upravljanje države članice, ki izvaja storitve v Republiki Sloveniji
neposredno, pa skladno s pravili ravnanja, ki veljajo v matični državi članici družbe za upravljanje države
članice.
(2) Družba za upravljanje države
članice, ki v Republiki Sloveniji oblikuje in upravlja vzajemni sklad, upošteva
določbe tega zakona oziroma predpisov, izdanih na njegovi podlagi, oziroma
drugih predpisov, ki se uporabljajo za oblikovanje in poslovanje vzajemnih
skladov v Republiki Sloveniji, in sicer določbe glede:
1.     
oblikovanja vzajemnega sklada in izdaje dovoljenja za upravljanje
vzajemnega sklada (7.8. oddelek tega zakona),
2.     
prodaje in odkupa investicijskih kuponov vzajemnega sklada (7.3.2.
pododdelek tega zakona),
3.     
naložb vzajemnega sklada vključno z upravljanjem tveganj iz naslova
naložb vzajemnega sklada (7.4. oddelek in 187. člen tega zakona),
4.     
zadolževanja, posoje vrednostnih papirjev in nekritih prodaj (188., 189.
in 190. člen tega zakona),
5.     
vrednotenja premoženja vzajemnega sklada (6.7.4. pododdelek tega
zakona),
6.     
računovodenja in računovodskih izkazov vzajemnega sklada (6.7.4.
pododdelek tega zakona),
7.     
izračuna čiste vrednoti sredstev, vrednosti enote premoženja in povračil
vlagateljem iz naslova napak pri izračunu (224. člen tega zakona),
8.     
razdelitve prihodkov oziroma dobička vzajemnega sklada (7.6. oddelek
tega zakona),
9.     
sprotnega obveščanja javnosti in Agencije o poslovanju vzajemnega sklada
(6.7.6. pododdelek tega zakona),
10.  
periodičnih poročil o poslovanju vzajemnega sklada, prospekta, pravil
upravljanja in dokumenta s ključnimi podatki za vlagatelje (6.7.2., 6.7.3. in
6.7.4. pododdelek ter 7.7. oddelek tega zakona),
11.  
trženja investicijskih kuponov vzajemnega sklada (4.1. oddelek tega
zakona),
12.  
odnosov z imetniki investicijskih kuponov vzajemnega sklada (6.7.
oddelek tega zakona),
13.  
združitev vzajemnih skladov (7.10. oddelek tega zakona),
14.  
likvidacije vzajemnih skladov (7.11. oddelek tega zakona),
15.  
vodenja evidence imetnikov investicijskih kuponov vzajemnega sklada
(226. člen tega zakona),
16.  
nadomestil za nadzor in drugih postavk tarife Agencije (11.3. oddelek
tega zakona) in
17.  
pravic imetnikov investicijskih kuponov vzajemnega sklada (227. člen
tega zakona).
(3) Družba za upravljanje države
članice, ki v Republiki Sloveniji oblikuje in upravlja vzajemni sklad, v celoti
upošteva določbe pravil upravljanja in prospekta vzajemnega sklada.
(4) Družba za upravljanje države
članice, ki v Republiki Sloveniji oblikuje in upravlja vzajemni sklad,
vzpostavi ustrezen organizacijski ustroj in postopke ter sprejme vse potrebne
ukrepe za zagotavljanje spoštovanja določb iz drugega in tretjega odstavka tega
člena.
3.4. Prenos opravljanja posamezne
storitve oziroma posla upravljanja investicijskih skladov na drugo osebo
122. člen
(prenos opravljanja posamezne storitve
oziroma posla upravljanja posameznih investicijskih skladov na drugo osebo)
(1) Družba za upravljanje oziroma
družba za upravljanje države članice (v nadaljnjem besedilu: pooblastitelj), ki
v skladu s 100. členom tega zakona opravlja storitve upravljanja investicijskih
skladov, lahko pisno pooblasti drugo osebo (v nadaljnjem besedilu:
pooblaščenec), da v njenem imenu in za njen račun opravlja posamezne storitve
oziroma posle, ki v skladu z 99. členom tega zakona spadajo pod storitve
upravljanja investicijskih skladov (v nadaljnjem besedilu: pooblastilo za
opravljanje storitev oziroma poslov).
(2) S prenosom opravljanja posameznih
storitev oziroma poslov upravljanja investicijskih skladov na drugo osebo ni
mogoče niti omejiti niti izključiti odškodninske odgovornosti družbe za
upravljanje in skrbnika za opravljanje navedenih storitev.
(3) Pooblastitelj ne sme prenesti
storitev oziroma poslov upravljanja investicijskih skladov na pooblaščence v
takem obsegu, da bi se njegova vloga zmanjšala na vlogo »poštnega nabiralnika«.
(4) Določbe tega oddelka se smiselno
uporabljajo tudi za prenos opravljanja storitev oziroma poslov iz prvega
odstavka 150. člena tega zakona, pri čemer se pri prenosu opravljanja storitve
oziroma posla, za katerega ZTFI-1 zahteva posebne
pogoje, upoštevajo tudi določbe ZTFI-1 v zvezi s temi
pogoji.
123. člen
(prenos pooblastila na tretjo osebo)
(1) Pooblaščenec lahko za opravljanje
storitev trženja enot investicijskih skladov na podlagi predhodnega pisnega
soglasja pooblastitelja prenese pooblastilo na tretjo osebo. Nadaljnji prenos
pooblastila ni dovoljen.
(2) Določbe tega oddelka veljajo tudi
v primeru prenosa pooblastila na tretjo osebo.
124. člen
(pogoji za prenos opravljanja posameznih
storitev oziroma poslov)
(1) Pooblastitelj lahko podeli
pooblastilo za opravljanje storitev oziroma poslov le, če so izpolnjeni
naslednji pogoji:
1.     
pooblastitelj s podelitvijo pooblastila za opravljanje storitev oziroma
poslov pooblaščencu poveča učinkovitost poslovanja in opravljanja posameznih
poslov in to učinkovitost lahko v vsakem trenutku utemelji Agenciji,
2.     
se ne zmanjša učinkovitost in možnost nadzora Agencije nad
pooblastiteljem,
3.     
pooblastitelj lahko, kljub podelitvi pooblastila za opravljanje storitev
oziroma poslov na pooblaščenca, deluje in upravlja investicijske sklade, za
opravljanje katerih je podelil to pooblastilo, v najboljšem interesu
vlagateljev v te investicijske sklade,
4.     
ima pooblastitelj v vsakem trenutku pregled nad izvajanjem posameznih
storitev oziroma poslov upravljanja investicijskih skladov, ki so bile s
pooblastilom za opravljanje storitev oziroma poslov prenesene na pooblaščenca,
5.     
lahko pooblastitelj, v skladu s podeljenim pooblastilom za opravljanje
storitev oziroma poslov, v vsakem trenutku poda pooblaščencu nadaljnja navodila
glede opravljanja prenesenih storitev oziroma poslov,
6.     
lahko pooblastitelj v vsakem trenutku, če to zahteva interes
vlagateljev, prekliče dano pooblastilo za opravljanje storitev oziroma poslov,
pri čemer preklic pooblastila začne veljati takoj,
7.     
ima pooblaščenec dovolj strokovnega znanja in izkušenj ter izpolnjuje
organizacijske in druge pogoje, da lahko učinkovito izvršuje dolžnosti iz
pooblastila za opravljanje storitev oziroma poslov,
8.     
se s podelitvijo pooblastila za opravljanje storitev oziroma poslov ne
zmanjša učinkovitost in možnost opravljanja skrbniških storitev oziroma nalog
skrbnika za posamezen investicijski sklad,
9.     
lahko skrbnik, ne glede na dano pooblastilo za opravljanje storitev
oziroma poslov, v vsakem trenutku pridobi vse podatke in dokumentacijo od
pooblastitelja, potrebne za nemoteno opravljanje skrbniških storitev,
10.  
ima skrbnik, ne glede na podeljeno pooblastilo za opravljanje storitev
oziroma poslov, vedno pregled nad poslovanjem investicijskega sklada, za
katerega opravlja skrbniške storitve in
11.  
prospekt investicijskega sklada vsebuje seznam storitev upravljanja investicijskega
sklada, ki jih pooblastitelj, na podlagi pooblastila, prenese v upravljanje
pooblaščencu.
(2) Če pooblastitelj s pooblastilom
prenese storitev upravljanja premoženja investicijskega sklada, morajo biti
izpolnjene zahteve iz prejšnjega odstavka, pooblaščenec pa je lahko le oseba:
1.     
ki je pod nadzorom Agencije oziroma pristojnega organa države članice
ali pristojnega organa tretje države, in ki je pridobila dovoljenje tega organa
za opravljanje storitev upravljanja premoženja za račun svojih strank,
2.     
pri nadzoru katere je zagotovljeno sodelovanje in izmenjava informacij
med Agencijo in organom, pristojnim za nadzor pooblaščenca, če za nadzor
pooblaščenca ni pristojna Agencija,
3.     
ki ne opravlja skrbniških storitev za investicijski sklad, za
upravljanje katerega je bilo podeljeno pooblastilo in
4.     
katere interesi niso v nasprotju z interesi pooblastitelja oziroma z
interesi vlagateljev v investicijske sklade.
(3) Če pooblastitelj s pooblastilom
prenese storitev upravljanja premoženja investicijskega sklada, mora
pooblaščenec upoštevati naložbeno politiko investicijskega sklada.
(4) Agencija podrobneje določi
okoliščine, kdaj se šteje, da se je vloga pooblastitelja zmanjšala na vlogo
»poštnega nabiralnika« in podrobnejše pogoje, ki jih mora pooblastitelj upoštevati
pri prenosu opravljanja posameznih storitev in poslov po tem členu.
125. člen
(pogodba o prenosu posameznih storitev
oziroma poslov upravljanja)
(1) Pooblastitelj in pooblaščenec
skleneta pisno pogodbo, s katero pooblastitelj podeli pooblastilo za opravljanje
posameznih storitev oziroma poslov upravljanja investicijskih skladov
pooblaščencu, in s katero pogodbeni stranki podrobneje opredelita medsebojne
obveznosti, odgovornosti in pravice (v nadaljnjem besedilu: pogodba o prenosu).
(2) Če pogodba o prenosu ureja prenos
opravljanja storitev oziroma poslov upravljanja premoženja investicijskih
skladov, stopi v veljavo šele, ko da k njej pisno soglasje skrbnik.
(3) Skrbnik ne da soglasja k pogodbi o
prenosu, če oceni, da niso izpolnjeni pogoji iz prejšnjega člena.
(4) Če pogoji iz prejšnjega člena
kadarkoli niso izpolnjeni, skrbnik pisno zahteva od pooblastitelja, da prekine
pogodbo o prenosu. V takšnem primeru pooblaščenec ni upravičen do nadomestila
zaradi odstopa od pogodbe o prenosu.
126. člen
(dopustnost zbiranja osebnih podatkov)
Če se s pogodbo o prenosu iz prejšnjega
člena na pooblaščenca prenese pooblastilo za opravljanje storitve vodenja
evidenc imetnikov enot investicijskega sklada, lahko pooblaščenec zbira podatke
iz tretjega odstavka 226. člena tega zakona neposredno od posameznika, na
katerega se podatki nanašajo.
127. člen
(obveščanje Agencije)
Pooblastitelj o prenosu storitve in o vseh
spremembah pogodbe o prenosu obvesti Agencijo na način, z vsebino in v rokih,
ki jih z aktom določi Agencija.
128. člen
(obveščanje nadzornih organov držav
članic)
Agencija takoj po prejemu obvestila iz
prejšnjega člena obvesti nadzorni organ KNPVP države članice, če družba za
upravljanje, ki upravlja ta KNPVP, kot pooblastitelj, prenese opravljanje
posameznih storitev oziroma poslov upravljanja tega KNPVP na drugo osebo.
4. TRŽENJE ENOT INVESTICIJSKIH SKLADOV
4.1. Trženje enot investicijskih
skladov v Republiki Sloveniji
129. člen
(splošne določbe)
(1) Ta oddelek ureja trženje enot KNPVP v
Republiki Sloveniji.
(2) Enote KNPVP se lahko v Republiki
Sloveniji tržijo le na podlagi tega zakona in predpisov, izdanih na njihovi
podlagi, ki se nanašajo na trženje enot KNPVP, ter zakonov, ki se nanašajo na
varstvo vlagateljev in preprečevanje pranja denarja, ki so veljavni v Republiki
Sloveniji.
(3) Enote posameznega KNPVP so lahko
predmet oglaševanja v Republiki Sloveniji le, če se v Republiki Sloveniji lahko
izvaja tudi prodaja enot tega KNPVP.
130. člen
(črtan)
131. člen
(dovoljenje za trženje enot investicijskih
skladov)
(1) Fizična oseba, ki v imenu in za
račun družbe za upravljanje iz 100. člena tega zakona ali za račun osebe, ki jo
pooblasti družba za upravljanje, izvaja trženje enot investicijskih skladov v
Republiki Sloveniji, mora imeti ustrezno dovoljenje Agencije.
(2) Za dovoljenje iz prejšnjega
odstavka šteje dovoljenje za opravljanje poslov borznega posrednika iz ZTFI-1, in sicer najmanj za opravljanje poslov izvrševanja naročil strank
in investicijskega svetovanja ter dovoljenje za trženje enot investicijskih skladov
po tem zakonu.
(3) Za pridobitev dovoljenja za
trženje enot investicijskih skladov iz prejšnjega odstavka mora kandidat
izpolnjevati naslednje pogoje:
1.     
je uspešno opravil preizkus strokovnega znanja, potrebnega za trženje
enot investicijskih skladov;
2.     
ima najmanj eno leto primerljivih delovnih izkušenj;
3.     
obvlada slovenski jezik;
4.     
ni bil pravnomočno obsojen zaradi kaznivega dejanja zoper premoženje
oziroma zoper gospodarstvo na kazen zapora več kot tri mesece;
5.     
ima najmanj srednješolsko izobrazbo na 5. ravni SOK oziroma 4. ravni
EOK, kot ju opredeljuje zakon, ki ureja slovensko ogrodje kvalifikacij.
(4) Agencija lahko za izvajanje
preizkusov znanja iz 1. točke tretjega odstavka tega člena pooblasti
združenje družb za upravljanje iz 511. člena tega zakona, ki v imenu in za
račun Agencije izvaja preizkuse znanja.
132. člen
(akti o trženju enot investicijskih
skladov)
Agencija z aktom podrobneje določi:
1.     
način in pogoje za trženje enot investicijskih skladov po tem zakonu v
Republiki Sloveniji;
2.     
program in način opravljanja preizkusa znanj iz 1. točke tretjega
odstavka prejšnjega člena.
133. člen
(črtan)
4.1.1. Trženje enot
investicijskih skladov, oblikovanih na podlagi tega zakona v Republiki
Sloveniji
134. člen
(trženje enot vzajemnih skladov)
Enote vzajemnega sklada lahko v Republiki
Sloveniji trži samo:
1.     
družba za upravljanje, ki ima dovoljenje Agencije za upravljanje
vzajemnega sklada;
2.     
družba za upravljanje države članice, ki ima dovoljenje za upravljanje
vzajemnega sklada na podlagi tega zakona.
135. člen
(črtan)
4.1.2. Trženje enot KNPVP,
oblikovanih v drugih državah članicah v Republiki Sloveniji
136. člen
(osebe, ki lahko trženje izvajajo)
(1) Enote KNPVP, oblikovanega v drugi
državi članici (v nadaljnjem besedilu: KNPVP države članice), lahko v Republiki
Sloveniji skladno s tem pododdelkom, trži samo družba za upravljanje države
članice, ki ima dovoljenje za upravljanje KNPVP države članice.
(2) Določbe tega pododdelka, ki
veljajo za družbo za upravljanje države članice, se uporabljajo tudi za družbo
za upravljanje, ki ima dovoljenje za upravljanje KNPVP države članice.
137. člen
(pogoji za trženje)
(1) Družba za upravljanje države članice za
trženje enot KNPVP države članice v Republiki Sloveniji zagotovi, da so v
Republiki Sloveniji na voljo vse zmogljivosti, potrebne za nemoteno:
1.     
obdelavo naročil vlagateljev za vpis, plačilo, ponovni odkup, izplačilo
ali izvedbo drugih izplačil imetnikom v zvezi z enotami KNPVP države članice v
skladu s pogoji, določenimi v dokumentih KNPVP države članice iz oddelka 6.7
tega zakona,
2.     
zagotavljanje informacij vlagateljem o načinu oddaje naročil iz prejšnje
točke in o tem, kako se plačuje izkupiček iz naslova ponovnega odkupa ali
izplačila enot,
3.     
olajšano obdelavo informacij in dostop do postopkov za reševanje pritožb
vlagateljev v skladu s 70. členom tega zakona v zvezi z uveljavljanjem pravic
vlagateljev, ki izhajajo iz njihovih naložb v KNPVP države članice v Republiki
Sloveniji,
4.     
dajanje vlagateljem na vpogled informacije in dokumente iz oddelka 6.7
tega zakona pod pogoji iz 217. in 218. člena tega zakona zaradi pregledovanja
in pridobivanja kopij,
5.     
zagotavljanje relevantnih informacij vlagateljem v zvezi z opravili, ki
jih družba za upravljanje države članice zagotavlja na trajnem nosilcu
podatkov, in
6.     
delovanje kot kontaktna točka za komunikacijo z Agencijo.
(2) Družbi za upravljanje države članice za
potrebe izvajanja nalog iz prejšnjega odstavka v Republiki Sloveniji ni treba
zagotoviti fizične prisotnosti oziroma za ta namen pooblastiti druge osebe.
(3) Družba za upravljanje države članice
lahko pooblasti drugo osebo za opravljanje nalog iz prvega odstavka tega člena,
pri čemer lahko to stori samo na podlagi pisne pogodbe, v kateri je določeno,
katere naloge iz prvega odstavka tega člena ne izvaja družba za upravljanje
države članice sama, in iz katerih je razvidno, da druga oseba od družbe za
upravljanje države članice prejema vse potrebne informacije in dokumentacijo.
(4) Družba za upravljanje države članice
zagotovi, da se zmogljivosti iz prvega odstavka tega člena, vključno z
elektronskimi, na območju Republike Slovenije izvajajo:
1.     
v slovenskem jeziku,
2.     
s strani družbe za upravljanje države članice same oziroma s strani
pooblaščene druge osebe v skladu s tem zakonom in pravili, ki se nanašajo na
družbo za upravljanje države članice in pooblaščene druge osebe.
138. člen
(priglasitev trženja enot KNPVP države
članice)
(1) Družba za upravljanje države
članice lahko prične tržiti enote KNPVP države članice v Republiki Sloveniji z
dnem, ko pristojni nadzorni organ države članice družbi za upravljanje države
članice sporoči, da je Agenciji posredoval priglasitveni dokument iz 4. člena
Uredbe 584/2010/EU.
(2) Priglasitveni dokument vsebuje
uradno obvestilo družbe za upravljanje države članice o nameri pričetka trženja
enot KNPVP države članice v Republiki Sloveniji, ki obsega podatke iz Priloge I
Uredbe 584/2010/EU in za vsak KNPVP države članice, katerega enote namerava
tržiti v Republiki Sloveniji, naslednje priloge:
1.     
veljavni prospekt,
2.     
veljavna pravila upravljanja oziroma statut,
3.     
zadnje letno poročilo in morebitno poznejše polletno poročilo,
4.     
dokument s ključnimi podatki za vlagatelje in
5.     
potrdilo nadzornega organa države članice iz Priloge II Uredbe Komisije
(EU) št. 584/2010.
(3) Priglasitveni dokument vsebuje tudi
informacije glede zagotavljanja zmogljivosti za izvajanje nalog iz prvega
odstavka 137. člena tega zakona v Republiki Sloveniji in naslov ter druge
podrobnosti, potrebne za zaračunavanje pristojbin ali dajatev, ki jih
zaračunava Agencija v zvezi s trženjem enot KNPVP države članice v Republiki
Sloveniji.
139. člen
(obveščanje o spremembah priglasitvenega
dokumenta)
(1) Družba za upravljanje države
članice, ki trži enote KNPVP države članice v Republiki Sloveniji, Agencijo
sproti obvešča o vseh spremembah dokumentov iz 1. do 4. točke drugega odstavka
prejšnjega člena ter v obvestilu navede, kje lahko Agencija dobi te dokumente
po elektronski poti.
(2) V primeru
spremembe informacij, ki jih vsebuje veljavni priglasitveni dokument, oziroma
spremembe razredov enot KNPVP države članice, ki so predmet trženja v Republiki
Sloveniji, družba za upravljanje države članice najmanj mesec dni pred uvedbo
teh sprememb o nameravani spremembi pisno obvesti Agencijo in nadzorni organ
države gostiteljice.
139.a člen
(preklic trženja enot KNPVP države članice
v Republiki Sloveniji)
(1) Družba za upravljanje države članice
lahko prekliče trženje enot KNPVP države članice ali posameznih razredov enot
KNPVP države članice v Republiki Sloveniji, v zvezi s katerimi je predložila
uradno obvestilo v skladu z drugim odstavkom 138. člena tega zakona, samo če:
1.     
predhodno opozori imetnike enot KNPVP države članice iz Republike
Slovenije, da lahko v obdobju najmanj 30 delovnih dni od objave ponudbe
zahtevajo izplačilo enot KNPVP države članice brez izstopnih stroškov; takšna
ponudba mora biti ves čas trajanja javno dostopna ter neposredno ali prek
finančnih posrednikov naslovljena na vse imetnike enot KNPVP države članice v
Republiki Sloveniji, katerih identiteta je družbi za upravljanje države članice
znana;
2.     
je namera, da se preneha trženje enot KNPVP države članice v Republiki
Sloveniji, objavljena v javno dostopnem mediju ali nosilcu podatkov, vključno
elektronskim, ki se običajno uporablja za trženje enot KNPVP in je primeren za
značilnega vlagatelja v KNPVP;
3.     
spremeni ali prekine vsa pogodbena razmerja s finančnimi posredniki in
drugimi osebami, z učinkom od dneva preklica trženja enot KNPVP države članice
v Republiki Sloveniji, z namenom preprečiti vse nove ali nadaljnje, neposredne
ali posredne ponudbe za vpis in vplačilo enot KNPVP države članice, ki je
predmet preklica trženja enot KNPVP v Republiki Sloveniji.
(2) Informacije iz 1. in 2. točke
prejšnjega odstavka morajo vsebovati opis posledic za imetnika enot KNPVP
države članice, če ne sprejme ponudbe.
(3) Informacije iz 1. in 2. točke prvega
odstavka tega člena se vlagateljem sporočijo v slovenskem jeziku.
(4) Z dnem preklica iz 3. točke prvega
odstavka tega člena družba za upravljanje države članice v Republiki Sloveniji
prekine vse nove ali nadaljnje, neposredne ali posredne ponudbe enot KNPVP
države članice, ki je bil predmet preklica trženja enot v Republiki Sloveniji.
(5) Družba za upravljanje države članice
preostalim imetnikom enot KNPVP države članice iz Republike Slovenije tudi po
prenehanju trženja enot še naprej zagotavlja informacije in dokumentacijo o
KNPVP države članice na podlagi oddelka 6.7 tega zakona. Te informacije in
dokumentacija se lahko zagotavljajo z uporabo elektronskih sredstev
komunikacije ali drugih sredstev za komuniciranje na daljavo, če so informacije
in sredstva za komuniciranje vlagateljem na voljo v slovenskem jeziku.
(6) Agencija ima v zvezi s KNPVP države
članice enake pravice in obveznosti, kot pripadajo pristojnemu organu države
članice gostiteljice.
(7) Agencija od dneva preklica iz 3. točke
prvega odstavka tega člena od zadevne družbe za upravljanje države članice v
zvezi s KNPVP države članice, ki je premet prenehanja trženja v Republiki
Sloveniji, ne preverja skladnosti z zahtevami nacionalnih določb glede trženja
kot so objavljene v skladu s 5. členom Uredbe (EU) 2019/1156 Evropskega
parlamenta in Sveta z dne 20. junija 2019 o olajšanju čezmejne
distribucije kolektivnih naložbenih podjemov in spremembi uredb (EU) št.
345/2013, (EU) št. 346/2013 in (EU) št. 1286/2014 (UL L št. 188 z dne
12. 7. 2019, str. 55).
140. člen
(neposredno trženje enot KNPVP države
članice)
Za družbo za upravljanje države članice, ki
v Republiki Sloveniji ne bo izvajala nobenih drugih storitev in poslov
upravljanja investicijskih skladov, razen storitve neposrednega trženja enot
KNPVP, se ne uporablja 3.3. oddelek tega zakona.
4.1.3. Trženje enot alternativnih
investicijskih skladov, oblikovanih v drugih državah članicah, neprofesionalnim
vlagateljem v Republiki Sloveniji
(črtan)
141. člen
(črtan)
142. člen
(črtan)
4.2. Trženje enot vzajemnih skladov
v drugi državi članici
143. člen
(trženje enot vzajemnih skladov v državi
članici gostiteljici)
(1) Enote vzajemnega sklada lahko v
državi članici gostiteljici trži samo družba za upravljanje, ki ima dovoljenje
Agencije za upravljanje vzajemnega sklada.
(2) Določbe tega oddelka, ki veljajo
za družbo za upravljanje, se smiselno uporabljajo tudi za družbo za upravljanje
države članice, ki ima dovoljenje Agencije za upravljanje vzajemnega sklada.
(3) Za družbo za upravljanje, ki v
državi članici gostiteljici ne bo izvajala nobenih drugih storitev in poslov
upravljanja investicijskih skladov, razen storitve neposrednega trženja enot
vzajemnih skladov, se ne uporablja 3.2.2. pododdelek tega zakona.
144. člen
(uradno obvestilo o nameri pričetka
trženja enot vzajemnega sklada v državi članici gostiteljici)
(1) Družba za upravljanje, ki namerava
tržiti enote vzajemnega sklada v državi članici gostiteljici, pred začetkom
trženja Agenciji posreduje izpolnjeno uradno obvestilo o nameri pričetka
trženja iz Priloge I Uredbe 584/2010/EU.
(2) Družba za upravljanje uradnemu
obvestilu o nameri pričetka trženja iz prejšnjega odstavka za vsak vzajemni
sklad, katerega enote namerava tržiti v državi članici gostiteljici, priloži
naslednje priloge:
1.     
veljaven prospekt z vključenimi pravili upravljanja;
2.     
zadnje letno poročilo in morebitno poznejše polletno poročilo;
3.     
dokument s ključnimi podatki za vlagatelje.
(3) Uradno obvestilo iz prvega odstavka
tega člena vsebuje tudi informacije glede zagotavljanja zmogljivosti za
izvajanje nalog iz prvega odstavka 137. člena tega zakona v državi članici
gostiteljici in naslov ter druge podrobnosti potrebne za zaračunavanje
pristojbin ali dajatev, ki jih morebiti zaračunava nadzorni organ države
članice gostiteljice v zvezi s trženjem enot vzajemnega sklada v tej državi
članici.
(4) Agencija
preveri, ali je uradno obvestilo o nameri pričetka trženja iz prvega odstavka
tega člena popolno in ali vsebuje vse potrebne priloge iz drugega odstavka tega člena.
145. člen
(posredovanje priglasitvenega dokumenta
nadzornemu organu države članice gostiteljice)
(1) Agencija v desetih delovnih dneh
po prejemu popolnega uradnega obvestila o nameri pričetka trženja iz prejšnjega
člena uradno obvestilo skupaj z vsemi prilogami (v nadaljnjem besedilu:
priglasitveni dokument) posreduje nadzornemu organu države članice
gostiteljice in o tem obvestiti družbo za upravljanje.
(2) Agencija k dokumentaciji iz
prejšnjega odstavka priloži tudi izpolnjeno potrdilo iz Priloge II Uredbe
584/2010/EU.
146. člen
(jezik priglasitvenega dokumenta)
(1) Družba za upravljanje uradno
obvestilo o nameri pričetka trženja iz prvega odstavka 144. člena tega zakona
izdela v:
1.     
angleškem jeziku ali
2.     
slovenskem jeziku in uradnem jeziku države članice gostiteljice, če se
Agencija in nadzorni organ države članice gostiteljice predhodno tako
dogovorita.
(2) Družba za upravljanje dokumente iz
1. in 2. točke drugega odstavka 144. člena tega zakona in vse njihove
spremembe, za namene trženja v državi članici gostiteljici prevede v:
1.     
angleški jezik ali
2.     
uradni jezik države članice gostiteljice ali enega od uradnih jezikov
države članice gostiteljice ali
3.     
jezik, ki ga odobri pristojni nadzorni organ države članice
gostiteljice.
(3) Družba za upravljanje dokument in
vse njegove spremembe iz 3. točke drugega odstavka 144. člena tega zakona
prevede v:
1.     
uradni jezik države gostiteljice ali enega od uradnih jezikov države
članice gostiteljice ali
2.     
jezik, ki ga odobri pristojni nadzorni organ države članice gostiteljice.
(4) Agencija potrdilo iz drugega
odstavka prejšnjega člena izdela v:
1.     
angleškem jeziku ali
2.     
uradnem jeziku države članice gostiteljice, če se Agencija in nadzorni
organ države članice gostiteljice predhodno tako dogovorita.
(5) Za verodostojnost in natančnost
prevodov iz prvega, drugega in tretjega odstavka tega člena odgovarja družba za
upravljanje.
147. člen
(začetek trženja enot vzajemnega sklada v
državi članici gostiteljici)
Družba za upravljanje lahko začne tržiti
enote vzajemnega sklada v državi članici gostiteljici z dnem, ko prejme
obvestilo Agencije o posredovanju priglasitvenega dokumenta pristojnemu
nadzornemu organu države članice gostiteljice.
148. člen
(obveščanje o spremembah priglasitvenega
dokumenta)
(1) Družba za upravljanje, ki trži enote
vzajemnega sklada v državi članici gostiteljici, nadzornemu organu države
članice gostiteljice omogoči elektronski dostop do prevodov veljavnih
dokumentov o vzajemnem skladu iz drugega odstavka 144. člena tega zakona ter
nadzorni organ države članice gostiteljice sproti obveščati o vseh spremembah
teh dokumentov.
(2) Če
namerava družba za upravljanje spremeniti katero koli dejstvo, navedeno v
veljavnem priglasitvenem dokumentu, oziroma spremeniti veljaven nabor razredov
enot vzajemnih skladov, ki so predmet trženja v državi članici gostiteljici,
najmanj en mesec pred uvedbo teh sprememb o nameravani spremembi obvesti
Agencijo in nadzorni organ države gostiteljice.
(3) Če zaradi sprememb iz prejšnjega
odstavka družba za upravljanje ali vzajemni sklad ne bi več izpolnjevala zahtev
iz tega zakona, Agencija v 15 delovnih dneh po prejemu vseh informacij iz
prejšnjega odstavka obvesti družbo za upravljanje, ki upravlja ta vzajemni
sklad, naj te spremembe ne izvede. O tem Agencija obvesti nadzorni organ države
članice gostiteljice.
(4) Če se sprememba iz drugega odstavka
tega člena izvede po tem, ko so bile informacije sporočene v skladu s prejšnjim
odstavkom, in zaradi te spremembe družba za upravljanje ali vzajemni sklad
nista več skladna s tem zakonom, Agencija sprejme ustrezne ukrepe nadzora na
podlagi tega zakona, če je potrebno vključno z izrecno prepovedjo trženja enot
vzajemnega sklada, in o sprejetih ukrepih nemudoma obvesti nadzorni organ
države članice gostiteljice.
148.a člen
(preklic trženja enot vzajemnega sklada v
državi članici gostiteljici)
(1) Družba za upravljanje lahko prekliče
trženje enot vzajemnega sklada v državi članici gostiteljici ali posameznih
razredov enot vzajemnega sklada v državi članici gostiteljici, v zvezi s
katerimi je predložila uradno obvestilo v skladu s prvim odstavkom 144. člena
tega zakona, samo če:
1.     
predhodno opozori imetnike enot vzajemnega sklada iz te države članice
gostiteljice, da lahko v obdobju najmanj 30 delovnih dni od objave ponudbe
zahtevajo izplačilo enot vzajemnega sklada brez izstopnih stroškov; takšna
ponudba mora biti ves čas trajanja javno dostopna ter neposredno ali prek
finančnih posrednikov naslovljena na vse imetnike enot vzajemnega sklada v tej
državi članici, katerih identiteta je družbi za upravljanje znana;
2.     
je namera, da se preneha trženje enot vzajemnega sklada v državi članici
gostiteljici, objavljena v javno dostopnem mediju/nosilcu podatkov, vključno
elektronskim, ki se običajno uporablja za trženje enot KNPVP in je primeren za
značilnega vlagatelja v KNPVP;
3.     
spremeni ali prekine vsa pogodbena razmerja s finančnimi posredniki in
drugimi osebami z učinkom od dneva preklica trženja enot vzajemnega sklad v
državi članici gostiteljici, z namenom preprečiti vse nove ali nadaljnje,
neposredne ali posredne ponudbe za vplačilo enot vzajemnega sklada, ki je
predmet preklica trženja enot vzajemnega sklada v državi članici gostiteljici.
(2) Informacije iz 1. in 2. točke
prejšnjega odstavka morajo vsebovati opis posledic za imetnika enot vzajemnega
sklada, če ne sprejme ponudbe.
(3) Informacije iz 1. in 2. točke prvega
odstavka tega člena se vlagateljem sporočijo v enem od uradnih jezikov države
članice gostiteljice ali jeziku, ki ga odobri pristojni nadzorni organ te
države članice.
(4) Z dnem preklica iz 3. točke prvega
odstavka tega člena družba za upravljanje v državi članici prekine vse nove ali
nadaljnje, neposredne ali posredne ponudbe enot vzajemnega sklada, ki je bil
predmet preklica trženja enot v tej državi članici.
(5) Družba za upravljanje Agenciji predloži
uradno obvestilo, ki vsebuje informacije iz prvega odstavka tega člena.
(6) Agencija preveri, ali je uradno
obvestilo iz prejšnjega odstavka popolno. Agencija najpozneje v 15 delovnih
dneh po prejemu popolnega uradnega obvestila to posreduje pristojnemu organu
države članice, opredeljenemu v uradnem obvestilu, in ESMA.
(7) Agencija o posredovanju uradnega
obvestila iz petega odstavka tega člena nemudoma obvesti družbo za upravljanje.
(8) Družba za upravljanje Agenciji in
preostalim vlagateljem v državi članici iz šestega odstavka tega člena tudi po
prenehanju trženja enot še naprej zagotavlja informacije in dokumentacijo o
vzajemnem skladu na podlagi oddelka 6.7 tega zakona. Te informacije in
dokumentacija se lahko zagotavljajo z uporabo elektronskih sredstev
komunikacije ali drugih sredstev za komuniciranje na daljavo, če so informacije
in sredstva za komuniciranje na voljo vlagateljem v uradnem jeziku ali enem od
uradnih jezikov države članice vlagatelja ali v jeziku, ki ga odobri nadzorni
organ te države članice.
(9) Agencija pristojnemu organu države
članice, opredeljenemu v uradnem obvestilu družbe za upravljanje iz petega
odstavka tega člena, posreduje informacije o vseh spremembah dokumentov iz
drugega odstavka 144. člena tega zakona.
(10) Pristojni nadzorni organ države
članice, opredeljen v uradnem obvestilu iz petega odstavka tega člena, ima
enake pravice in obveznosti, kot po tem zakonu pripadajo pristojnemu nadzornemu
organu države članice gostiteljice.
4.3. Trženje enot investicijskih
skladov v tretji državi
149. člen
(obvestilo o nameri za začetek trženja
enot investicijskega sklada v tretji državi)
(1) Družba za upravljanje, ki namerava
tržiti enote investicijskega sklada v tretji državi, pred začetkom trženja o
tem obvesti Agencijo in v obvestilu navede:
1.     
državo, v kateri namerava trženje izvajati;
2.     
program načrtovanih aktivnosti, ki jih namerava izvajati v tej državi;
3.     
natančen opis poteka trženja in vzpostavljenih zmogljivosti za njegovo
izvajanje;
4.     
natančen opis razkrivanja dokumentacije in informacij v tej državi ter
vzpostavljenih zmogljivosti za njegovo izvajanje;
5.     
natančen opis poslovnih razmerij, ki jih je vzpostavila v zvezi s
trženjem enot v tej državi;
6.     
seznam investicijskih skladov, ki jih namerava tržiti v tej državi.
(2) Agencija lahko družbi za
upravljanje prepove trženje enot investicijskih skladov v tretji državi, če
obstaja utemeljen dvom o ustreznosti poteka trženja in razkrivanja informacij
vlagateljem, vzpostavljenih zmogljivostih za njegovo izvajanje in poslovnih
razmerjih, ki jih je družba za upravljanje vzpostavila v zvezi s trženjem enot
v tretji državi.
(3) Agencija lahko družbi za
upravljanje prepove trženje enot investicijskih skladov v tretji državi tudi,
če je ob upoštevanju predpisov tretje države, v kateri namerava družba za
upravljanje tržiti enote investicijskih skladov, oziroma je ob upoštevanju
prakse pri izvajanju teh predpisov verjetno, da bo ovirano izvajanje nadzora v
skladu z določbami tega zakona.
(4) Agencija družbi za upravljanje
prepove trženje enot investicijskih skladov v tretji državi, če Agencija in
pristojni organ tretje države nimata sklenjenega sporazuma o sodelovanju, ki
omogoča izmenjavo vseh podatkov in informacij, potrebnih za opravljanje
nadzora.
(5) Družba za upravljanje o začetku
trženja enot investicijskega sklada v tretji državi Agencijo obvesti najkasneje
v treh dneh po začetku izvajanja trženja.
(6) Če želi družba za upravljanje
spremeniti katerega od dejstev iz prvega odstavka tega člena, pred uvedbo teh
sprememb o tem obvesti Agencijo.
5. STORITVE GOSPODARJENJA S FINANČNIMI INSTRUMENTI IN POMOŽNE
STORITVE
5.1. Splošne določbe
150. člen
(storitve gospodarjenja s finančnimi
instrumenti in pomožne storitve)
(1) Družba za upravljanje lahko poleg
storitev upravljanja investicijskih skladov opravlja tudi:
1.     
storitve gospodarjenja s finančnimi instrumentni;
2.     
pomožne storitve:
- 
investicijsko svetovanje v zvezi s finančnimi instrumenti, kot jih
določa ZTFI-1;
- 
hrambo in administrativne storitve v zvezi z enotami investicijskih
skladov.
(2) Agencija podrobneje predpiše pogoje, ki
jih mora izpolnjevati družba za upravljanje, ki opravlja storitve gospodarjenja
s finančnimi instrumenti oziroma pomožne storitve.
(3) Pogoji, ki jih predpiše Agencija na
podlagi prejšnjega odstavka, so smiselno enaki pogojem, ki veljajo za
borznoposredniške družbe, ki opravljajo storitve gospodarjenja s finančnimi
instrumenti in pomožne storitve na podlagi ZTFI-1.
(4) Družbe za upravljanje, ki opravljajo
storitve gospodarjenja s finančnimi instrumenti oziroma pomožne storitve, se vpisujejo
v register dovoljenj za opravljanje investicijskih storitev in poslov v skladu
z ZTFI-1.
151. člen
(uporaba ZTFI-1
in EU predpisov)
(1) Za družbo za
upravljanje, ki opravlja storitve iz 1. in 2. točke
prvega odstavka prejšnjega člena, se v zvezi z opravljanjem teh storitev smiselno uporabljajo 40. člen, drugi odstavek 62. člena, 235. do
237. člen, 239. člen, 240. člen, 245. do 259. člen, 278. do
280. člen in 284. do 309. člen ZTFI-1.
(2) Družba za upravljanje, ki opravlja
storitve iz 1. in 2. točke prvega odstavka prejšnjega člena, v zvezi z
upravljanjem dodatnih tveganj smiselno upošteva določbe ZTFI-1, ki urejajo upravljanje borznoposredniške družbe s tveganji.
(3) Družba za
upravljanje, ki opravlja storitve iz 1. in 2. točke prvega odstavka prejšnjega
člena, Agenciji poroča v skladu s 24. do 27. členom Uredbe (EU)
št. 600/2014 Evropskega parlamenta in Sveta z dne 15. maja 2014 o
trgih finančnih instrumentov ter spremembi Uredbe (EU) št. 648/2012 (UL L
št. 173 z dne 12. 6. 2014, str. 84), zadnjič spremenjene z Delegirano
uredbo Komisije (EU) 2017/2417 z dne 17. novembra 2017 o dopolnitvi Uredbe
(EU) št. 600/2014 Evropskega parlamenta in Sveta o trgih finančnih
instrumentov v zvezi z regulativnimi tehničnimi standardi o obveznosti trgovanja
za določene izvedene finančne instrumente (UL L št. 343 z dne 22. 12.
2017, str. 48).
152. člen
(sistem jamstva za terjatve vlagateljev)
Za opravljanje storitev gospodarjenja s
finančnimi instrumentni in storitev hrambe v zvezi z enotami investicijskih
skladov se uporabljajo določbe ZTFI-1, ki urejajo
sistem jamstva za terjatve vlagateljev in predpisi, izdani na njihovi podlagi.
5.2. Storitve gospodarjenja s finančnimi
instrumentni
153. člen
(dovoljenje za opravljanje storitev
gospodarjenja s finančnimi instrumentni)
(1) Družba za upravljanje pred začetkom
opravljanja storitev gospodarjenja s finančnimi instrumenti iz 1. točke prvega
odstavka 150. člena tega zakona pridobi dovoljenje Agencije za opravljanje teh
storitev. 
(2) Družba za upravljanje lahko opravlja
storitve gospodarjenja s finančnimi instrumenti, če ima dovoljenje za
opravljanje storitev upravljanja investicijskih skladov, skladno s katerim
lahko upravlja KNPVP. 
(3) Za izdajo dovoljenja za opravljanje
storitev gospodarjenja s finančnimi instrumenti se smiselno uporabljajo 103.
člen, 2. in 3. točka drugega odstavka 104. člena ter 4. do 6. točka prvega
odstavka in četrti odstavek 106. člena tega zakona, za odvzem tega dovoljenja
pa 478. do 480. člen tega zakona. 
(4) Za prenehanje dovoljenja za opravljanje
storitev gospodarjenja s finančnimi instrumenti se smiselno uporablja 107. člen
tega zakona. 
(5) Dovoljenje za opravljanje storitev
gospodarjenja s finančnimi instrumenti preneha tudi, če je družbi za
upravljanje prenehalo oziroma ji je bilo pravnomočno odvzeto dovoljenje za
opravljanje storitev upravljanja investicijskih skladov, skladno s katerim
lahko upravlja KNPVP.
(6) Družba za upravljanje lahko vloži
zahtevo, da Agencija z odločbo ugotovi, da ji je prenehalo dovoljenje za
opravljanje storitev gospodarjenja s finančnimi inštrumenti pred iztekom rokov
iz 107. člena tega zakona, če izkaže, da storitev ne opravlja več.
154. člen
(uporaba ZTFI-1
glede opravljanja storitev gospodarjenja s finančnimi instrumenti)
(1) Za družbo za upravljanje, ki opravlja storitev
iz 1. točke prvega odstavka 150. člena tega zakona, se v zvezi z opravljanjem
teh storitev smiselno uporabljajo 281. do 283. člen ZTFI-1. 
(2) Ne glede na
prejšnji odstavek pridobi družba za upravljanje izrecno pisno soglasje tudi v
primeru, ko namerava za račun stranke pridobiti enote investicijskega sklada, ki ga upravlja.
5.3. Pomožne storitve
155. člen
(dovoljenje za opravljanje pomožnih
storitev)
(1) Družba za upravljanje pred začetkom
opravljanja pomožnih storitev iz 2. točke prvega odstavka 150. člena tega
zakona pridobi dovoljenje Agencije za opravljanje pomožnih storitev. 
(2) Družba za upravljanje lahko opravlja
pomožne storitve, če ima dovoljenje za opravljanje storitev gospodarjenja s
finančnimi instrumentni. 
(3) Za dovoljenje za opravljanje storitev
iz prvega odstavka tega člena se smiselno uporabljajo 103. člen, 2. in 3. točka
drugega odstavka 104. člena ter 4. do 6. točka prvega odstavka in četrti
odstavek 106. člena tega zakona, za odvzem tega dovoljenja pa 478. do 480. člen
tega zakona. 
(4) Za prenehanje dovoljenja za opravljanje
pomožnih storitev se smiselno uporablja 107. člen tega zakona. 
(5) Dovoljenje za opravljanje pomožnih
storitev preneha tudi, če je družbi za upravljanje prenehalo oziroma ji je bilo
pravnomočno odvzeto dovoljenje za opravljanje storitev gospodarjenja s
finančnimi instrumentni. 
(6) V izreku odločbe, s katero Agencija
odloči o dovoljenju za opravljanje pomožnih storitev, so navedene storitve, za
opravljanje katerih se izda dovoljenje.
(7) Družba za upravljanje lahko vloži
zahtevo, da Agencija z odločbo ugotovi, da ji je prenehalo dovoljenje za
opravljanje pomožnih storitev pred iztekom rokov iz 107. člena tega zakona, če
izkaže, da storitev ne opravlja več.
5.4. Opravljanje storitev gospodarjenja s
finančnimi instrumenti in pomožnih storitev preko meja matične države članice
družbe za upravljanje
156. člen
(opravljanje storitev gospodarjenja s
finančnimi instrumenti in pomožnih storitev v drugi državi članici)
Družba za upravljanje lahko storitve
gospodarjenja s finančnimi instrumenti oziroma pomožne storitve opravlja tudi v
drugi državi članici, če ima zanje dovoljenje Agencije,  pri čemer se v zvezi z
opravljanjem teh storitev v drugi državi članici smiselno upošteva določbe
3.2.2. pododdelka tega zakona.
157. člen
(opravljanje storitev gospodarjenja s
finančnimi instrumenti in pomožnih storitev s strani družbe za upravljanje
države članice)
Družba za upravljane države članice lahko
storitve gospodarjenja s finančnimi instrumenti oziroma pomožne storitve, če jih
lahko opravlja v državi članici, kjer ima sedež, opravlja tudi v Republiki
Sloveniji, pri čemer se v zvezi z opravljanjem teh storitev v Republiki
Sloveniji smiselno uporablja 3.3. oddelek tega zakona.
6. SKUPNE DOLOČBE O UPRAVLJANJU INVESTICIJSKIH SKLADOV
6.1. Splošne določbe
158. člen
(uporaba izraza družba za upravljanje)
(1) Določbe tega poglavja, ki veljajo za
družbo za upravljanje, se uporabljajo tudi za družbo za upravljanje države
članice, ki upravlja vzajemni sklad, oblikovan v Republiki Sloveniji, razen če
je v posameznem členu določeno drugače.
6.2. Upravljanje premoženja
investicijskega sklada
159. člen
(upravljanje premoženja investicijskega
sklada)
(1) Upravljanje premoženja investicijskega
sklada obsega: 
1.     
sklepanje pravnih poslov, katerih predmet je premoženje investicijskega
sklada, razpolaganje s premoženjem investicijskega sklada zaradi izpolnitve
obveznosti iz poslov, sklenjenih pri upravljanju premoženja investicijskega
sklada, sprejemanje izpolnitev obveznosti druge pogodbene stranke na podlagi
poslov, sklenjenih pri upravljanju premoženja investicijskega sklada in
uresničevanje pravic iz vrednostnih papirjev investicijskega sklada oziroma
drugih naložb investicijskega sklada, 
2.     
upravljanje tveganj investicijskega sklada. 
(2) Družba za upravljanje
upravlja premoženje vzajemnega sklada v svojem imenu in za račun vzajemnega
sklada. 
(3) Družba za
upravljanje je upravičena za račun investicijskega sklada razpolagati s
premoženjem investicijskega sklada in uresničevati pravice iz vrednostnih papirjev
oziroma drugih naložb investicijskega sklada v skladu z določbami tega zakona
in pravili upravljanja oziroma statutom investicijskega sklada. 
(4) Družba za
upravljanje upravlja premoženje investicijskega sklada tako, da so naložbe in sredstva investicijskega
sklada v skladu s tem zakonom in pravili upravljanja oziroma statutom
investicijskega sklada.
(5) Družba za
upravljanje zagotovi, da se vse terjatve iz poslov, sklenjenih za račun oziroma
v imenu in za račun investicijskega sklada, plačujejo oziroma izpolnjujejo v
poslovno običajnih rokih.
160. člen
(odgovornost družbe za upravljanje za
obveznosti)
(1) V razmerju do druge stranke iz
posla, ki ga je sklenila družba za upravljanje za račun oziroma v imenu in za
račun investicijskega sklada, odgovarja za izpolnitev obveznosti iz tega posla
družba za upravljanje.
(2) Terjatev do družbe za upravljanje
iz poslov, ki jih je ta sklenila za svoj račun in iz pravnih poslov iz drugega
odstavka 188. člena ter iz tretjega odstavka 191. člena tega zakona, ni dovoljeno
pobotati s terjatvami, ki jih je družba za upravljanje po tem zakonu upravičena
uveljavljati za račun oziroma v imenu in za račun investicijskega sklada. 
161. člen
(prepovedani posli družbe za upravljanje)
Družba za upravljanje za svoj račun ali za
račun drugega investicijskega sklada, ki ga upravlja, ne sme skleniti pravnega
posla, katerega predmet bi bil ali postal naložba ali sredstvo investicijskega sklada, ki ga
upravlja.
162. člen
(posli z osebami povezanimi z družbo za
upravljanje in posli s skrbnikom)
(1) Družba za upravljanje ne sme, če ta
zakon ne določa drugače, skleniti pravnega posla, katerega predmet je ali bi
postal naložba ali sredstvo investicijskega sklada, ki ga upravlja: 
1.     
z osebo, ki je z družbo za upravljanje povezana na način iz 19. člena
tega zakona,
2.     
s skrbnikom, ki za investicijski sklad opravlja skrbniške storitve.
(2) Prepoved iz prejšnjega odstavka ne
velja za:
-       
posle sklenjene z Republiko Slovenijo, katerih predmet so vrednostni
papirji oziroma instrumenti denarnega trga, če je njihov izdajatelj Republika
Slovenija oziroma Banka Slovenije;
-       
posle, katerih predmet so naložbe investicijskega sklada, sklenjene na
organiziranem trgu vrednostnih papirjev pod pogojem, da stranki posla druga
drugi nista bili oziroma ne moreta biti znani vnaprej;
-       
posle, katerih predmet so vrednostni papirji oziroma instrumenti
denarnega trga, ki jih družba za upravljanje za račun investicijskega sklada
sklene z osebo iz prejšnjega odstavka, ki v poslu nastopa v vlogi primarnega
vpisnika oziroma vzdrževalca trga s temi finančnimi instrumenti, ti posli pa se
izvedejo pod splošnimi tržnimi pogoji ali pod pogoji, ki so ugodnejši za
investicijski sklad, upoštevaje stroške in provizije v zvezi s tem ter druge
naložbene možnosti;
-       
sprejem prevzemne ponudbe po zakonu, ki ureja prevzeme, katerih predmet
so delnice, katerih imetnik je investicijski sklad.
(3) Ne glede na 1. točko prvega odstavka
tega člena lahko družba za upravljanje z osebo, ki je z njo povezana na način,
da družba za upravljanje in ta oseba sicer ne bi bili povezani osebi, če ne bi
bila z njima povezana Republika Slovenija, sklepa:
-       
denarne depozite,
-       
posle, katerih predmet so vrednostni papirji oziroma instrumenti
denarnega trga v postopku njihove prve prodaje, kot jo opredeljuje ZTFI-1, če
je njihov izdajatelj ta oseba,
če se ti depoziti ali posli izvedejo pod
splošnimi tržnimi pogoji ali pod pogoji, ki so ugodnejši za investicijski
sklad, upoštevaje stroške in provizije v zvezi s tem ter druge naložbene
možnosti.
(4) Ne glede na 2.
točko prvega odstavka tega člena lahko družba za upravljanje sklepa s skrbnikom
denarne depozite, posle nakupa ali prodaje enot drugih investicijskih skladov,
posle, katerih predmet so vrednostni papirji oziroma instrumenti denarnega trga
oziroma izvedeni finančni instrumenti v postopku njihovega odkupa ali njihove
prve prodaje kot jo opredeljuje ZTFI-1, če je njihov
izdajatelj skrbnik pod pogojem, da: 
1.     
skrbnik investicijskega sklada nima kvalificiranega deleža v družbi za
upravljanje;
2.     
skrbnik v pravilniku iz četrtega odstavka 171. člena tega zakona, družba
za upravljanje pa v pravilniku, ki ga sprejme za omejitev nasprotja interesov,
opredelita možne oblike nasprotja interesov v primeru takšnih naložb
investicijskega sklada ter načine omejitve teh nasprotij interesov;
3.     
se ti depoziti ali posli izvedejo pod splošnimi tržnimi pogoji ali pod
pogoji, ki so ugodnejši za investicijski sklad, upoštevaje stroške in provizije
v zvezi s tem ter druge naložbene možnosti.
(5) Družba za upravljanje skrbnika ob
sklenitvi pogodbe o opravljanju skrbniških storitev obvesti o osebah, ki so
povezane z njo, in ga tekoče obveščati o spremembah teh povezav. 
(6) V letnem in polletnem poročilu
investicijskega sklada se razkrije odstotek sredstev investicijskega sklada,
vložen skupaj v depozite in finančne instrumente, katerih izdajatelj je skrbnik
tega investicijskega sklada ali oseba, povezana z družbo za upravljanje tega
investicijskega sklada.
(7) O naložbah oziroma poslih iz tega člena
skrbnik investicijskega sklada polletno poroča Agenciji.
(8) Posli iz tega člena so predmet rednega
letnega revizijskega pregleda poslovanja investicijskega sklada. Revizor v
svojem poročilu napiše mnenji o izpolnjenosti pogojev iz tega člena in o tem,
ali sta skrbnik investicijskega sklada in družba za upravljanje pri takšni
naložbi ravnala v najboljšem interesu vlagateljev v investicijski sklad.
(9) V primeru poslov iz druge alineje
tretjega odstavka tega člena, katerih predmet so vrednostni papirji oziroma
instrumenti denarnega trga v postopku njihove prve prodaje, kot jih opredeljuje
ZTFI-1, družba za upravljanje sklepa posel z izdajateljem teh.
163. člen
(odškodninska odgovornost družbe za
upravljanje)
(1) Družba za upravljanje pri
upravljanju premoženja investicijskega sklada ravna v skladu s tem zakonom, predpisi,
izdanimi na njegovi podlagi, in drugimi predpisi, ki urejajo izvajanje njene
dejavnosti, v skladu s pravili upravljanja oziroma statutom investicijskega
sklada, in pravili stroke upravljanja finančnih naložb ter v vsem pazi na
interese vlagateljev v investicijski sklad.
(2) Družba za upravljanje odgovarja
imetnikom enot investicijskega sklada za škodo, ki jo povzroči
premoženju investicijskega sklada, katerega upravlja, z ravnanjem, ki je
v nasprotju s prejšnjim odstavkom.
(3) Tožbo za povrnitev škode iz
prejšnjega odstavka je upravičen za račun oziroma v imenu in za račun
investicijskega sklada vložiti skrbnik, ki opravlja skrbniške storitve za ta
investicijski sklad.
(4) Če skrbnik v 30 dneh od prejema
pisne zahteve imetnika enot investicijskega sklada oziroma člana nadzornega sveta
investicijskega sklada ne vloži tožbe iz prejšnjega odstavka, lahko tako tožbo
za račun oziroma v imenu in za račun investicijskega sklada vloži vsak imetnik
enot tega investicijskega sklada oziroma nadzorni svet investicijskega sklada.
(5) Tretji in četrti odstavek tega
člena ne izključujeta pravice imetnika enot investicijskega sklada do
uveljavljanja in povrnitve škode, ki mu jo družba za upravljanje povzroči s
kršitvijo obveznosti v zvezi s prodajo, izdajo, odkupom oziroma izplačilom enot
investicijskega sklada oziroma z ravnanji iz 195. člena tega zakona.
(6) Odškodninske odgovornosti družbe
za upravljanje iz drugega oziroma petega odstavka tega člena ni mogoče niti
omejiti niti izključiti.
6.3. Skrbniške storitve v zvezi z
upravljanjem investicijskih skladov
6.3.1. Skrbnik premoženja
investicijskega sklada
164. člen
(splošne določbe)
(1) Premoženje investicijskega sklada
mora biti zaupano v hrambo skrbniku.
(2) Investicijski sklad ima lahko le
enega skrbnika.
(3) Ne glede na določbe zakona, ki ureja finančno poslovanje, postopke
zaradi insolventnosti in prisilno prenehanje, se premoženje investicijskega
sklada, ki je zaupano v hrambo skrbniku, v primeru začetka stečajnega postopka
nad skrbnikom oziroma drugo osebo, na katero je bilo preneseno opravljanje
posameznih skrbniških storitev na podlagi 172. člena tega zakona, izloči
iz premoženja skrbnika oziroma druge osebe, na katero je bilo preneseno
opravljanje posameznih skrbniških storitev na podlagi 172. člena tega zakona
in ni na voljo za poplačilo drugih upnikov.
165. člen
(skrbniške storitve)
(1) Skrbnik na podlagi pogodbe o
opravljanju skrbniških storitev iz 173. člena tega zakona za račun
investicijskega sklada:
1.     
hrani sredstva investicijskega sklada v skladu s 180. členom tega
zakona;
2.     
spremlja denarne tokove investicijskega sklada;
3.     
zagotovi, da prodaja, izdaja, odkup, izplačilo in začasna oziroma delna
zaustavitev ponovnega nakupa ali odkupa enot investicijskega sklada potekajo v
skladu z določbami tega zakona in pravili upravljanja oziroma statutom
investicijskega sklada;
4.     
zagotovi, da se vrednost sredstev na enoto premoženja investicijskega
sklada izračunava v skladu s tem zakonom, predpisi, izdanimi na njegovi
podlagi, in pravili upravljanja oziroma statutom investicijskega sklada;
5.     
izpolnjuje navodila družbe za upravljanje, razen če so v nasprotju s tem
zakonom, predpisi, izdanimi na njegovi podlagi, in pravili upravljanja oziroma
statutom investicijskega sklada;
6.     
zagotavlja, da se plačila iz poslov s premoženjem investicijskega sklada
izvedejo v običajnih poslovnih rokih;
7.     
zagotovi, da se prihodek investicijskega sklada uporabi v skladu s tem
zakonom oziroma predpisi, izdanimi na njegovi podlagi, kot tudi v skladu s
pravili upravljanja oziroma statutom investicijskega sklada.
(2) Pri opravljanju skrbniških storitev iz
prejšnjega odstavka skrbnik upošteva 3. do 14. člen Uredbe 438/2016/EU. 
166. člen
(dovoljenje za opravljanje skrbniških
storitev)
(1) Skrbniške
storitve iz prejšnjega člena lahko opravlja: 
1.     
banka, ki je pridobila dovoljenje Banke Slovenije za opravljanje
skrbniških storitev; 
2.     
banka države članice, ki ima dovoljenje pristojnega organa države
članice in podružnico v Republiki Sloveniji. 
(2) Banka
Slovenije izda dovoljenje banki iz 1. točke prejšnjega odstavka za
opravljanje skrbniških storitev po predhodnem mnenju Agencije. 
(3) Za dovoljenje
Banke Slovenije za opravljanje skrbniških storitev se smiselno uporablja zakon,
ki ureja bančništvo.
167. člen
(poročanje skrbnika o zadevah pomembnih za
nadzor)
(1) Skrbnik Agenciji na njeno zahtevo
posreduje poročila in informacije o vseh zadevah, pomembnih za opravljanje
nadzora nad opravljanjem skrbniških storitev za investicijske sklade.
(2) Če skrbnik pri opravljanju
skrbniških storitev iz 165. člena tega zakona ugotovi domnevno nepravilnost, ki je posledica
aktivnosti oziroma opustitve družbe za upravljanje, in bi lahko pomenila kršitev določb pravil
upravljanja ali statuta investicijskega sklada oziroma določb tega zakona ali
na njegovi podlagi izdanih predpisov, o tem obvesti družbo za upravljanje in
Agencijo.
(3) Agencija
predpiše podrobnejšo vsebino, način in roke poročanja iz prejšnjega odstavka.
168. člen
(upravičenost skrbnika do provizije in
povrnitve stroškov)
(1) Skrbnik je za opravljanje skrbniških
storitev iz 2. do 7. točke prvega odstavka 165. člena tega zakona
upravičen do provizije, ki je določena v odstotku od povprečne letne čiste
vrednosti sredstev investicijskega sklada.
(2) Za opravljanje storitev iz 1. točke
prvega odstavka 165. člena tega zakona, vključno z vnašanjem in
izvrševanjem nalogov v zvezi s sredstvi investicijskega sklada v hrambi, je
skrbnik upravičen do provizije in povrnitve lastnih stroškov. Poleg provizije
in lastnih stroškov si skrbnik lahko povrne tudi stroške, ki so mu jih v zvezi
s temi storitvami zaračunale osebe, na katere je prenesel storitev hrambe na
podlagi drugega odstavka 172. člena tega zakona, in centralne depotne
družbe.
(3) Skrbnik si iz sredstev investicijskega
sklada poleg provizije in stroškov iz prvega in drugega odstavka tega člena
lahko povrne tudi stroške, ki mu nastanejo v zvezi s postopki iz tretjega
odstavka 163. člena in tretjega odstavka 170. člena tega zakona.
(4) Višina provizije za opravljanje
skrbniških storitev iz prvega in drugega odstavka tega člena, vrste stroškov,
ki si jih skrbnik lahko povrne iz sredstev investicijskega sklada, obdobja in
roki, v katerih se ti izplačujejo, se razkrijejo v pravilih upravljanja ali
statutu investicijskega sklada.
(5) Skrbnik je upravičen tudi do povračila
vseh stroškov, penalov in obresti ter drugih dajatev, ki jih je utrpel pri
izvajanju skrbniških storitev in so bile posledica opustitve ali nepravočasnih
aktivnosti družbe za upravljanje ali njenega pooblaščenca. Stroške iz
prejšnjega stavka skrbniku povrne družba za upravljanje. 
6.3.2. Pravila poslovanja skrbnika
169. člen
(odškodninska odgovornost skrbnika)
(1) Skrbnik je investicijskemu skladu in
imetnikom enot investicijskega sklada odgovoren za:
1.     
izgubo finančnih instrumentov, kot je opredeljena v 18. členu Uredbe
438/2016/EU, ki jih ima v skrbništvu v skladu s prvim odstavkom 180. člena
tega zakona in ki jo je povzročil sam, oziroma izgubo finančnih instrumentov,
ki jih ima v skrbništvu druga oseba, na katero je v skladu s 172. členom
tega zakona prenesel opravljanje nalog skrbniških storitev, in
2.     
vsako škodo, ki jo imetniki enot investicijskega sklada utrpijo zaradi
njegove malomarnosti ali namernega neizpolnjevanja obveznosti, kot jih določa
ta zakon ali drug predpis, ki ureja poslovanje skrbnika.
(2) Ob izgubi finančnega instrumenta iz 1.
točke prejšnjega odstavka skrbnik investicijskemu skladu oziroma družbi za
upravljanje, ki deluje za račun investicijskega sklada, takoj ko je to mogoče,
vrne enak finančni instrument ali mu povrne denarni znesek, ki ustreza vrednosti
finančnega instrumenta.
(3) Ne glede na prvi odstavek tega člena
skrbnik ni odgovoren, če lahko dokaže, da je izguba iz 1. točke prvega odstavka
tega člena nastala zaradi zunanjega dogodka, na katerega ni imel vpliva in
katerega posledic kljub vsem razumnim prizadevanjem skrbnika ne bi bilo mogoče
preprečiti, kot je to opredeljeno v 19. členu Uredbe 438/2016/EU.
(4) Prenos skrbniških storitev na podlagi
172. člena tega zakona ne vpliva na odgovornost skrbnika v skladu s tem
členom.
(5) Tožbo za povrnitev škode iz prvega
odstavka tega člena lahko vloži imetnik enot investicijskega sklada sam ali
prek družbe za upravljanje, če to ne vodi v podvajanje zahtevkov ali neenako
obravnavo imetnikov enot investicijskega sklada.
(6) Odgovornosti skrbnika, ob upoštevanju
tretjega odstavka tega člena, ni mogoče pogodbeno omejiti ali izključiti,
morebitna tovrstna pogodba pa je nična. 
170. člen
(razmerje med skrbnikom in družbo za
upravljanje)
(1) Družba za
upravljanje in skrbnik pri opravljanju svojih nalog delujeta pošteno, pravično,
strokovno in neodvisno ter v interesu investicijskih skladov in vlagateljev v
investicijske sklade.
(2) Skrbnik ne sme izvajati aktivnosti v
zvezi z investicijskimi skladi oziroma družbo za upravljanje, ki deluje za
račun investicijskega sklada, ki lahko povzročijo nasprotje interesov med
investicijskim skladom, vlagatelji v investicijski sklad, družbo za
upravljanje, ki upravlja investicijski sklad, in skrbnikom samim, razen če je
funkcionalno in hierarhično ločil opravljanje skrbniških storitev od drugih
morebitnih konfliktnih nalog ter ima vzpostavljene ustrezne postopke za
ugotavljanje, obvladovanje, spremljanje in razkrivanje nasprotij interesov.
(3) Skrbnik
in družba za upravljanje sta pooblaščena v vseh sodnih postopkih in postopkih
pred drugimi državnimi organi, katerih predmet so pravice, obveznosti oziroma
premoženje investicijskega sklada, uveljavljati zahtevke in ugovore za račun
oziroma v imenu in za račun investicijskega sklada.
(4) Kadar si
procesna dejanja skrbnika in družbe za upravljanje v postopkih iz prejšnjega
odstavka nasprotujejo, veljajo tista procesna dejanja, ki so za investicijski
sklad ugodnejša.
(5) Družba za
upravljanje skrbnika nemudoma obvesti o začetku vsakega postopka iz drugega
odstavka tega člena in ji tekoče poroča o poteku postopka.
(6) Družba za
upravljanje v postopkih iz drugega odstavka tega člena ne more razpolagati z
zahtevki, skleniti sodne poravnave ali umakniti pravnega sredstva brez soglasja
skrbnika. 
171. člen
(prepovedani posli skrbnika)
(1) Skrbnik ne sme z družbo za
upravljanje skleniti posla, ki ga v skladu s 162. členom tega zakona družba za
upravljanje ne sme skleniti s skrbnikom.
(2) Skrbnik ne sme pridobiti enot
investicijskega sklada, za katerega opravlja skrbniške storitve.
(3) Fizična oseba, ki upravlja
premoženje skrbnika, ne sme hkrati opravljati skrbniških storitev po tem
zakonu.
(4) Skrbnik sprejme pravilnik, s
katerim uredi omejitev prenosa informacij med osebami iz prejšnjega odstavka,
ki se nanašajo na premoženje investicijskega sklada in omeji možen konflikt
interesov, ki bi lahko nastal med opravljanjem skrbniških storitev za
investicijski sklad glede na druge storitve in dejavnosti ter premoženje
skrbnika, kakor tudi glede na kapitalsko povezanost skrbnika z drugimi subjekti
in lastniško strukturo skrbnika.
(5) Skrbnik poroča Agenciji o poslih,
katerih predmet so naložbe investicijskega sklada, za katerega opravlja
skrbniške storitve z vsebino, na način in v rokih, ki jih predpiše Agencija. 
172. člen
(prenos opravljanja posameznih skrbniških
storitev na drugo osebo)
(1) Skrbnik nalog iz 2. do 7. točke prvega
odstavka 165. člena tega zakona, ki jih opravlja v okviru opravljanja
skrbniških storitev, ne sme prenesti na drugo osebo.
(2) Skrbnik lahko nalogo iz 1. točke prvega
odstavka 165. člena tega zakona prenese na drugo osebo, če so izpolnjeni
naslednji pogoji:
1.     
namen prenosa ne sme biti izogibanje določbam tega zakona;
2.     
skrbnik utemelji, da je prenos potreben iz objektivnih razlogov;
3.     
skrbnik ravna strokovno, skrbno in vestno pri izbiri in imenovanju
osebe, na katero bo prenesel opravljanje nekaterih nalog, izbrano osebo
strokovno, skrbno in vestno redno pregleduje ter spremlja njeno poslovanje in
ureditev, ki jo ima ta oseba vzpostavljeno za opravljanje prenesenih nalog, kot
je določeno v 15. členu Uredbe 438/2016/EU.
(3) Druga oseba, na katero je skrbnik
prenesel naloge iz 1. točke prvega odstavka 165. člena, med opravljanjem
prenesenih nalog ves čas izpolnjuje naslednje pogoje:
1.     
ima organizacijsko strukturo in strokovno znanje, ki sta primerna z
vidika lastnosti in kompleksnosti sredstev investicijskega sklada ali družbe za
upravljanje, ki deluje v imenu investicijskega sklada;
2.     
za opravljanje nalog iz prvega odstavka 180. člena tega zakona:
a)   
veljajo pravila in nadzor varnega in skrbnega poslovanja, vključno z
zahtevanim minimalnim kapitalom;
b)   
redna zunanja revizija preverja ali ima oseba, na katero so prenesene
naloge, v posesti finančne instrumente, za katere opravlja storitve iz prvega
odstavka 180. člena tega zakona;
3.     
sredstva strank skrbnika ločuje od svojih sredstev in sredstev skrbnika
tako, da je v vsakem trenutku jasno razvidna njihova pripadnost strankam
določenega skrbnika, kot to določa 16. člen Uredbe 438/2016/EU;
4.     
da je v primeru insolventnosti osebe, na katero je bilo preneseno
opravljanje posameznih skrbniških storitev, premoženje investicijskega sklada
izločeno iz drugega premoženja te osebe in ni na voljo za poplačilo drugih
upnikov;
5.     
se za njo smiselno uporablja tretji odstavek 164. člena, prvi in
drugi odstavek 170. člena, 173. člen, prvi do peti odstavek
180. člena in 181. člen tega zakona.
(4) Ne glede na podtočko a) 2. točke
prejšnjega odstavka lahko skrbnik, če zakonodaja tretje države zahteva, da so
določeni finančni instrumenti zaupani v skrbništvo osebi iz te države, pri
čemer pa nobena oseba ne izpolnjuje pogojev iz podtočke a) 2. točke prejšnjega
odstavka, prenese svoje naloge tudi na tako osebo, vendar največ v obsegu, ki
ga zahteva zakonodaja tretje države, in samo dokler ne obstaja druga oseba, ki
izpolnjuje pogoje iz podtočke a) 2. točke prejšnjega odstavka, in če:
1.     
so vlagatelji pred vložitvijo sredstev v investicijski sklad ustrezno
obveščeni, da bo zaradi zakonodajnih omejitev tretje države in upravičenih
okoliščin, potreben prenos skrbniških storitev na tako osebo, in
2.     
je družba za upravljanje dala skrbniku izrecno navodilo, da se finančni
instrumenti dajo v skrbništvo taki osebi.
(5) Oseba, na katero je skrbnik prenesel
naloge skrbniških storitev, te naloge lahko prenese na tretjo osebo, če so
izpolnjeni pogoji iz drugega odstavka tega člena, pri čemer se smiselno
uporabljata prvi in četrti odstavek 169. člena tega zakona.
(6) Uporaba storitev poravnalnih sistemov
za poravnavo borznih poslov z vrednostnimi papirji v državah članicah in
uporaba storitev primerljivih sistemov v tretjih državah se ne štejeta za
prenos skrbniških storitev.
6.3.3. Pogodba o opravljanju
skrbniških storitev
173. člen
(pogodba o opravljanju skrbniških
storitev)
Družba za upravljanje za račun
investicijskega sklada, ki ga upravlja, s skrbnikom sklene pisno pogodbo o
opravljanju skrbniških storitev. Pogodba o opravljanju skrbniških storitev
vsebuje najmanj sestavine iz 2. člena Uredbe 438/2016/EU. V Pogodbi o
opravljanju skrbniških storitev se uredi izmenjava informacij, ki jih skrbnik
potrebuje za opravljanje svojih nalog v skladu s tem zakonom in drugimi
predpisi, ki urejajo poslovanje skrbnika.
174. člen
(dovoljenje za sklenitev pogodbe o
opravljanju skrbniških storitev)
(1) Družba za upravljanje pred sklenitvijo
pogodbe o opravljanju skrbniških storitev pridobi dovoljenje Agencije za
sklenitev pogodbe o opravljanju skrbniških storitev. 
(2) Zahtevi za izdajo dovoljenja za
sklenitev pogodbe o opravljanju skrbniških storitev se priloži besedilo pogodbe.
(3) Agencija izda dovoljenje za
sklenitev pogodbe o opravljanju skrbniških storitev, če:
1.     
je pogodba v skladu s tem zakonom in drugimi predpisi, ki urejajo
poslovanje skrbnika,
2.     
ima skrbnik dovoljenje Banke Slovenije za opravljanje skrbniških
storitev iz 166. člena tega zakona in
3.     
bo investicijski sklad oblikovan oziroma ustanovljen v Republiki
Sloveniji.
(4) Kadar je družba za upravljanje
vložila zahtevo za izdajo dovoljenja za upravljanje investicijskega sklada, se
postopek odločanja o dovoljenju za sklenitev pogodbe o opravljanju skrbniških
storitev združi s postopkom odločanja o dovoljenju za upravljanje
investicijskega sklada.
(5) Določbe tega člena se smiselno
uporabljajo tudi za spremembo pogodbe o opravljanju skrbniških storitev. 
175. člen
(črtan)
176. člen
(črtan)
6.3.4. Izredni prenos opravljanja
skrbniških storitev
177. člen
(izredni prenos opravljanja skrbniških
storitev)
(1) Banka Slovenije najpozneje v treh
delovnih dneh od:
1.     
izteka roka, z iztekom katerega dovoljenje preneha veljati ali
2.     
dneva, ko je skrbniku vročena odločba Banke Slovenije o odvzemu
dovoljenja za opravljanje skrbniških storitev, 
obvesti Agencijo, da je skrbniku prenehalo
veljati ali mu je bilo odvzeto dovoljenje za opravljanje skrbniških storitev.
(2) Agencija najpozneje v treh
delovnih dneh od prejema obvestila Banke Slovenije iz prejšnjega odstavka
določi izrednega skrbnika izmed subjektov, ki imajo v skladu z določbami tega
zakona dovoljenje za opravljanje skrbniških storitev. Izredni skrbnik prevzame
opravljanje skrbniških storitev za investicijske sklade, za katere je skrbniške
storitve opravljal skrbnik, ki mu je prenehalo veljati ali mu je bilo odvzeto
dovoljenje za opravljanje skrbniških storitev.
(3) Agencija za vsako družbo za
upravljanje določi izrednega skrbnika z odločbo o izrednem prenosu opravljanja
skrbniških storitev na izrednega skrbnika.
(4) Odločba iz prejšnjega odstavka se
nemudoma vroči skrbniku, ki mu je prenehalo ali mu je bilo odvzeto dovoljenje
za opravljanje skrbniških storitev, izrednemu skrbniku in družbam za
upravljanje, za katere sklade se izvaja izredni prenos opravljanja skrbniških
storitev. Agencija o izdaji odločbe iz prejšnjega odstavka obvesti Banko
Slovenije.
(5) Agencija v odločbi iz tretjega
odstavka tega člena med drugim določi: 
1.     
investicijske sklade, za katere se izvaja izredni prenos opravljanja
skrbniških storitev,
1.     
aktivnosti, ki se izvedejo v zvezi z izrednim prenosom opravljanja
skrbniških storitev, ter način in pogoje njihovega izvajanja in
2.     
rok, v katerem se izvedejo aktivnosti iz prejšnje točke.
(6) Šteje se, da z dnem vročitve
odločbe Agencije iz tretjega odstavka tega člena izredni skrbnik prevzame
opravljanje skrbniških storitev za investicijske sklade, določene v odločbi
Agencije. Ne glede na druge določbe tega zakona, izredni skrbnik v roku iz 3.
točke prejšnjega odstavka odpre denarne račune. Do izteka roka iz 3. točke prejšnjega odstavka se začasno
zaustavi vplačila in izplačila za te investicijske sklade.
(7) Zahteva za sodno varstvo zoper
odločbo Agencije iz tretjega odstavka tega člena ne zadrži izvršitve odločbe. 
(8) Družba za upravljanje, za katere
investicijske sklade je v skladu z določbami tega člena izredni skrbnik prevzel
opravljanje skrbniških storitev, najpozneje v 30 dneh po prenosu opravljanja
skrbniških storitev vloži zahtevo za izdajo dovoljenja za sklenitev nove
pogodbe o opravljanju skrbniških storitev.
(9) Provizija za opravljanje
skrbniških storitev od dneva vročitve odločbe iz tretjega odstavka tega člena
do prenosa skrbniških storitev na novega skrbnika pripada izrednemu skrbniku. 
178. člen
(merila za izbiro izrednega skrbnika)
Agencija z aktom določi podrobna merila, na
podlagi katerih določi izrednega skrbnika iz tretjega odstavka prejšnjega člena
tega zakona.
6.4. Ločitev
premoženja investicijskega sklada
179. člen
(denarni računi
investicijskega sklada)
(1) Vsak investicijski sklad ima en denarni
račun ali več denarnih računov, ki so lahko odprti v njegovem imenu ali jih
zanj v svojem imenu in za račun investicijskega sklada odpre družba za
upravljanje ali z njenim soglasjem skrbnik investicijskega sklada pri:
1.     
Banki Slovenije;
2.     
banki s sedežem v Republiki Sloveniji;
3.     
banki države članice;
4.     
banki tretje države.
(2) Skrbnik zagotovi, da so denarna
sredstva iz naslova vplačil enot investicijskega sklada, vplačana s strani
vlagatelja ali v imenu in za račun vlagatelja, prejeta in poknjižena na
denarnih računih investicijskega sklada iz prejšnjega odstavka.
(3) Skrbnik zagotovi, da se denarni računi
investicijskega sklada vodijo v skladu z načeli varstva denarnih sredstev
strank kot jih določa sklep, ki ureja pogoje za opravljanje investicijskih in
drugih storitev za borznoposredniške družbe.
(4) Če denarni račun investicijskega sklada
odpre skrbnik investicijskega sklada v svojem imenu in za račun investicijskega
sklada, na tem računu ne smejo biti poknjižena denarna sredstva skrbnika
oziroma druge osebe iz 1. do 4. točke prvega odstavka tega člena.
180. člen
(hramba sredstev
investicijskega sklada)
(1) Finančne instrumente investicijskega
sklada, ki jih je mogoče evidentirati na računu finančnih instrumentov, ki je
odprt pri skrbniku, in finančne instrumente, ki so bili izdani kot pisne
listine, ima skrbnik v skrbništvu v skladu s 13. členom Uredbe
438/2016/EU.
(2) Finančni instrumenti iz prejšnjega
odstavka se evidentirajo na ločenih računih, odprtih v imenu investicijskega
sklada ali družbe za upravljanje za račun investicijskega sklada, v skladu z
načeli varstva finančnih instrumentov strank kot jih določa sklep, ki ureja
pogoje za opravljanje investicijskih in drugih storitev za borznoposredniške
družbe, tako da je v vsakem trenutku razvidno, da ti finančni instrumenti
pripadajo določenemu investicijskemu skladu.
(3) Skrbnik za sredstva, ki jih nima v
skrbništvu preveri, ali so v lasti investicijskega sklada ali družbe za
upravljanje za račun investicijskega sklada v skladu s 14. členom Uredbe
438/2016/EU.
(4) Za preverjanje lastništva iz prejšnjega
odstavka družba za upravljanje predloži skrbniku ustrezno dokumentacijo in
informacije, razen če skrbnik te informacije lahko pridobi iz drugih evidenc.
(5) Skrbnik vodi in redno posodablja
evidenco sredstev v lasti investicijskega sklada ali družbe za upravljanje za
račun investicijskega sklada.
(6) Skrbnik družbi za upravljanje redno
zagotavlja popis vseh sredstev investicijskega sklada.
181. člen
(ponovna uporaba
sredstev investicijskega sklada)
(1) Skrbnik oziroma oseba, na katero je
skrbnik prenesel opravljanje posameznih skrbniških storitev na podlagi
172. člena tega zakona, sredstev iz prvega odstavka prejšnjega člena ne
sme ponovno uporabiti za lasten račun, pri čemer pojem ponovna uporaba pomeni
kakršen koli posel s sredstvi v skrbništvu, zlasti prenos, zastavo, prodajo in
posojanje.
(2) Ne glede na prejšnji odstavek lahko
skrbnik premoženje investicijskega sklada, ki ga ima v skrbništvu, ponovno uporabi,
če so izpolnjeni naslednji pogoji:
1.     
ponovna uporaba je izvršena za račun investicijskega sklada;
2.     
navodila za ponovno uporabo je v imenu investicijskega sklada izdala
družba za upravljanje;
3.     
ponovna uporaba sredstev je v korist investicijskega sklada in je v
interesu imetnikov enot investicijskega sklada;
4.     
posel je zavarovan s prvovrstnimi in likvidnimi sredstvi, ki jih
investicijski sklad prejme pri prenosu lastninske pravice.
(3) Tržna vrednost zavarovanja iz 4. točke
prejšnjega odstavka mora biti v vsakem trenutku najmanj enaka tržni vednosti
ponovno uporabljanih sredstev, povečani za ustrezno premijo.
182. člen
(črtan)
6.5. Splošna pravila v zvezi s sredstvi
investicijskih skladov
183. člen
(sredstva investicijskega sklada in
razmerja med njimi)
(1) Med sredstva investicijskega sklada
spadajo naložbe in druga sredstva, ki so izražena v vrednosti, določeni na
podlagi pravil vrednotenja, opredeljenih v 6.7.4. pododdelku tega zakona.
(2) Vrste dopustnih naložb, deleži sredstev
in izpostavljenosti so za vzajemni sklad določene v 7.4. oddelku tega zakona. 
(3) Agencija predpiše podrobna pravila za
izračun deležev sredstev in izpostavljenosti investicijskega sklada.
184. člen
(prepoved pomembnega vpliva na upravljanje
izdajatelja)
(1) Vsi investicijski skladi, ki jih
upravlja ista družba za upravljanje, ne smejo skupaj pridobiti deleža delnic z
glasovalnimi pravicami, z uresničevanjem katerih bi lahko družba za upravljanje
pomembno vplivala na upravljanje oziroma upravo izdajatelja. 
(2) Ne glede na prejšnji odstavek ima lahko
posamezni investicijski sklad: 
1.     
največ 10 odstotkov vseh delnic posameznega izdajatelja brez glasovalne
pravice; 
2.     
največ 10 odstotkov vseh dolžniških vrednostnih papirjev posameznega
izdajatelja; 
3.     
največ 10 odstotkov instrumentov denarnega trga posameznega izdajatelja;
4.     
največ 25 odstotkov enot ciljnega sklada. 
(3) Omejitve iz 2., 3. in 4. točke
prejšnjega odstavka je dovoljeno prekoračiti le v času pridobitve finančnih
instrumentov, za katere poteka postopek prve prodaje, če njihove vrednosti še
ni mogoče natančno izračunati. 
(4) Prvi in drugi odstavek tega člena se ne
uporabljata za prenosljive vrednostne papirje in instrumente denarnega trga, ki
jih izda ali za katere jamči Republika Slovenija, njena samoupravna lokalna
skupnost, država članica, njena lokalna ali regionalna skupnost, tretja država
s seznama, ki ga določi Agencija oziroma mednarodna organizacija, ki ji pripada
vsaj ena država članica. 
(5) Prvi in drugi odstavek tega člena se ne
uporabljata za delnice, ki predstavljajo vložek investicijskega sklada v
kapital družbe s sedežem v tretji državi, ki nalaga predvsem v finančne
instrumente izdajateljev s sedežem v tej tretji državi, če po zakonodaji te
države takšen kapitalski vložek predstavlja edini način, s pomočjo katerega
lahko investicijski sklad nalaga v finančne instrumente izdajateljev iz te
tretje države. Odstopanje od prvega in drugega odstavka tega člena je dopustno
le, če so sredstva družbe s sedežem v tretji državi usklajena z omejitvami iz
238., 239. in 242. člena tega zakona ter prvega, drugega in tretjega odstavka
tega člena. Če sredstva družbe s sedežem v tretji državi niso usklajene z
omejitvami iz 238., 239. in 242. člena tega zakona, se smiselno uporabljajo
določbe 185. člena tega zakona.
(6) Ne glede na prvi odstavek tega člena
družba za upravljanje za račun investicijskih skladov, ki jih upravlja, v
skrbniku, ki za te investicijske sklade opravlja skrbniške storitve, skupno ne
sme pridobiti kvalificiranega deleža v razponu iz drugega odstavka 35. člena tega
zakona. 
(7) Agencija z aktom določi podrobnejša
merila za določitev pomembnega vpliva na upravljanje izdajatelja iz prvega
odstavka tega člena.
185. člen
(odstop od pravil o deležih sredstev in
izpostavljenosti)
(1) Izpostavljenosti in deleži
sredstev investicijskega sklada lahko odstopajo od pravil, ki so za vzajemni
sklad določene v 7.4. oddelku tega zakona in od pravil o naložbah in sredstvih,
določenih v pravilih upravljanja oziroma statutu investicijskega sklada:
1.     
prvih šest mesecev od pridobitve dovoljenja za njegovo upravljanje;
2.     
če se za njegov račun iz vrednostnih papirjev ali instrumentov denarnega
trga, ki jih ima med sredstvi, uresničuje pravica do vpisa ali pridobitve novih
finančnih instrumentov ali zaradi drugih korporacijskih dejanj izdajatelja, na
katere družba za upravljanje, ki upravlja investicijski sklad, nima vpliva;
3.     
zaradi drugih razlogov, na katere družba za upravljanje, ki upravlja
investicijski sklad, nima vpliva.
(2) Če izpostavljenosti in deleži
sredstev investicijskega sklada odstopajo zaradi razlogov iz 2. in 3. točke
prejšnjega odstavka, družba za upravljanje, ki upravlja investicijski sklad:
1.     
nemudoma sprejme in začne izvajati ukrepe za čimprejšnjo odpravo
odstopanj;
2.     
nemudoma Agenciji predloži obvestilo z opisom vrste in velikosti
odstopanj, razlogov za odstopanje, ukrepov iz prejšnje točke in navede rok, do
katerega bodo odstopanja odpravljena.
(3) Odstopanje izpostavljenosti in
deležev sredstev investicijskega sklada iz 2. točke prvega odstavka tega člena
družba za upravljanje odpravi najkasneje v šestih mesecih po nastanku
odstopanja, pri odstopanjih iz 3. točke prvega odstavka tega člena pa rok za
njihovo odpravo določi Agencija. 
186. člen
(tehnike upravljanja sredstev)
(1) Če pravila upravljanja oziroma
statut investicijskega sklada tako določajo, lahko družba za upravljanje za
namene učinkovitega upravljanja naložb investicijskega sklada v prenosljive
vrednostne papirje in instrumente denarnega trga, uporablja tehnike upravljanja
sredstev investicijskega sklada, katerih dopustne vrste in lastnosti ter druga
pravila, povezana z njimi, določi Agencija.
(2) Če družba za upravljanje kot
tehniko upravljanja sredstev uporablja izvedene finančne instrumente z namenom
varovanja sredstev investicijskega sklada pred tveganji, se za izvedene
finančne instrumente uporabljajo določbe 7.4. oddelka tega zakona, ki se
nanašajo na izvedene finančne instrumente.
(3) Uporaba tehnik upravljanja
sredstev iz prvega odstavka tega člena in njene posledice ne smejo biti v
nasprotju z naložbenim ciljem in politiko investicijskega sklada, ki sta
opredeljena v njegovih pravilih upravljanja ali v statutu.
(4) Agencija v zvezi s tehnikami
upravljanja sredstev predpiše:
1.     
vrste in lastnosti dopustnih tehnik upravljanja sredstev iz prvega
odstavka tega člena;
2.     
druge morebitne pogoje, ki jih mora izpolnjevati investicijski sklad pri
uporabi posameznih tehnik upravljanja sredstev. 
187. člen
(upravljanje tveganj investicijskega
sklada)
(1) Družba za upravljanje za vsak
investicijski sklad, ki ga upravlja, zagotovi učinkovito upravljanje tveganj,
ki ji omogoča sprotno ugotavljanje in merjenje vseh vrst tveganj, ki izvirajo
iz sprejetih pozicij in njihov prispevek k celotni tveganosti investicijskega sklada.
(2) V zvezi z upravljanjem tveganj iz
prejšnjega odstavka družba za upravljanje za vsak investicijski sklad izdela in
neprekinjeno izvaja načrt upravljanja tveganj investicijskega sklada.
(3) Pri upravljanju tveganj se pri
ocenjevanju kreditne sposobnosti izdajateljev finančnih instrumentov, v katere
so naložena sredstva investicijskega sklada, in oseb, do katerih je
investicijskih sklad izpostavljen, družba za upravljanje ne sme izključno ali
avtomatično opirati na bonitetne ocene, ki jih izdajo bonitetne agencije.
(4) Agencija ob upoštevanju narave,
obsega in kompleksnosti upravljanja tveganj investicijskega sklada oceni, ali
družba za upravljanje spoštuje določbe prejšnjega odstavka in po potrebi družbo
za upravljanje opozori, da naj zmanjša izključnost ali avtomatičnost uporabe
bonitetnih ocen.
(5) Družba za upravljanje Agenciji
najmanj enkrat letno poroča o vrstah izvedenih finančnih instrumentov, v katere
je družba za upravljanje nalagala sredstva investicijskega sklada, tveganjih,
ki izhajajo iz teh transakcij ter omejitvah izpostavljenosti in metodah, ki jih
družba za upravljanje uporablja za merjenje teh tveganj.
(6) Agencija v zvezi z upravljanjem
tveganj investicijskega sklada iz tega člena predpiše:
1.     
podrobnejšo vsebino načrta upravljanja tveganj investicijskega sklada iz
drugega odstavka tega člena;
2.     
način in roke predložitve načrta upravljanja tveganj investicijskega
sklada oziroma predložitve njegovih sprememb;
3.     
podrobnejši način in roke poročanja informacij iz prejšnjega odstavka. 
188. člen
(zadolževanje)
(1) Zadolževanje investicijskega sklada je
dopustno le, če: 
1.     
njegova pravila upravljanja oziroma statut dopuščata zadolževanje; 
2.     
obveznosti iz kreditov ne presežejo 10 odstotkov njegovih sredstev; 
3.     
je namen zadolžitve le zagotavljanje njegove kratkoročne likvidnosti; 
4.     
ročnost kreditov ne preseže šest mesecev; 
5.     
so pogoji zadolževanja v skladu z običajnimi tržnimi pogoji. 
(2) Najemanje posojil v tuji valuti za
upravljanje s tečajnim tveganjem investicijskega sklada je dopustno le, če je
za zavarovanje teh posojil iz sredstev investicijskega sklada posojilodajalcu
dano posojilo v isti vrednosti, vendar v drugi (domači) valuti. Za
najemanje posojil iz prejšnjega stavka ne veljajo omejitve iz 2. do 5. točke
prejšnjega odstavka.
(3) Družba za upravljanje za najemanje
posojil iz prejšnjega odstavka za posamezen investicijski sklad vodi evidenco o
naravi, ročnosti in znesku tečajnih tveganj, načinu njihovega obvladovanja s
pridobljenim posojilom ter znesek in pogoje dobljenih in z njimi povezanih
danih posojil. 
189. člen
(poroštva in dana posojila)
(1) Za račun investicijskega sklada ni
dovoljeno izdati poroštev oziroma na drugačen način jamčiti tretjim osebam niti
dati drugih posojil kot posojil iz drugega odstavka prejšnjega člena.
(2) Pravni posli, ki so v nasprotju s
tem členom, za investicijski sklad nimajo pravnega učinka.
(3) Ne glede na prejšnji odstavek
lahko investicijski sklad pridobi prenosljive vrednostne papirje, instrumente
denarnega trga ali druge finančne instrumente iz 5., 7. in 8. točke prvega
odstavka 237. člena tega zakona, ki še niso v celoti plačani. 
190. člen
(nekrita prodaja finančnih instrumentov)
(1) Za račun investicijskega sklada ni
dovoljeno skleniti pogodbe o prodaji oziroma prodati prenosljivih vrednostnih
papirjev, instrumentov denarnega trga ali drugih finančnih instrumentov iz 5.,
7. in 8. točke prvega odstavka 237. člena tega zakona, ki so med sredstvi
zadevnega investicijskega sklada, če investicijski sklad ob sklenitvi pogodbe
oziroma prodajnega posla ni njihov imetnik in zanje nima zadostnega kritja na
računu finančnih instrumentov. 
(2) Ravnanje v nasprotju s prepovedjo iz
prejšnjega odstavka ne vpliva na veljavnost pravnega posla.
191. člen
(zastava premoženja)
(1) Premoženja investicijskega sklada ni
dovoljeno zastaviti niti ga kako drugače obremeniti. 
(2) Ne glede na prejšnji odstavek je
premoženje investicijskega sklada dovoljeno zastaviti v zavarovanje obveznosti
iz kredita iz prvega odstavka 188. člena tega zakona, vendar vrednost
zastavljenega premoženja ne sme preseči omejitve iz 2. točke prvega odstavka
188. člena tega zakona. 
(3) Pravni posli, ki so v nasprotju s prvim
in drugim odstavkom tega člena, nimajo pravnega učinka za investicijski sklad.
192. člen
(prepoved izvršbe)
Na premoženje investicijskega sklada ni
dovoljena izvršba.
6.6. Trajanje investicijskega sklada
193. člen
(trajanje investicijskega sklada)
Investicijski sklad se lahko oblikuje
oziroma ustanovi za določen ali nedoločen čas.
6.7. Obveščanje vlagateljev
6.7.1. Splošne določbe
194. člen
(dokumenti, poročila in druge objave)
(1) Družba za upravljanje za vsak
investicijski sklad, ki ga upravlja, izda:
1.     
prospekt investicijskega sklada iz pododdelka 6.7.2. tega zakona,
2.     
revidirano letno in polletno poročilo iz pododdelka 6.7.4. tega zakona
in
3.     
dokument s ključnimi podatki za vlagatelje iz pododdelka 6.7.3. tega
zakona.
(2) Družba za upravljanje v zvezi s
poslovanjem investicijskega sklada vlagatelje tekoče obvešča tudi o vsebinah,
določenih v 6.7.6. pododdelku tega zakona. 
(3) Če ta zakon ne določa drugače, so
dokumenti in poročila iz prvega odstavka tega člena ter vsebine iz prejšnjega
odstavka izdelane in objavljene v slovenskem jeziku. 
(4) Najnovejše različice dokumentov in
poročil iz prvega in drugega odstavka tega člena se objavijo na spletnih
straneh družbe za upravljanje.
195. člen
(odškodninska odgovornost družbe za
upravljanje za resničnost in popolnost podatkov)
(1) Družba za upravljanje objektivno
odgovarja imetniku enot investicijskega sklada za škodo, ki mu nastane zaradi: 
1.     
vplačila oziroma unovčenja enot investicijskega sklada, ali 
2.     
opustitve unovčenja enot investicijskega sklada, če je ta dejanja
oziroma opustitve imetnik enot investicijskega sklada opravil na podlagi
dokumentov oziroma poročil iz prvega odstavka prejšnjega člena, ki so vsebovali
neresnične, zavajajoče ali nepopolne podatke oziroma informacije. 
(2) Določbe prejšnjega odstavka se
uporabljajo za odškodninsko odgovornost družbe za upravljanje tudi, če je
imetnik enot investicijskega sklada dejanja oziroma opustitve dejanj iz
prejšnjega odstavka opravil na podlagi neresničnih, zavajajočih ali nepopolnih
podatkov oziroma informacij:
1.     
v drugih objavah ali obvestilih družbe za upravljanje, ali 
2.     
na podlagi podatkov in izjav, ki jih imetniku enot investicijskega
sklada posredujejo osebe, ki v imenu in za račun družbe za upravljanje izvajajo
trženje enot investicijskih skladov. 
6.7.2. Prospekt investicijskega sklada
196. člen
(vsebina prospekta)
(1) Prospekt vsebuje pomembne
informacije o finančnem in pravnem položaju investicijskega sklada, vrstah
naložb in tehnikah upravljanja sredstev, tveganjih, povezanih z naložbeno politiko,
vrstah stroškov, ki bremenijo investicijski sklad, najmanjšem znesku vplačila v
investicijski sklad in druge potrebne podatke, da vlagatelj na njihovi podlagi
oceni primernost in ustreznost naložbe v enote investicijskega sklada.
(2) Prospekt vsebuje tudi:
1.     
podroben opis politike prejemkov, ki obsega najmanj opis postopka
izračunavanja prejemkov, navedbo oseb odgovornih za nagrajevanje in sestavo
komisije za prejemke, če obstaja, ali
2.     
kratek opis politike prejemkov z izjavo, da so podrobnosti politike
prejemkov, ki obsega najmanj opis postopka izračunavanja prejemkov, navedbo
oseb, odgovornih za nagrajevanje in sestavo komisije za prejemke, če obstaja,
na voljo na spletnih straneh družbe za upravljanje, vključno s spletnim
naslovom na katerem so dosegljive podrobnosti politike prejemkov, in
3.     
navedbo, da družba za upravljanje vlagatelju na njegovo zahtevo izroči
brezplačni tiskani izvod.
(3) Če
namerava družba za upravljanje za račun investicijskega sklada sklepati posle z
izvedenimi finančnimi instrumenti, vsebuje prospekt izrecno izjavo, iz katere
je razvidno, ali so ti posli namenjeni varovanju investicijskega sklada pred
tveganji ali doseganju njegovih naložbenih ciljev ter opis verjetnih posledic
uporabe izvedenih finančnih instrumentov na profil tveganosti investicijskega
sklada.
(4) Kadar je
verjetno, da bo vrednost enote investicijskega sklada zaradi sestave naložb ali
zaradi uporabljenih tehnik upravljanja sredstev zelo nihala, vsebujejo prospekt
in po potrebi tudi vsi oglasi izrecno izjavo o teh lastnostih investicijskega sklada.
(5) Prospekt
in vsi oglasi investicijskega sklada, ki ima sredstva naložena pretežno v
naložbe, ki niso prenosljivi vrednostni papirji ali instrumenti denarnega trga,
oziroma njegova sestava sredstev posnema sestavo katerega od priznanih
finančnih indeksov, vsebuje izrecno izjavo o teh lastnostih investicijskega
sklada.
(6) Prospekt
vsebuje navedbo, kje in kako je vlagateljem brezplačno dostopno revidirano
letno oziroma polletno poročilo investicijskega sklada. 
(7) Če ima
investicijski sklad pravila upravljanja, so ta vključena v prospekt.
197. člen
(dovoljenje za objavo prospekta
investicijskega sklada)
(1) Družba za upravljanje pred
začetkom trženja enot investicijskega sklada pridobi dovoljenje Agencije za
objavo prospekta.
(2) Zahtevi za izdajo dovoljenja za
objavo prospekta se priloži besedilo prospekta.
(3) Agencija izda dovoljenje za objavo
prospekta, če je njegova vsebina v skladu z vsebino, določeno v prejšnjem
členu, in v aktu, s katerim Agencija podrobneje predpiše vsebino prospekta
investicijskega sklada iz prejšnjega člena.
(4) Prvi do tretji odstavek tega člena
se smiselno uporabljajo tudi za vsako spremembo prospekta, če ni v petem
odstavku tega člena ali v 198. členu tega zakona drugače določeno.
(5) Če Agencija v 30 dneh po prejemu
zahteve za izdajo dovoljenja za spremembo prospekta o zahtevi ne odloči in v
tem roku tudi ne izda sklepa, s katerim družbi za upravljanje naloži, da
zahtevo popravi oziroma dopolni, se šteje, da je dovoljenje izdala.
(6) Kadar je družba za upravljanje
vložila zahtevo za izdajo dovoljenja za upravljanje investicijskega sklada, se
postopek odločanja o dovoljenju za objavo prospekta tega investicijskega sklada
združi s postopkom odločanja o dovoljenju za upravljanje investicijskega
sklada. 
198. člen
(izjema od izdaje dovoljenja k objavi
prospekta)
Dovoljenje Agencije za spremembo prospekta
investicijskega sklada ni potrebno, če se sprememba nanaša na vsebine, ki jih
določi Agencija, in niso hkrati sestavni del pravil upravljanja investicijskega
sklada.
199. člen
(posodabljanje in predložitev prospekta
Agenciji)
(1) Družba za upravljanje prospekt v
delu, ki se nanaša na vsebine iz prejšnjega člena, enkrat letno posodobi, pri
čemer upošteva podatke o poslovanju investicijskega sklada v preteklem
poslovnemu letu.
(2) Družba za upravljanje posodobljen
prospekt investicijskega sklada objavi in ga posreduje Agenciji najpozneje v 35
delovnih dneh po 31. decembru vsakega leta.
(3) Če družba za upravljanje upravlja KNPVP
države članice, prospekt KNPVP države članice in njegove morebitne spremembe na
zahtevo predloži tudi Agenciji. 
6.7.3. Dokument s ključnimi podatki za
vlagatelje
200. člen
(splošne določbe)
(1) Dokument s ključnimi podatki za
vlagatelje vsebuje jasen, nedvoumen in povprečnemu vlagatelju razumljiv opis
bistvenih značilnosti investicijskega sklada.
(2) Vsebina dokumenta s ključnimi
podatki za vlagatelje ne sme biti zavajajoča.
(3) Dokument s ključnimi podatki za
vlagatelje mora povprečnemu vlagatelju omogočiti, da razume tveganja in lahko
oceni posledice nakupa enot investicijskega sklada.
(4) Vsebina dokumenta s ključnimi
podatki za vlagatelje je skladna z vsebino prospekta.
(5) Dokument s ključnimi podatki za
vlagatelje je vsebinsko zaključena celota in se ne sklicuje na morebitne druge
dokumente. 
201. člen
(vsebina dokumenta s ključnimi podatki za
vlagatelje)
(1) Dokument s ključnimi podatki za
vlagatelje mora vsebovati: 
1.     
opredelitev investicijskega sklada, družbe za upravljanje in njunega
pristojnega organa; 
2.     
kratek opis naložbenih ciljev in naložbene politike investicijskega
sklada; 
3.     
kazalnik tveganja in donosa investicijskega sklada ter opis tveganj,
povezanih z naložbo v investicijski sklad; 
4.     
stroške in provizije, ki bremenijo investicijski sklad oziroma imetnike
njegovih enot; 
5.     
preteklo donosnost oziroma v primeru strukturiranih investicijskih
skladov iz prvega odstavka 36. člena Uredbe 583/2010/EU, simulacijo prihodnje
donosnosti investicijskega sklada; 
6.     
praktične informacije za vlagatelje;
7.     
navedbo spletne strani, na kateri so na voljo informacije iz 2. točke
drugega odstavka 196. člena tega zakona, in navedbo, da je vlagatelju na
njegovo zahtevo zagotovljen brezplačni izvod v tiskani obliki.
202. člen
(spremembe dokumenta s ključnimi podatki
za vlagatelje)
(1) Dokument s ključnimi podatki za
vlagatelje je treba redno posodabljati. 
(2) Družba za upravljanje lahko dokument s
ključnimi podatki za vlagatelje spreminja in posodablja samo na način in v
rokih, določenih z Uredbo 583/2010/EU.
203. člen
(posredovanje sprememb dokumenta s
ključnimi podatki za vlagatelje Agenciji)
Družba za upravljanje Agenciji posreduje
vse spremembe dokumenta s ključnimi podatki za vlagatelje za vsak investicijski
sklad, ki ga upravlja v Republiki Sloveniji, najkasneje hkrati z njegovo
predložitvijo javnosti.
203.a člen
(dokument s ključnimi podatki za
vlagatelje, posredovan v obliki dokumenta s ključnimi informacijami)
(1) Če družba za upravljanje za
investicijski sklad, ki ga upravlja v Republiki Sloveniji, pripravi, zagotovi,
pregleda in prevede dokument s ključnimi informacijami iz Uredbe 1286/2014
Evropskega parlamenta in Sveta z dne 26. novembra 2014 o dokumentih s
ključnimi informacijami o paketnih naložbenih produktih za male vlagatelje in
zavarovalnih naložbenih produktih (PRIIP) (UL L št. 352 z dne 9. 12.
2014, str. 1; v nadaljnjem besedilu: Uredba 1286/2014/EU), ta dokument s
ključnimi informacijami izpolnjuje zahteve iz pododdelka 6.7.3. in
209. člena tega zakona.
(2) Agencija od družbe za upravljanje ne
zahteva, da pripravi dokument s ključnimi podatki za vlagatelje iz pododdelka
6.7.3. tega zakona, kolikor družba za upravljanje na podlagi prejšnjega
odstavka pripravi, zagotovi, pregleda in prevede dokument s ključnimi
informacijami iz Uredbe 1286/2014/EU.
6.7.4. Revidirano letno in polletno
poročilo
204. člen
(poslovne knjige investicijskega sklada)
(1) Družba za upravljanje v zvezi z vsakim
investicijskim skladom, ki ga upravlja: 
1.     
vodi poslovne knjige, sestavljati knjigovodske listine, vrednotiti
knjigovodske postavke in sestavljati periodična poročila v skladu s tem zakonom
in akti, izdanimi na njegovi podlagi; 
2.     
organizirati poslovanje in tekoče voditi poslovne knjige, poslovno
dokumentacijo in druge administrativne oziroma poslovne evidence tako, da je
mogoče kadarkoli preveriti, ali investicijski sklad posluje v skladu s tem
zakonom in akti, izdanimi na njegovi podlagi oziroma tako, da je mogoče
kadarkoli preveriti potek posameznega posla, ki ga je družba za upravljanje
opravila za račun svoje stranke. 
(2) Družba za upravljanje v primeru, da
sredstva investicijskega sklada, ki ga upravlja, vključujejo izvedene finančne
instrumente, s katerimi se trguje na trgu institucionalnih vlagateljev, in
nepremičnine, vzpostavi postopke za določitev natančne in neodvisne ocene
vrednosti teh naložb.
205. člen
(letno in polletno poročilo
investicijskega sklada)
(1) Letno poročilo investicijskega sklada
sestavljajo: 
1.     
bilanca stanja, 
2.     
izkaz poslovnega izida, 
3.     
izkaz denarnih tokov, 
4.     
izkaz gibanja vrednosti enote investicijskega sklada in števila enot v
obtoku oziroma izkaz gibanja kapitala investicijske družbe, 
5.     
priloga s pojasnili k računovodskim izkazom in 
6.     
poslovno poročilo. 
(2) Družba za upravljanje v letno poročilo
investicijskega sklada vključi tudi podatke o prejemkih družbe za upravljanje,
in sicer:
1.     
podatek o skupaj izplačanih prejemkih zaposlenim v poslovnem letu
izplačanih s strani družbe za upravljanje, razdeljen na stalne in variabilne
prejemke, število upravičencev teh prejemkov in če je relevantno vse zneske, ki
jih je neposredno izplačal sam investicijski sklad, vključno s provizijo za
uspešnost;
2.     
podatek o skupaj izplačanih prejemkih v poslovnem letu, razdeljen na
znesek, izplačan višjemu vodstvu, in znesek, izplačan neposrednim prevzemnikom
tveganj;
3.     
opis postopka izračuna izplačanih prejemkov;
4.     
rezultat pregledov iz sedmega in devetega odstavka 73.a člena tega
zakona, vključno z navedbo nepravilnosti;
5.     
bistvene spremembe v sprejeti plačni politiki.
(3) Za letno
poročilo investicijskega sklada se uporabljajo določbe ZGD-1 o letnem poročilu
velike gospodarske družbe. 
(4) Družba za
upravljanje za poslovno leto sestavi letno poročilo investicijskega sklada, za
prvih šest mesecev poslovnega leta pa sestavi tudi polletno poročilo, ki je
sestavljeno iz bilance stanja, izkaza poslovnega izida in priloge s pojasnili k
računovodskim izkazom. 
206. člen
(akt o letnem poročilu investicijskega
sklada)
Agencija na podlagi predhodnega mnenja
Slovenskega inštituta za revizijo predpiše podrobnejša pravila o letnih
poročilih investicijskih skladov, in sicer: 
1.     
analitični kontni načrt za investicijske sklade; 
2.     
sheme letnih in polletnih računovodskih izkazov investicijskih skladov; 
3.     
vsebino priloge s pojasnili k letnim oziroma polletnim izkazom
investicijskih skladov; 
4.     
pravila vrednotenja postavk v računovodskih izkazih investicijskih
skladov; 
5.     
podrobnejša pravila glede postopkov za določitev natančne in neodvisne
ocene vrednosti izvedenih finančnih instrumentov, s katerimi se trguje na trgu
institucionalnih vlagateljev, in nepremičnin iz drugega odstavka 204. člena
tega zakona.
207. člen
(revidiranje letnega poročila)
(1) Letno poročilo investicijskega sklada
pregleda revizor na način in pod pogoji, določenimi z zakonom, ki ureja
revidiranje letnih poročil gospodarskih družb, razen če je v tem zakonu oziroma
predpisu, izdanem na njegovi podlagi, določeno drugače. 
(2) Revizor pregleduje in poroča zlasti o: 
1.     
računovodskih poročilih investicijskega sklada; 
2.     
spoštovanju pravil tega zakona in na njegovi podlagi izdanih predpisov o
upravljanju investicijskih skladov; 
3.     
pravilnosti in popolnosti obvestil in poročil Agenciji ter objav
informacij o poslovanju investicijskega sklada. 
(3) Agencija na podlagi predhodnega mnenja
Slovenskega inštituta za revizijo predpiše podrobnejšo obliko in najmanjši obseg
ter vsebino revizijskega pregleda in revizorjevega poročila. 
(4) Agencija lahko od revizijske družbe
zahteva dodatna pojasnila v zvezi z revizijskim pregledom. 
(5) Če revizijski pregled ni opravljen
oziroma revizorjevo poročilo ni sestavljeno v skladu z drugim odstavkom tega
člena oziroma v skladu z aktom iz tretjega odstavka tega člena, Agencija
zahteva od družbe za upravljanje, ki upravlja investicijski sklad, da se z
revizijsko družbo dogovori o ustreznih popravkih in dopolnitvah poročila na
podlagi dodatka k sklenjeni pogodbi, revizor pa na tej podlagi svoje poročilo
ustrezno popravi oziroma dopolni. 
(6) Družba za upravljanje najmanj enkrat v
petih zaporednih letih zamenja revizijsko družbo, ki je revidirala letno
poročilo investicijskega sklada, ki ga družba za upravljanje upravlja.
208. člen
(predložitev revidiranega letnega oziroma
polletnega poročila nadzornim organom in upravljavcu organiziranega trga)
(1) Družba za upravljanje Agenciji predloži
revidirano letno poročilo investicijskega sklada, ki ga upravlja, skupaj z revizorjevim poročilom v 15 dneh po prejemu revizorjevega poročila in najkasneje v štirih
mesecih po koncu poslovnega leta, polletno poročilo pa najkasneje v dveh
mesecih po koncu polletja poslovnega leta.
(2) Če družba za upravljanje upravlja KNPVP
države članice, revidirano letno in polletno poročilo KNPVP države članice na
zahtevo predloži tudi Agenciji. 
(3) Kadar se z enotami investicijskega
sklada trguje na organiziranem trgu vrednostnih papirjev, družba za upravljanje
revidirano letno poročilo in polletno poročilo investicijskega sklada v roku iz
prvega odstavka tega člena predloži tudi upravljavcu tega trga. 
6.7.5. Izročitev dokumentov in poročil
vlagateljem
209. člen
(izročitev dokumenta s ključnimi podatki
za vlagatelje)
(1) Družba za upravljanje oziroma vsaka
oseba, ki v imenu in za račun družbe za upravljanje trži enote vzajemnega
sklada oziroma enote KNPVP države članice v Republiki Sloveniji, vlagatelju
pred sklenitvijo pristopnega dokumenta k vzajemnemu skladu oziroma KNPVP države
članice brezplačno izroči dokument s ključnimi podatki za vlagatelje. 
(2) Ponudnik finančnega produkta, ki se
prodaja v Republiki Sloveniji in omogoča posredno izpostavljenost vlagatelja do
KNPVP oziroma katerega komponenta je KNPVP, pred vplačilom vlagatelju
brezplačno posreduje dokument s ključnimi podatki za vlagatelje. 
(3) Družba za upravljanje, ki upravlja KNPVP, osebi, ki je finančni
produkt iz prejšnjega odstavka oblikovala, oziroma osebi, ki tak finančni
produkt prodaja v Republiki Sloveniji, na njeno zahtevo predloži dokument s
ključnimi podatki za vlagatelje.
210. člen
(dostopnost prospekta ter revidiranega
letnega in polletnega poročila)
(1) Na spletni strani družbe za upravljanje
in na vseh vpisnih mestih, kjer se izvaja trženje enot investicijskega sklada,
mora biti vlagateljem zagotovljen vpogled v izvod prospekta in v izvod zadnjega
revidiranega letnega ter polletnega poročila investicijskega sklada. 
(2) Vpogled v izvod dokumentov iz
prejšnjega odstavka mora biti vlagateljem zagotovljen tudi v primeru, kadar
zaposleni pri družbi za upravljanje oziroma druge osebe po pooblastilu družbe
za upravljanje, trženje enot investicijskega sklada izvajajo izven vpisnih
mest. 
(3) Vlagatelj lahko kadarkoli zahteva
brezplačni izvod prospekta in izvod zadnjega revidiranega letnega ter
polletnega poročila investicijskega sklada.
211. člen
(način izročitve dokumentov in poročil)
(1) Prospekt investicijskega sklada in
dokument s ključnimi podatki za vlagatelje se vlagateljem izročita kot tiskovini,
pod pogoji, ki jih določa 38. člen Uredbe 583/2010/EU, pa se lahko izročita
tudi na trajnem nosilcu podatkov, ki ni tiskovina, ali preko spletnih strani. 
(2) Zadnje revidirano letno poročilo in
polletno poročilo investicijskega sklada se vlagatelju izročena na način, kot
ga določa prospekt investicijskega sklada oziroma v primeru, da prospekt ne
določa načina izročitve, na način, kot velja za izročitev prospekta iz
prejšnjega odstavka. 
(3) Ne glede na prejšnji odstavek družba za
upravljanje vlagatelju na njegovo izrecno zahtevo izroči brezplačen izvod
zadnjega revidiranega letnega poročila oziroma polletnega poročila
investicijskega sklada v obliki tiskovine.
6.7.6. Druge objave in obvestila
vlagateljem
212. člen
(mesečno poročilo)
Družba za upravljane izdela mesečno
poročilo o poslovanju investicijskega sklada, namenjeno vlagateljem, in ga
objaviti najkasneje do 15. dne v tekočem mesecu za pretekli mesec.
213. člen
(objava vrednosti enote premoženja)
Družba za upravljanje zagotovi, da se v
zvezi s poslovanjem investicijskega sklada objavlja podatek o čisti vrednosti
sredstev na enoto premoženja in podatek o gibanju te vrednosti.
214. člen
(objava pravnih in poslovnih dogodkov)
(1) Družba za upravljanje takoj, ko je to
mogoče, objavi vsak pravni oziroma poslovni dogodek v zvezi z:
1.     
investicijskim skladom, ki ga upravlja, oziroma 
2.     
družbo za upravljanje, 
ki bi lahko pomembno vplival na poslovanje
investicijskega sklada. 
(2) O pravnih in poslovnih dogodkih iz
prejšnjega odstavka družba za upravljanje najkasneje hkrati z objavo obvesti
tudi Agencijo.
215. člen
(posredovanje dodatnih informacij)
Na zahtevo vlagatelja družba za upravljanje
v zvezi z vsakim posameznim investicijskim skladom, ki ga upravlja, zagotovi
tudi dodatne informacije glede omejitev, izbranih metod upravljanja tveganj
investicijskega sklada in tekočih sprememb glede tveganj in donosnosti po
glavnih vrstah finančnih instrumentov.
216. člen
(akt o načinu, vsebini in rokih objav)
Agencija predpiše: 
1.     
podrobnejšo vsebino mesečnega poročila o poslovanju investicijskega
sklada iz 212. člena tega zakona in način njegove objave; 
2.     
podrobnejši način, vsebino in roke objav iz 213. in 214. člena tega
zakona.
6.7.7. Obveščanje vlagateljev v
Republiki Sloveniji s strani družb za upravljanje držav članic 
217. člen
(posredovanje informacij vlagateljem v
Republiki Sloveniji)
(1) Družba za upravljanje države članice
vlagateljem v Republiki Sloveniji v zvezi s poslovanjem KNPVP države članice,
katerega enote so predmet trženja v Republiki Sloveniji, zagotovi vso
dokumentacijo in informacije, ki jih zagotavlja vlagateljem v državi članici,
kjer ima KNPVP sedež oziroma v kateri je bil oblikovan, vključno z vsemi njenimi spremembami. 
(2) Ne glede na
prejšnji odstavek morajo biti v slovenskem jeziku dokumentacija in informacije
o KNPVP države članice imetnikom enot investicijskega sklada, ki so enote
pridobili v Republiki Sloveniji, na razpolago oziroma jim morajo biti
posredovane tudi po prenehanju trženja takega sklada v Republiki Sloveniji
toliko časa, dokler ima takšen sklad imetnike enot investicijskih skladov, ki
so te enote pridobili v Republiki Sloveniji. 
(3) Družba za upravljanje države članice
vso dokumentacijo in informacije iz prvega in drugega odstavka tega člena
vlagateljem zagotovi na način, ki ga za posredovanje posamezne dokumentacije
oziroma informacije predpisuje ta zakon za vzajemne sklade. 
(4) V zvezi s pogostostjo objave vrednosti enote KNPVP države članice
se uporablja zakonodaja države članice, kjer ima sklad sedež
oziroma v kateri je bil oblikovan. 
(5) Dokumentacija in informacije o KNPVP
države članice iz prvega in drugega odstavka tega člena morajo biti vlagateljem
v Republiki Sloveniji na razpolago oziroma jim morajo biti posredovane
najpozneje z dnem, ko so na razpolago oziroma so bile posredovane vlagateljem v
državi članici, v kateri ima sklad sedež oziroma v kateri je bil oblikovan.
218. člen
(jezik dokumentov)
(1) Dokument s ključnimi podatki za
vlagatelje KNPVP države članice iz 4. točke drugega odstavka 138. člena tega
zakona mora biti vlagateljem v Republiki Sloveniji na razpolago v slovenskem
jeziku. 
(2) Preostala dokumentacija oziroma
informacije o KNPVP države članice morajo biti vlagateljem v Republiki
Sloveniji na razpolago oziroma jim morajo biti posredovani v slovenskem ali angleškem
jeziku. 
(3) Za verodostojnost in natančnost
prevodov dokumentacije in informacij iz prvega in drugega odstavka tega člena
odgovarja družba za upravljanje države članice.
219. člen
(posredovanje dokumentov KNPVP države
članice Agenciji)
Agencija lahko od družbe za upravljanje
države članice, ki trži enote KNPVP države članice v Republiki Sloveniji
kadarkoli zahteva, da ji ta pošlje dokumente o KNPVP iz prvega odstavka 194.
člena tega zakona in njihove posodobitve.
7. VZAJEMNI SKLAD
7.1. Splošna določba
220. člen
(uporaba pojma družba za upravljanje)
Določbe tega poglavja, ki veljajo za družbo
za upravljanje, se uporabljajo tudi za družbo za upravljanje države članice, ki
upravlja vzajemni sklad, oblikovan v Republiki Sloveniji, razen če je v posameznem
členu določeno drugače.
7.2. Opredelitev vzajemnih skladov
221. člen
(vzajemni sklad kot ločeno premoženje)
(1) Vzajemni sklad je premoženje, ki je
ločeno od premoženja družbe za upravljanje, ki upravlja ta sklad in od drugega
premoženja v upravljanju družbe za upravljanje. 
(2) Vlagatelj postane z vplačilom v
vzajemni sklad imetnik investicijskega kupona vzajemnega sklada. Investicijski
kupon vzajemnega sklada daje imetniku pravice iz prvega odstavka 227. člena
tega zakona. 
(3) Vzajemni sklad ni pravna oseba.
222. člen
(ime vzajemnega sklada)
(1) Ime vzajemnega sklada vsebuje označbo,
da gre za vzajemni sklad in označbo, iz katere je razvidna naložbena politika
oziroma osnovni cilj naložbene politike vzajemnega sklada. 
(2) Razen v pravilih upravljanja vzajemnega
sklada, v prospektu in dokumentu s ključnimi podatki za vlagatelje, obveznih
poročilih in obveznih objavah po tem zakonu ter v primerih, ko to določa drug
zakon, lahko vzajemni sklad uporablja skrajšano ime brez označbe, da gre za
vzajemni sklad.
223. člen
(enota premoženja vzajemnega sklada)
Premoženje vzajemnega sklada je razdeljeno
na enake enote premoženja.
224. člen
(vrednost enote premoženja vzajemnega
sklada)
(1) Vrednost enote premoženja vzajemnega
sklada je enaka čisti vrednosti sredstev vzajemnega sklada, deljeni s številom
enot premoženja vzajemnega sklada v obtoku. 
(2) Vrednost enote premoženja vzajemnega
sklada se izračunava po stanju na zadnji delovni dan obračunskega obdobja iz
225. člena tega zakona (obračunski dan). 
(3) Agencija predpiše podrobnejša pravila
za izračun čiste vrednosti sredstev, vrednosti enote premoženja vzajemnega
sklada, vrednosti enote premoženja različnih razredov investicijskih kuponov
vzajemnega sklada ter ravnanja v primeru napake pri izračunu teh vrednosti.
225. člen
(obračunsko obdobje za izračun čiste
vrednosti sredstev)
Družba za upravljanje s pravili upravljanja
investicijskega sklada znotraj vsakega meseca določi najmanj dve obračunski
obdobji za izračun čiste vrednosti sredstev vzajemnega sklada, pri čemer je
najkrajše obračunsko obdobje delovni dan.
226. člen
(evidenca imetnikov investicijskih
kuponov)
(1) Družba za upravljanje za vsak vzajemni
sklad, ki ga upravlja, zagotovi vodenje evidence imetnikov investicijskih
kuponov. 
(2) Za namen vodenja evidenc imetnikov
investicijskih kuponov po tem zakonu se podatki iz petega odstavka 231. člena
tega zakona zbirajo neposredno od osebe, na katero se nanašajo. 
(3) Ne glede na prejšnji odstavek lahko
družba za upravljanje, v primeru, če od vlagatelja ne pridobi pravilnih in
popolnih podatkov za vodenje evidence imetnikov investicijskih kuponov, na
podlagi obrazložene pisne zahteve od pristojnega davčnega organa pridobi davčno
številko, osebno ime, naslov, rojstni datum in kraj rojstva vlagatelja. Družba
za upravljanje lahko te podatke uporablja zgolj za namene vodenja evidenc
imetnikov investicijskih kuponov po tem zakonu in za izvajanje zakona, ki ureja
davčni postopek, ter zakonov, ki urejajo obdavčitev imetnikov investicijskih
kuponov investicijskih skladov ter preprečevanje pranja denarja in financiranja
terorizma. 
(4) Agencija predpiše podrobnejši način in
vsebino vodenja evidence imetnikov investicijskih kuponov vzajemnega sklada,
razen v delu, ki ureja obdelavo osebnih podatkov.
7.3. Investicijski kuponi vzajemnega
sklada
7.3.1. Investicijski kupon kot
vrednostni papir
227. člen
(investicijski kupon kot vrednostni papir)
(1) Investicijski kupon je vrednostni
papir, katerega izdajatelj je družba za upravljanje, ki se glasi na enoto, več
enot ali del enote premoženja vzajemnega sklada, in daje imetniku
investicijskega kupona naslednje pravice: 
1.     
pravico od družbe za upravljanje zahtevati izplačilo odkupne vrednosti
enot premoženja vzajemnega sklada, na katere se glasi investicijski kupon; 
2.     
pravico do izplačila sorazmernega dela likvidacijske mase v primeru
likvidacije vzajemnega sklada; 
3.     
pravico do izplačila sorazmernega dela čistega dobička oziroma prihodkov
vzajemnega sklada, če pravila upravljanja vzajemnega sklada tako določajo. 
(2) Investicijski kupon je imenski
vrednostni papir. 
(3) Investicijski kupon je lahko
prenosljiv. 
(4) Investicijski kuponi posameznega
vzajemnega sklada so prenosljivi ali neprenosljivi, ne glede na zaporednost
izdaje. 
(5) Če so investicijski kuponi določenega
vzajemnega sklada izdani kot prenosljivi vrednostni papirji, se izdajo kot
nematerializirani vrednostni papirji. 
(6) Družba za upravljanje lahko uvrsti
prenosljive investicijske kupone v trgovanje na organiziran trg vrednostnih
papirjev samo, če se investicijski kuponi vzajemnega sklada glasijo na enako
število enot premoženja vzajemnega sklada. 
(7) Agencija predpiše pogoje za uvedbo,
trgovanje in poravnavo transakcij z investicijskimi kuponi vzajemnega sklada na
organiziranem trgu ter seznam organiziranih trgov, na katerih se lahko trguje z
investicijskimi kuponi vzajemnega sklada. 
(8) Nakup in prodaja prenosljivih
investicijskih kuponov vzajemnega sklada izven organiziranega trga ter na
podlagi teh poslov izvršena vplačila in izplačila ter prenos lastništva
investicijskih kuponov niso dovoljeni. Posel nakupa in prodaje ter prenos
lastništva investicijskih kuponov, ki je v nasprotju z določbami tega odstavka,
je ničen. 
(9) Ne glede na prejšnji odstavek lahko
družba za upravljanje oziroma pooblaščenec iz 3.4.
oddelka tega zakona, ki je pooblaščen za opravljanje storitev odkupa oziroma
prodaje investicijskih kuponov vzajemnega sklada, za račun tega vzajemnega
sklada vrši izven organiziranega trga odkup oziroma prodajo prenosljivih
investicijskih kuponov vzajemnega sklada neposredno vlagateljem oziroma
imetnikom teh investicijskih kuponov. 
(10) Če družba za upravljanje izda različne
razrede investicijskih kuponov, se določbe tega zakona, ki se nanašajo na
investicijske kupone, uporabljajo za vsak tak razred posebej. 
(11) Družba za upravljanje lahko
neprenosljiv investicijski kupon vzajemnega sklada izjemoma prenese na drugega
vlagatelja. To lahko stori samo na podlagi sodne odločbe ali druge odločbe
oziroma akta državnega organa in na podlagi pravnih
poslov, sklenjenih v obliki notarskega zapisa, ki jih s splošnim aktom opredeli
Agencija.
228. člen
(bistvene sestavine investicijskega
kupona)
(1) Investicijski kupon, izdan kot pisna
listina, ima naslednje bistvene sestavine: 
1.     
oznako, da gre za investicijski kupon vzajemnega sklada, in oznako
razreda investicijskega kupona, če družba za upravljanje izda investicijske
kupone različnih razredov; 
2.     
ime vzajemnega sklada; 
3.     
firmo, sedež in matično številko družbe za upravljanje kot izdajatelja
investicijskega kupona; 
4.     
firmo in sedež oziroma osebno ime osebe, na katero se glasi
investicijski kupon, ter oznako o prenosljivosti; 
5.     
število enot premoženja vzajemnega sklada, na katere se glasi
investicijski kupon; 
6.     
obveznosti družbe za upravljanje oziroma pravice imetnika
investicijskega kupona; 
7.     
serijsko številko; 
8.     
kraj in datum izdaje; 
9.     
podpis oziroma faksimile podpisa članov uprave družbe za upravljanje. 
(2) Izpisek iz evidence imetnikov
investicijskih kuponov, ki vsebuje vse sestavine iz prejšnjega odstavka, se
šteje za investicijski kupon in se brezplačno izroči imetniku investicijskega
kupona na njegovo zahtevo. 
(3) Ne glede na zakon, ki ureja
nematerializirane vrednostne papirje mora imeti investicijski kupon, izdan kot
nematerializirani vrednostni papir, naslednje bistvene sestavine, vpisane v
centralni register: 
1.     
oznako, da gre za investicijski kupon vzajemnega sklada, 
2.     
oznako razreda investicijskega kupona, če družba za upravljanje izda
investicijske kupone različnih razredov, 
3.     
ime vzajemnega sklada, firmo, sedež in matično številko družbe za
upravljanje kot izdajatelja investicijskega kupona, 
4.     
firmo in sedež oziroma osebno ime osebe, na katero se glasi
investicijski kupon in 
5.     
oznako o prenosljivosti, število enot premoženja vzajemnega sklada, na
katere se glasi investicijski kupon, obveznosti družbe za upravljanje oziroma
pravice imetnika investicijskega kupona ter datum vpisa investicijskega kupona
v centralni register.
7.3.2. Vplačilo in izplačilo
investicijskih kuponov
229. člen
(vplačilo investicijskega kupona)
(1) Investicijski kupon se lahko vplača
samo v denarju. 
(2) Če je naložbena politika vzajemnega
sklada posnemanje sestave katerega od priznanih finančnih indeksov, se ne glede
na prejšnji odstavek investicijski kupon lahko vplača tudi s prenosljivimi
vrednostnimi papirji iz 1. do 3. točke prvega odstavka 237. člena tega zakona v
deležih, ki odražajo sestavo finančnega indeksa. 
(3) Agencija podrobneje predpiše pogoje in
omejitve vplačil s prenosljivimi vrednostnimi papirji iz prejšnjega odstavka. 
(4) Če imetnik od družbe za upravljanje
zahteva izplačilo odkupne vrednosti investicijskega kupona vzajemnega sklada,
ki mu hkrati sledi vplačilo investicijskega kupona v drug vzajemni sklad, ki ga
upravlja ista družba za upravljanje, se zahteva za izplačilo in vplačilo
upošteva istočasno. To velja tudi za prehajanja med razredi različnih
investicijskih kuponov istega vzajemnega sklada.
230. člen
(vrednost investicijskega kupona)
(1) Vrednost investicijskega kupona je
enaka številu enot premoženja vzajemnega sklada, na katere se glasi, pomnožena
z vrednostjo enote premoženja vzajemnega sklada.
(2) Nakupna vrednost investicijskega kupona
je enaka vrednosti investicijskega kupona, povečani za vstopne stroške iz
četrtega odstavka 245. člena tega zakona. 
(3) Odkupna vrednost investicijskega kupona
je enaka vrednosti investicijskega kupona, zmanjšani za izstopne stroške iz
petega odstavka 245. člena tega zakona.
231. člen
(pristop k pravilom upravljanja vzajemnega
sklada)
(1) Vlagatelj pristopi k pravilom
vzajemnega sklada s tem, da družbi za upravljanje izroči pristopno izjavo. 
(2) Pristopna izjava mora biti pisna. 
(3) Kadar pravila upravljanja vzajemnega
sklada tako določajo, je pristopna izjava podana na obrazcu, določenem s
pravili upravljanja vzajemnega sklada. 
(4) Ne glede na drugi odstavek tega člena
lahko pravila upravljanja vzajemnega sklada določijo, da je pristopna izjava
lahko posredovana tudi v ustrezni elektronski obliki. 
(5) Pristopna izjava mora obsegati: 
1.     
firmo, sedež in matično številko oziroma osebno ime, naslov in rojstni
datum vlagatelja, ter davčno številko vlagatelja; 
2.     
navedbo, da se nanaša na pravila upravljanja vzajemnega sklada, z oznako
imena vzajemnega sklada, oznako razreda investicijskega kupona, če so izdani
investicijski kuponi različnih razredov ter firme in sedeža družbe za
upravljanje; 
3.     
izjavo vlagatelja, da pristopa k pravilom upravljanja vzajemnega sklada;
4.     
izjavo vlagatelja, da mu je bil pred pristopom k pravilom upravljanja
izročen dokument s ključnimi podatki za vlagatelje; 
5.     
druge podatke, določene s pravili upravljanja vzajemnega sklada. 
(6) Vlagatelj vplača nakupno vrednost
investicijskega kupona z nakazilom na denarni račun vzajemnega sklada.
(7) Pravila upravljanja vzajemnega sklada
lahko določajo, da si družba za upravljanje pridružuje pravico do zavrnitve
vplačila oziroma omejitve pristopa ali druge transakcije določenim kategorijam
vlagateljev. Pravila upravljanja vzajemnega sklada lahko določajo, da družba za
upravljanje kadar koli ponovno odkupi enote premoženja imetnikom, ki so jih
pridobili v nasprotju s prejšnjim stavkom.
232. člen
(preračun vplačil investicijskih kuponov v
število enot premoženja vzajemnega sklada)
(1) Vplačila investicijskih kuponov,
opravljena v določenem obračunskem obdobju do presečne ure obračunskega dne, se
preračunajo v število enot premoženja vzajemnega sklada po nakupni vrednosti
enote premoženja vzajemnega sklada na obračunski dan. 
(2) Družba za upravljanje imetniku izda
investicijski kupon, ki se glasi na ustrezno število enot premoženja vzajemnega
sklada, izračunanih po prejšnjem odstavku, v petih delovnih dneh po koncu
obračunskega obdobja, v katerem je bilo opravljeno vplačilo na denarni račun
vzajemnega sklada.
232.a člen
(naročilo za nakup investicijskega kupona)
(1) Ne glede na 229. do 232. člen tega
zakona lahko pravila upravljanja investicijskega sklada določajo, da vlagatelj
pridobi investicijski kupon investicijskega sklada na podlagi naročila za
nakup.
(2) Investicijski kupon, izdan na podlagi
naročila za nakup, se glasi na število enot premoženja, preračunanih po nakupni
vrednosti enote premoženja, ki velja na zadnji dan obračunskega obdobja, v
katerem je družba za upravljanje prejela naročilo.
(3) Vplačilo investicijskih kuponov iz
naslova naročila za nakup se izvede najpozneje v treh delovnih dneh po koncu
obračunskega obdobja, v katerem je družba za upravljanje prejela naročilo za
nakup investicijskih kuponov.
(4) Naročila za nakup investicijskega
kupona, ki jih družba za upravljanje prejme v določenem obračunskem obdobju do
presečne ure obračunskega dne, se preračunajo v število enot premoženja
vzajemnega sklada po nakupni vrednosti premoženja vzajemnega sklada na ta
obračunski dan.
233. člen
(odkup investicijskih kuponov vzajemnega
sklada)
(1) Vzajemni sklad odkupi investicijske
kupone na zahtevo katerega koli imetnika investicijskih kuponov. 
(2) Ne glede na prejšnji odstavek lahko
vzajemni sklad v izjemnih primerih, in če to zahtevajo posebne okoliščine,
zaradi varstva in interesov imetnikov investicijskih kuponov na način, pod
pogoji in v primerih, ki jih določi Agencija in pravila upravljanja vzajemnega
sklada, uvede:
1.     
začasno zaustavitev odkupa investicijskih kuponov ali 
2.     
začasni delni odkup investicijskih kuponov z bilančno razmejitvijo
premoženja vzajemnega sklada po kriteriju likvidnosti.
(3) V primeru uvedbe ukrepa iz 2. točke
prejšnjega odstavka so imetniki, ki dajo zahtevo za izplačilo investicijskih
kuponov, v roku za izplačilo poplačani le v sorazmernem deležu likvidnega
premoženja vzajemnega sklada, v sorazmernem deležu nelikvidnega premoženja pa so
poplačani takoj, ko je slednje likvidirano najmanj v višini, ki zagotavlja
hkratno poplačilo vseh imetnikov, ki so sočasno vložili zahtevo za izplačilo
investicijskih kuponov, in ti v celoti niso bili izplačani. 
(4) Začasno zaustavitev odkupa
investicijskih kuponov lahko od posameznega vzajemnega sklada zahteva tudi
Agencija, kadar oceni, da je to v interesu imetnikov investicijskih kuponov.
(5) V primeru uvedbe ukrepov iz tega člena
družba za upravljanje svojo odločitev nemudoma sporoči Agenciji in pristojnim
organom držav, v katerih trži enote vzajemnih skladov. Družba za upravljanje v
obvestilu navede tudi oceno časa trajanja posameznega ukrepa.
(6) Agencija lahko od družbe za upravljanje
zahteva dokumentacijo in podatke, ki jih potrebuje za oceno, ali so pogoji in
okoliščine uvedbe posameznega ukrepa izpolnjeni. 
(7) Agencija podrobneje opredeli: 
1.     
primere oziroma okoliščine, postopke in druge pogoje iz 1. točke drugega
odstavka tega člena, ki morajo biti izpolnjeni oziroma jih mora izpolnjevati
vzajemni sklad, ki želi začasno zaustaviti odkup investicijskih kuponov; 
2.     
primere oziroma okoliščine, postopke in druge pogoje iz 2. točke drugega
odstavka tega člena, ki morajo biti izpolnjeni oziroma jih mora izpolnjevati
vzajemni sklad, ki želi začasno uvesti delni odkup investicijskih kuponov.
234. člen
(zahteva za izplačilo odkupne vrednosti
investicijskega kupona)
(1) Imetnik lahko od družbe za upravljanje
kadarkoli zahteva izplačilo odkupne vrednosti investicijskega kupona. 
(2) Zahteva za izplačilo mora biti pisna. 
(3) Kadar pravila upravljanja vzajemnega
sklada tako določajo, mora biti zahteva za izplačilo podana na obrazcu,
določenem s pravili upravljanja vzajemnega sklada. 
(4) Ne glede na drugi odstavek tega člena
lahko pravila upravljanja vzajemnega sklada določijo, da je zahteva za
izplačilo lahko posredovana tudi v ustrezni elektronski obliki. 
(5) Zahteva za izplačilo obsega: 
1.     
firmo, sedež in matično številko oziroma osebno ime, naslov in rojstni
datum imetnika; 
2.     
ime vzajemnega sklada ter firmo in sedež družbe za upravljanje; 
3.     
izjavo imetnika, da zahteva izplačilo vrednosti investicijskega kupona; 
4.     
število enot premoženja vzajemnega sklada, na katere se glasijo
investicijski kuponi, ki so predmet zahteve, oziroma višino denarnega zneska,
katerega izplačilo imetnik zahteva; 
5.     
druge podatke, določene s pravili upravljanja vzajemnega sklada.
235. člen
(izračun in izplačilo odkupne vrednosti
investicijskega kupona)
(1) Odkupna vrednost investicijskih kuponov
na podlagi zahtev za izplačilo, ki jih družba za upravljanje prejme v določenem
obračunskem obdobju do
presečne ure obračunskega dne, se izračuna tako, da se
število enot premoženja, na katere se glasi investicijski kupon, ki je predmet
zahteve, pomnoži z odkupno vrednostjo enote premoženja vzajemnega sklada na obračunski dan. 
(2) Družba za
upravljanje imetniku izplača odkupno vrednost investicijskega kupona,
izračunano po prejšnjem odstavku, v sedmih delovnih dneh po koncu obračunskega
obdobja iz prejšnjega odstavka, razen če pravila upravljanja vzajemnega sklada
določajo, da lahko družba za upravljanje v povezavi z izplačilom investicijskih
kuponov zaradi čakanja na priliv iz prodaje premoženja, ki je daljši od sedmih
delovnih dni, izplačilo investicijskega kupona izvede najpozneje naslednji
delovni dan po prejemu priliva. 
(3) Ne glede na prejšnji odstavek družba za
upravljaje imetniku enot vzajemnega sklada, ki je napajalni sklad, izplača
odkupno vrednost investicijskih kuponov najpozneje v dveh delovnih dneh po
izteku roka za izplačilo enot centralnega sklada.
(4) Ob predhodnem soglasju imetnika
investicijskega kupona vzajemnega sklada, se odkupna vrednost investicijskega
kupona lahko izplača tudi s prenosljivimi vrednostnimi papirji iz sredstev
vzajemnega sklada v deležih, ki odražajo sestavo naložb vzajemnega sklada. 
(5) Agencija podrobneje predpiše pogoje in
omejitve izplačil s prenosljivimi vrednostnimi papirji iz prejšnjega odstavka.
236. člen
(obvestilo o vplačilih in izplačilih)
Družba za upravljanje imetnikom
investicijskih kuponov posreduje obvestilo o opravljenih vplačilih oziroma
izplačilih v oziroma iz vzajemnega sklada z vsebino, na način in v rokih, ki
jih določi Agencija.
7.4. Dopustne naložbe in druga sredstva
vzajemnega sklada
237. člen
(vrste dopustnih naložb in drugih
sredstev)
(1) Za vzajemni sklad so dopustne samo
naslednje vrste naložb in drugih sredstev, če tako določajo njegova pravila
upravljanja: 
1.     
prenosljivi vrednostni papirji in instrumenti denarnega trga, ki so
uvrščeni v trgovanje ali s katerimi se trguje na organiziranem trgu v državi
članici s seznama, ki ga določi Agencija; 
2.     
prenosljivi vrednostni papirji in instrumenti denarnega trga, s katerimi
se trguje na drugem priznanem, redno delujočem in za javnost odprtem
organiziranem trgu v državi članici, ki izpolnjuje pogoje, ki jih določi
Agencija; 
3.     
prenosljivi vrednostni papirji in instrumenti denarnega trga, ki so
uvrščeni v uradno kotacijo borze v tretji državi ali s katerimi se trguje na
drugem priznanem, redno delujočem in za javnost odprtem organiziranem trgu v
tretji državi, če je izrecno naveden v pravilih upravljanja vzajemnega sklada,
in če je uvrščen na seznam borz in drugih organiziranih trgov iz tretjih držav,
ki ga določi Agencija; 
4.     
nedavno izdani prenosljivi vrednostni papirji ali vrednostni papirji v
postopku prve prodaje, če: 
a)   
prospekt, na podlagi katerega se opravlja ali se je opravila prva
prodaja, vsebuje izdajateljevo ali ponudnikovo namero, da bo zahteval njihovo
uvrstitev v uradno kotacijo borze ali v trgovanje na drugem priznanem, redno
delujočem in za javnost odprtem organiziranem trgu iz 1. do 3. točke tega
odstavka, če je trg naveden v pravilih upravljanja vzajemnega sklada in 
b)   
naj bi bila izdajateljeva oziroma ponudnikova zaveza iz prejšnje točke
izpolnjena v enem letu po njihovi izdaji; 
5.     
enote ciljnih skladov, če: 
a)   
ima družba za upravljanje ciljnega sklada ali ciljni sklad, ki se
upravlja sam, ustrezno dovoljenje pristojnega organa, 
b)   
je upravljanje in poslovanje ciljnega sklada predmet enakovrednega
nadzora, kot ga določata ta zakon in ZTFI-1, sodelovanje med Agencijo in
organom, ki nadzirajo poslovanje ciljnega sklada, pa primerno urejeno, 
c)   
je raven zaščite interesov imetnikov enot ciljnega sklada enaka ravni
zaščite imetnikov investicijskih kuponov vzajemnega sklada, zlasti glede
ločevanja sredstev, zadolževanja vzajemnega sklada, posojanja in nekritih
prodaj prenosljivih vrednostnih papirjev in instrumentov denarnega trga, 
č)   je poslovanje
ciljnega sklada predmet rednega poročanja v polletnih in letnih poročilih, iz
katerih so razvidna njegova sredstva in obveznosti, prihodki ter aktivnosti, 
d)   
je lahko v skladu s pravili upravljanja ciljnega sklada največ 10
odstotkov njegovih sredstev vloženih v enote drugih KNPVP in AIS in 
e)   
ciljni sklad in njegove enote izpolnjujejo druga merila, ki jih določi
Agencija; 
6.     
denarni depoziti pri kreditnih institucijah, če: 
a)   
gre za kreditno institucijo s sedežem v državi članici, 
b)   
gre za kreditno institucijo s sedežem v tretji državi, kadar zanjo
veljajo oziroma kadar izpolnjuje najmanj enako stroga pravila o upravljanju
tveganj, varnosti in skrbnosti poslovanja ter zaščiti interesov vlagateljev in
druga merila, ki jih določi Agencija, 
c)    iz depozitnih
pogodb izhaja pravica do odpoklica ali dviga depozitov pred zapadlostjo,
njihova ročnost pa ne presega 12 mesecev in 
č)   glede drugih
pravic in obveznosti iz depozitnih pogodb izpolnjujejo pogoje, ki jih določi
Agencija; 
7.     
izvedeni finančni instrumenti, vključno z enakovrednimi instrumenti,
katerih poravnava se vrši v denarju, in s katerimi se trguje na organiziranih
trgih iz 1. do 3. točke tega odstavka, in izvedeni finančni instrumenti, s
katerimi se trguje na trgu institucionalnih vlagateljev, če: 
a)   
pravila upravljanja opredeljujejo vrste izvedenih finančnih
instrumentov, v katere bo imel vzajemni sklad naložena sredstva ter namen
sklepanja tovrstnih poslov (trgovanje ali varovanje), 
b)   
njihove osnovne instrumente oziroma osnove predstavljajo finančni
instrumenti iz tega odstavka, finančni indeksi, obrestne mere, devizni tečaji
ali valute, 
c)   
glede vsebine pravic in obveznosti ter drugih lastnosti izpolnjujejo
pogoje, ki jih določi Agencija, 
č)   so njihove
osnove finančni indeksi iz 7.b točke tega odstavka, ti indeksi ustrezajo
merilom, ki jih določi Agencija in 
d)   
se z njimi trguje na trgu institucionalnih vlagateljev: 
-  jih je mogoče kadarkoli po
pošteni vrednosti prodati, unovčiti ali zapreti z nasprotno izravnalno
transakcijo, 
-  trgi institucionalnih
vlagateljev izpolnjujejo pogoje, ki jih določi Agencija in 
-  nasprotne stranke na trgu
institucionalnih vlagateljev izpolnjujejo pogoje, ki jih določi Agencija; ali 
8.     
instrumenti denarnega trga, s katerimi se ne trguje na organiziranem
trgu, če: 
a)   
je njihov izdajatelj ali njihova izdaja regulirana z namenom zaščite
prihrankov in vlagateljev v skladu z merili, ki jih določi Agencija, 
b)   
jih je izdala ali zanje jamči Republika Slovenija, njena samoupravna
lokalna ali regionalna skupnost, država članica, njena centralna banka, njena samoupravna
lokalna ali regionalna skupnost, Evropska centralna banka, Evropska unija,
Evropska investicijska banka, tretja država, članica zveze držav, če je država
članica oblikovana kot zveza, ali katerakoli mednarodna organizacija, ki ji
pripada vsaj ena država članica, 
c)   
jih je izdala oseba, s katere vrednostnimi papirji se že trguje na
organiziranem trgu iz 1. do 3. točke tega odstavka, 
č)   jih je
izdala oziroma zanje jamči oseba, katere poslovanje je predmet nadzora, ki se
izvaja po merilih, opredeljenih v zakonodaji Republike Slovenije ali zakonodaji
Evropske unije, ali oseba, za katero veljajo, in ki izpolnjuje najmanj enako
stroga pravila o varnosti in skrbnosti poslovanja, kot jih določajo zakonodaja
Republike Slovenije ali zakonodaja Evropske unije, in ki ustrezajo drugim
merilom, ki jih določi Agencija, ali 
d)   
jih je izdala druga oseba, ki spada v eno od kategorij oseb, ki jih
določi Agencija, in sicer pod pogojem, da za naložbe sredstev vzajemnega sklada
v takšne instrumente velja najmanj enako visoka raven zaščite vlagateljev, kot
je opredeljena v prejšnjih podtočkah te točke, in da jih izda: 
-  oseba, katere osnovni
oziroma njemu enakovreden kapital, skupaj z rezervami znaša najmanj 10.000.000 eurov,
in ki objavi in nadzornim organom predložiti letne računovodske izkaze na način
in z vsebino, kot je določena v ZGD-1, drugih zakonih in na njihovi podlagi
izdanih predpisih, ki urejajo področja njenega delovanja, Slovenskih
računovodskih standardih oziroma Mednarodnih standardih računovodskega poročanja,
-  oseba, ki je skupaj z drugim
osebami povezana v skupino, in katere naloga je financiranje teh oseb oziroma
podjetji v skupini, pri čemer je vsaj ena delniška družba, katere delnice so
sprejete na organiziran trg, ali 
-  oseba, katere dejavnost je
financiranje ustrojev listinjenja, ki jih napajajo bančne kreditne linije,
katerih pojem opredeli Agencija. 
(2) Poleg naložb iz prejšnjega odstavka ima
lahko vzajemni sklad največ 10 odstotkov sredstev naloženih tudi v druge
prenosljive vrednostne papirje in instrumente denarnega trga, ki izpolnjujejo
pogoje, ki jih določi Agencija, pri čemer ima lahko vzajemni sklad največ 5
odstotkov sredstev naloženih v prenosljive vrednostne papirje, ki niso sprejeti
na organiziran trg vrednostnih papirjev. 
(3) Vzajemni sklad ima lahko dodatna
likvidna sredstva, ki izpolnjujejo pogoje, ki jih glede vrste, lastnosti,
načina določanja njihove velikosti in razmerja do velikosti drugih sredstev ter
njihovega najvišjega dopustnega obsega določi Agencija. 
(4) Vzajemni sklad ima lahko sredstva v
obliki terjatev, ki nastajajo pri njegovem običajnem poslovanju, pri čemer
družba za upravljanje zagotovi, da se terjatve izterjujejo v običajnih rokih,
ki veljajo za takojšnjo (sočasno) izpolnitev obveznosti. 
(5) Vzajemni sklad ne sme pridobiti
plemenitih kovin oziroma certifikatov, ki jih predstavljajo.
238. člen
(dopustna izpostavljenost do posamezne
osebe)
(1) Vzajemni sklad ima lahko največ 10
odstotkov sredstev naloženih v prenosljive vrednostne papirje ali instrumente
denarnega trga iz prejšnjega člena, izdane s strani posamezne osebe. 
(2) Vzajemni sklad ima lahko največ 20
odstotkov sredstev naloženih v denarne depozite pri isti kreditni instituciji. 
(3) Izpostavljenost vzajemnega sklada do
posamezne osebe, nasprotne stranke pri poslih z izvedenimi finančnimi
instrumenti, sklenjenih na trgu institucionalnih vlagateljev, lahko znaša
največ: 
-       
10 odstotkov njegovih sredstev, če je nasprotna stranka kreditna
institucija iz 6. točke prvega odstavka prejšnjega člena, ali 
-       
5 odstotkov njegovih sredstev v drugih primerih. 
(4) Skupna vrednost vseh naložb vzajemnega
sklada v prenosljive vrednostne papirje in instrumente denarnega trga, ki so
jih izdale posamezne osebe, do katerih je vzajemni sklad izpostavljen z več kot
5 odstotki sredstev, lahko znaša največ 40 odstotkov vseh sredstev vzajemnega
sklada. Ta omejitev ne velja za denarne depozite in posle z izvedenimi
finančnimi instrumenti, sklenjene na trgu institucionalnih vlagateljev, pri
katerih so nasprotne stranke finančne institucije, ki so pod nadzorom
pristojnega organa. 
(5) Ne glede na omejitve iz prvega do
tretjega odstavka tega člena vzajemni sklad ne sme biti izpostavljen do
posamezne osebe oziroma imeti v njej naloženih več kot 20 odstotkov sredstev
pri kombinacijah naslednjih naložb oziroma poslov: 
1.     
naložb v prenosljive vrednostne papirje ali instrumente denarnega trga
iz 237. člena tega zakona, ki jih je izdala, 
2.     
depozitov pri njej, ali 
3.     
izpostavljenosti zaradi poslov z izvedenimi finančnimi instrumenti,
sklenjenih na trgu institucionalnih vlagateljev, v katerih ta oseba nastopa kot
nasprotna stranka. 
(6) Ne glede na omejitev iz prvega odstavka
tega člena ima lahko vzajemni sklad naloženih največ 35 odstotkov sredstev v
prenosljive vrednostne papirje ali instrumente denarnega trga posamezne osebe,
če jih je izdala ali zanje jamči Republika Slovenija, njena samoupravna lokalna
skupnost, država članica, njena lokalna ali regionalna skupnost, tretja država
ali javna mednarodna organizacija, ki ji pripada vsaj ena država članica. 
(7) Ne glede na
omejitev iz prvega odstavka tega člena ima lahko vzajemni sklad največ 25
odstotkov sredstev naloženih v obveznice, izdane pred 8. julijem 2022, če
so izpolnjevale zahteve tega in osmega odstavka tega člena, kot so se
uporabljale na dan njihove izdaje, ali v obveznice, izdane kot krite obveznice,
kot so opredeljene v zakonu, ki ureja hipotekarne in komunalne obveznice. 
(8) Če ima vzajemni sklad naloženih več kot
5 odstotkov sredstev v obveznice, ki jih je izdala kreditna institucija iz
prejšnjega odstavka, lahko naložbe v obveznice vseh takih kreditnih institucij
skupaj dosežejo največ 80 odstotkov njegovih sredstev. 
(9) Prenosljivi
vrednostni papirji in instrumenti denarnega trga iz šestega in sedmega odstavka
tega člena se ne upoštevajo pri izračunu 40 odstotne omejitve iz četrtega
odstavka tega člena. 
(10) Omejitev iz
tega člena ni dovoljeno kombinirati, zato naložbe vzajemnega sklada v
vrednostne papirje ali instrumente denarnega trga, izdane s strani posamezne
osebe, v depozite pri njej in izvedene finančne instrumente, ki jih je
kreirala, ne smejo skupaj preseči 35 odstotkov njegovih sredstev.
239. člen
(dopustna izpostavljenost do oseb,
vključenih v skupino)
(1) Pri izračunu izpostavljenosti
vzajemnega sklada se za eno posamezno osebo štejejo tudi dve ali več oseb, ki
so med seboj povezane tako, da za vzajemni sklad predstavljajo eno samo
tveganje. To zlasti velja za osebe, ki so vključene v skupino, oziroma za
nadrejene družbe iz 22. člena tega zakona, ki pripravijo konsolidirane izkaze
poslovanja v skladu z ZGD-1, s Slovenskimi računovodskimi standardi oziroma
priznanimi mednarodnimi računovodskimi standardi. 
(2) Ne glede na omejitve iz prejšnjega
člena ima lahko vzajemni sklad na podlagi soglasja Agencije skupaj največ 20
odstotkov sredstev naloženih v vrednostne papirje in instrumente denarnega
trga, izdane s strani oseb iz prejšnjega odstavka.
240. člen
(višja dopustna izpostavljenost do
posebnih kategorij oseb)
(1) Ne glede na omejitve iz 238. in
239. člena tega zakona ima lahko vzajemni sklad na podlagi soglasja Agencije
naloženih do 100 odstotkov sredstev v različne prenosljive vrednostne papirje
in instrumente denarnega trga, ki jih je izdala ali zanje jamči Republika
Slovenija, njena samoupravna lokalna skupnost, država članica, njena lokalna
ali regionalna skupnost, tretja država ali javna mednarodna organizacija, ki ji
pripada vsaj ena država članica, če pravila upravljanja vzajemnega sklada:
1.     
določajo, da bodo sredstva vzajemnega sklada naložena najmanj v šest
različnih izdaj prenosljivih vrednostnih papirjev ali instrumentov denarnega
trga izdajateljev iz tega člena;
2.     
določajo, da bodo naložbe v posamezno od teh izdaj znašale največ 30
odstotkov sredstev vzajemnega sklada;
3.     
vsebujejo izrecno navedbo izdajateljev, do katerih je dopustna več kot
35 odstotna izpostavljenost.
(2) Za soglasje iz prejšnjega odstavka
se šteje soglasje, ki ga Agencija izda k pravilom upravljanja vzajemnega
sklada. Agencija izda soglasje samo, če oceni, da bodo vlagatelji v tak
vzajemni sklad deležni enake ravni zaščite kot vlagatelji v vzajemni sklad, ki
bo nalagal v skladu z omejitvami izpostavljenosti iz 238. in 239. člena tega
zakona.
(3) Prospekt, dokument s ključnimi
podatki za vlagatelje in drugi oglasi vzajemnega sklada imajo vidno opozorilo,
da je dopustna več kot 35 odstotna izpostavljenost do nekaterih izdajateljev ali
kategorij izdajateljev, in navedbo teh izdajateljev.
241. člen
(izpostavljenost v zvezi z izvedenimi
finančnimi instrumenti)
(1) Pri pridobivanju in uporabi
izvedenih finančnih instrumentov skupna izpostavljenost vzajemnega sklada ne
sme preseči celotne čiste vrednosti njegovih sredstev, sredstva pa po vrsti in
vrednosti v celotnem obdobju zagotavljajo zadostno kritje za morebitne
obveznosti, ki izvirajo iz izvedenih finančnih instrumentov.
(2) Pri izračunu skupne
izpostavljenosti iz prejšnjega odstavka se upošteva sprotno vrednost osnov
oziroma osnovnih instrumentov izvedenih finančnih instrumentov, tveganje
nasprotne stranke, bodoča tržna gibanja in razpoložljivi čas za izravnavo
izpostavljene postavke sredstev.
(3) Če ima vzajemni sklad med svojimi
sredstvi izvedene finančne instrumente, izpostavljenost do osnovnih
instrumentov, iz katerih so izvedeni, ne sme skupaj presegati omejitev iz 238.
in 239. člena tega zakona.
(4) Ne glede na prejšnji odstavek se
naložb vzajemnega sklada v izvedene finančne instrumente na indeksni osnovi ne
vključuje v merjenje izpostavljenosti do posameznih oseb iz 238. in 239. člena
tega zakona.
(5) Izvedeni finančni instrumenti,
vgrajeni v prenosljive vrednostne papirje in instrumente denarnega trga, se
obravnavajo skladno s tem ter 238. in 239. členom tega zakona ter merili, ki
jih v zvezi z obravnavo teh instrumentov določi Agencija.
242. člen
(izpostavljenost v zvezi z enotami ciljnih
skladov)
(1) Vzajemni sklad ima lahko največ 20
odstotkov sredstev naloženih v enote posameznega ciljnega sklada iz 5. točke
prvega odstavka 237. člena tega zakona.
(2) Naložbe vzajemnega sklada v enote
ciljnih skladov, katerih poslovanje ni usklajeno s tem zakonom oziroma predpisi
držav članic, sprejetimi zaradi prenosa Direktive 2009/65/ES, ne smejo skupaj
preseči 30 odstotkov njegovih sredstev.
(3) Vzajemni sklad ima lahko sredstva
naložena v enote ciljnih skladov, ki jih upravlja ista družba za upravljanje,
neposredno ali na podlagi pooblastila druge osebe, ali v enote ciljnih skladov,
ki jih upravlja druga oseba, s katero je družba za upravljanje v razmerju tesne
povezanosti, če je to izrecno opredeljeno v njegovih pravilih upravljanja,
vendar le pod pogojem, da družba za upravljanje ali oseba, s katero je družba
za upravljanje v razmerju tesne povezanosti, za te naložbe vzajemnemu skladu ne
zaračuna vstopnih in izstopnih stroškov.
(4) Prospekt vzajemnega sklada, ki ima
oziroma bo imel pomemben delež sredstev v enotah ciljnih skladov, opredeli
največji obseg provizij za upravljanje ciljnega sklada, ki je še sprejemljiv za
nalaganje vzajemnega sklada v enote ciljnega sklada, v letnem poročilu
vzajemnega sklada pa se navede najvišji skupen odstotek provizije za njegovo
upravljanje in provizije za upravljanje ciljnega sklada, dosežen v poslovnem
letu vzajemnega sklada.
(5) Sredstev ciljnega sklada se ne
vključi v izračun izpostavljenosti vzajemnega sklada do posameznih oseb iz
238. in 239. člena tega zakona.
243. člen
(izpostavljenosti v zvezi s posnemanjem
sestave indeksa)
(1) Delniški indeks ali indeks
dolžniških vrednostnih papirjev, katerega sestavo natančno posnema sestava
sredstev vzajemnega sklada, je priznan s strani Agencije.
(2) Agencija pri priznanju indeksa iz
prejšnjega odstavka upošteva naslednja merila:
1.     
zadostno razpršenost indeksa;
2.     
reprezentativnost trga, na katerega se nanaša;
3.     
primernost načina in časa objave;
4.     
druga merila.
(3) Pravila upravljanja, prospekt in
dokument s ključnimi podatki za vlagatelje vsebujejo navedbo delniškega indeksa
ali indeksa dolžniških vrednostnih papirjev, katerega sestavo posnema sestava
sredstev vzajemnega sklada.
(4) Ne glede na dopustne
izpostavljenosti, določene v 238. in 239. členu tega zakona, ima lahko vzajemni
sklad, ki posnema sestavo katerega od priznanih finančnih indeksov, do vključno
20 odstotkov sredstev v prenosljivih vrednostnih papirjih in instrumentih
denarnega trga, ki jih je izdala posamezna oseba.
(5) Ne glede na dopustne
izpostavljenosti, določene v 238. in 239. členu tega zakona, lahko Agencija
hkrati z dovoljenjem za upravljanje vzajemnega sklada, ki posnema sestavo
katerega od priznanih finančnih indeksov, oziroma hkrati s soglasjem k
spremembam pravil upravljanja izda soglasje, da ima lahko vzajemni sklad, ki
posnema sestavo katerega od priznanih finančnih indeksov, naloženih do vključno
35 odstotkov sredstev v prenosljive vrednostne papirje in instrumente denarnega
trga, ki jih je izdala posamezna oseba, če zaradi prevladujočega položaja te
osebe na katerem od organiziranih trgov, katerega reprezentant je indeks, večje
razpršenosti ni mogoče doseči. To soglasje lahko Agencija izda le za enega
samega izdajatelja.
(6) Naložbe vzajemnega sklada, ki
posnema sestavo katerega od priznanih finančnih indeksov, in razmerja med njimi
ne smejo bistveno odstopati od komponent indeksa, ki ga posnema, in razmerij
med njimi ter se morebitni spremenjeni sestavi indeksa prilagodijo najkasneje v
30 dneh od objave spremembe njegove sestave.
(7) Kot bistveno odstopanje iz
prejšnjega odstavka se šteje odstopanje v višini 5 ali več odstotkov.
(8) Agencija na svoji spletni strani
objavi seznam priznanih indeksov.
244. člen
(akt o naložbenih in drugih pravilih
poslovanja vzajemnega sklada)
(1) Agencija v zvezi z naložbami in
drugimi sredstvi vzajemnega sklada z aktom določi zlasti:
1.     
v zvezi s prenosljivimi vrednostnimi papirji:
- 
podrobnejša merila za opredelitev prenosljivih vrednostnih papirjev iz
1. do 4. točke prvega odstavka 237. člena tega zakona,
- 
seznam organiziranih trgov v državi članici, na katere so uvrščeni ali
na katerih se trguje s finančnimi instrumenti iz 1. točke prvega odstavka 237.
člena tega zakona,
- 
pogoje, ki jih izpolnjuje drug priznan, redno delujoč in za javnost
odprt organizirani trg v državi članici iz 2. točke prvega odstavka 237. člena
tega zakona,
- 
seznam borz in drugih organiziranih trgov iz tretjih držav iz 3. točke
prvega odstavka 237. člena tega zakona,
- 
seznam tretjih držav iz četrtega odstavka 184. člena tega zakona,
- 
pogoje, ki jih mora izpolnjevati finančni instrument, da se šteje za
prenosljiv vrednostni papir oziroma instrument denarnega trga iz drugega odstavka
237. člena tega zakona;
2.     
v zvezi z enotami ciljnih skladov:
- 
podrobnejša merila za opredelitev enot ciljnih skladov iz 5. točke
prvega odstavka 237. člena tega zakona,
- 
druga merila, ki jih izpolnjujejo enote ciljnih skladov in ciljni skladi
iz 5. točke prvega odstavka 237. člena tega zakona,
- 
odstotek, ki predstavlja pomemben delež sredstev v enotah ciljnega
sklada in način izračuna skupnega obsega provizij iz četrtega odstavka 242.
člena tega zakona;
3.     
v zvezi z depoziti pri kreditnih institucijah:
- 
podrobnejša merila, ki jih izpolnjujejo kreditne institucije s sedežem v
tretji državi iz 6.b točke prvega odstavka 237. člena tega zakona,
- 
podrobnejša pogoje, ki jih glede drugih pravic in obveznosti izpolnjujejo
depoziti iz 6.č točke prvega odstavka 237. člena tega zakona;
4.     
v zvezi z izvedenimi finančnimi instrumenti:
- 
podrobnejša merila za opredelitev izvedenih finančnih instrumentov iz 7.
točke prvega odstavka 237. člena tega zakona,
- 
pogoje, ki jih glede vsebine pravic in obveznosti izpolnjujejo izvedeni
finančni instrumenti ter druge lastnosti izvedenih finančnih instrumentov, s
katerimi se trguje na organiziranih trgih, in tistih, s katerimi se trguje na
trgih institucionalnih vlagateljev iz 7.c točke prvega odstavka 237. člena tega
zakona,
- 
podrobnejša merila, ki jih izpolnjujejo finančni indeksi iz 7.č točke
prvega odstavka 237. člena tega zakona,
- 
podrobnejša merila, ki jih izpolnjujejo prenosljivi vrednostni papirji
in instrumenti denarnega trga z vgrajenimi finančnimi instrumenti iz petega
odstavka 241. člena tega zakona,
- 
lastnosti in pogoje, ki jih izpolnjujejo trgi institucionalnih
vlagateljev in kategorije institucionalnih vlagateljev iz 7.d točke prvega
odstavka 237. člena tega zakona;
5.     
v zvezi z instrumenti denarnega trga:
- 
podrobnejša merila za opredelitev instrumentov denarnega trga iz 1. do
3. in 8. točke prvega odstavka 237. člena tega zakona,
- 
merila, ki jih izpolnjuje izdajatelj ali izdaja instrumentov denarnega
trga iz 8.a točke prvega odstavka 237. člena tega zakona,
- 
druga merila o varnosti in skrbnosti poslovanja iz 8.č točke prvega
odstavka 237. člena tega zakona,
- 
kategorije oseb iz 8.d točke prvega odstavka 237. člena tega zakona,
- 
podrobnejšo opredelitev izraza ustroji lastninjenja, ki jih napajajo
bančne kreditne linije iz tretje alineje 8.d točke prvega odstavka 237. člena
tega zakona;
6.     
podrobnejša merila za opredelitev skupine oseb iz prvega odstavka 239.
člena tega zakona;
7.     
v zvezi s posnemanjem sestave delniških indeksov ali indeksov dolžniških
vrednostnih papirjev podrobnejša merila, ki jih izpolnjuje indeks iz prvega
odstavka 243. člena tega zakona.
(2) Agencija v zvezi z dodatnimi
likvidnimi sredstvi iz tretjega odstavka 237. člena tega zakona z aktom
opredeli zlasti pojem dodatnih likvidnih sredstev, vrste in njihove lastnosti,
način določanja velikosti dodatnih likvidnih sredstev in njihovo razmerje do
velikosti drugih sredstev vzajemnega sklada ter njihov najvišji dopusten obseg.
7.5. Provizije in stroški
245. člen
(vstopni in izstopni stroški)
(1) Družba za upravljanje ima pravico
do povrnitve vstopnih in izstopnih stroškov v višini, določeni v pravilih
upravljanja vzajemnega sklada.
(2) Vstopni in izstopni stroški so
izraženi v odstotku od vrednosti investicijskih kuponov vzajemnega sklada.
(3) Kadar se je imetnik investicijskih
kuponov ob pristopu k pravilom vzajemnega sklada zavezal nalagati premoženje v
vzajemni sklad v določenem daljšem časovnem obdobju (v nadaljnjem besedilu:
obdobje varčevanja), lahko družba za upravljanje, če tako določajo pravila
upravljanja vzajemnega sklada, od vplačil, opravljenih v prvem letu po
pristopu, ob računa vstopne stroške v višini, določeni s pravili upravljanja
vzajemnega sklada, ki pa ne sme presegati 30 odstotkov vrednosti vplačil v
prvem letu. V primeru iz prejšnjega stavka lahko družba za upravljanje od
nadaljnjih vplačil investicijskih kuponov obračunava sorazmerno nižje vstopne
stroške, tako da vstopni stroški od vplačil za celotno obdobje varčevanja ne presežejo
višine vstopnih stroškov, določenih s pravili upravljanja vzajemnega sklada.
(4) Vstopne stroške obračuna družba za
upravljanje v odstotku od zneska vplačila investicijskih kuponov ob njihovem
vplačilu.
(5) Izstopne stroške obračuna družba
za upravljanje v odstotku od zneska izplačila investicijskih kuponov ob
njihovem izplačilu. Izstopni stroški pri izplačilu posameznega investicijskega kupona
ne smejo presegati 3 odstotkov od zneska izplačila investicijskih kuponov ob
njihovem izplačilu.
246. člen
(provizija za upravljanje)
(1) Družba za upravljanje je za
opravljanje storitev upravljanja vzajemnega sklada upravičena do provizije za
upravljanje v višini, določeni v pravilih upravljanja vzajemnega sklada.
(2) Provizija za upravljanje je
izražena v odstotku od povprečne letne čiste vrednosti sredstev vzajemnega
sklada.
(3) Provizija za upravljanje se družbi
za upravljanje izplačuje iz sredstev vzajemnega sklada za obdobja in v rokih,
določenih v pravilih upravljanja vzajemnega sklada.
247. člen
(stroški poslovanja vzajemnega sklada)
(1) Poleg provizije za upravljanje je
družba za upravljanje iz sredstev vzajemnega sklada upravičena izvršiti plačila
samo za tiste vrste stroškov v zvezi z upravljanjem vzajemnega sklada, ki so
določeni v pravilih upravljanja vzajemnega sklada.
(2) Pravila upravljanja vzajemnega
sklada lahko določijo, da je družba za upravljanje iz sredstev vzajemnega
sklada poleg plačila provizije za upravljanje upravičena izvršiti tudi plačila
za vse oziroma posamezne od naslednjih vrst stroškov, ki nastanejo pri
poslovanju vzajemnega sklada:
1.     
stroškov, povezanih s pridobitvijo in odsvojitvijo premoženja vzajemnega
sklada, kot so provizije in stroški borznih posrednikov, upravljavcev
organiziranih trgov in večstranskih sistemov trgovanja, upravljavcev
poravnalnih sistemov oziroma klirinško-depotnih družb, stroškov vstopanja na
organizirane trge ter proporcionalnega dela stroškov provizij in drugih
stroškov svetovalnih družb, povezanih s skupnim nastopom družbe za upravljanje
z drugimi prodajalci pri prodaji sredstev vzajemnega sklada z namenom doseči
izvedbo posla za račun vzajemnega sklada ugodneje, kot bi jo bilo mogoče doseči
brez skupnega nastopa;
2.     
stroškov plačilnega prometa;
3.     
stroškov revidiranja letnega poročila vzajemnega sklada in stroškov
zunanjih strokovnjakov, povezanih s pripravo in revidiranjem letnega poročila;
4.     
stroškov obveščanja imetnikov investicijskih kuponov po tem zakonu in
drugih predpisih, ki zahtevajo obveščanje imetnikov investicijskih kuponov;
5.     
stroškov uveljavljanja pravic iz finančnih instrumentov, ki so v lasti
vzajemnega sklada, za račun vzajemnega sklada;
6.     
stroškov v zvezi s postopki iz tretjega odstavka 169. člena in drugega
odstavka 170. člena tega zakona;
7.     
davkov in drugih obveznih dajatev v zvezi s premoženjem vzajemnega
sklada oziroma s prometom s tem premoženjem;
8.     
stroškov skrbniških storitev skrbnika;
9.     
stroškov obresti in drugih stroškov zadolževanja za posojila, ki jih v
skladu s tem zakonom družba za upravljanje najema za račun vzajemnega sklada;
10.  
stroškov v zvezi z razdelitvijo čistega dobička oziroma prihodkov
vzajemnega sklada.
248. člen
(drugi stroški, do povrnitve katerih je v
breme posameznega imetnika investicijskih kuponov upravičena družba za
upravljanje)
Pravila upravljanja vzajemnega sklada lahko
določajo, da je družba za upravljanje v breme posameznega imetnika
investicijskega kupona tega vzajemnega sklada upravičena do povračila
administrativnih stroškov, ki družbi za upravljanje nastanejo v zvezi:
1.     
s prenosom investicijskih kuponov vzajemnega sklada na podlagi enajstega
odstavka 227. člena;
2.     
z vpisom oziroma izbrisom pravic tretjih oseb na investicijskih kuponih
vzajemnih skladov oziroma terjatvah iz investicijskih kuponov vzajemnih
skladov, ali
3.     
s posredovanjem izpisa stanja investicijskih kuponov na zahtevo
vlagatelja.
249. člen
(celotni stroški poslovanja vzajemnega
sklada)
(1) Družba za upravljanje v zvezi s
poslovanjem vzajemnega sklada izračuna in objavi podatek o celotnih stroških
poslovanja vzajemnega sklada v preteklem poslovnem letu.
(2) Celotni stroški poslovanja
vzajemnega sklada se izrazijo v odstotku od povprečne letne čiste vrednosti
sredstev vzajemnega sklada.
(3) Agencija predpiše metodologijo za
izračun celotnih stroškov poslovanja vzajemnega sklada ter način in rok objave
teh podatkov.
7.6. Delitev čistega dobička oziroma
prihodkov vzajemnega sklada
250. člen
(razdelitev čistega dobička oziroma
prihodkov vzajemnega sklada)
(1) Družba za upravljanje v pravilih
upravljanja vzajemnega sklada opredeli, ali bo čisti dobiček oziroma prihodke
razdelila imetnikom investicijskih kuponov ali ga bo zadržala.
(2) Razdelitev ali zadržanje čistega
dobička oziroma prihodkov vzajemnega sklada se izvede v skladu z aktom Agencije
in v skladu s pravili upravljanja vzajemnega sklada.
(3) Agencija predpiše podrobnejšo
vsebino pravila za razdelitev ali zadržanje čistega dobička oziroma prihodkov
vzajemnega sklada.
7.7. Pravila upravljanja vzajemnega
sklada
251. člen
(pravila upravljanja vzajemnega sklada)
(1) Pravila upravljanja vzajemnega
sklada urejajo vsebino pravnih razmerij med družbo za upravljanje, ki upravlja
vzajemni sklad, in imetniki investicijskih kuponov vzajemnega sklada.
(2) Pravila upravljanja vzajemnega
sklada vsebujejo:
1.     
ime vzajemnega sklada;
2.     
naložbena pravila vzajemnega sklada;
3.     
posredne in neposredne stroške povezane z naložbo v vzajemni sklad, in
sicer:
- 
višino vstopnih oziroma izstopnih stroškov in način njihovega izračuna
ter plačila,
- 
višino provizije za upravljanje in način njenega obračuna,
- 
vrste drugih stroškov, ki nastanejo pri poslovanju vzajemnega sklada,
- 
višino provizije za opravljanje skrbniških storitev in način njenega
obračuna,
- 
vrste drugih stroškov, do povrnitve katerih je v breme sredstev
vzajemnega sklada upravičen skrbnik,
- 
vrste morebitnih drugih stroškov, ki bremenijo sredstva vzajemnega
sklada, in
- 
navedbo, kje je vlagatelju na voljo podatek o celotnih stroških
poslovanja vzajemnega sklada;
4.     
ureditev vplačil in izplačil:
- 
način izračuna nakupne vrednosti investicijskega kupona ter postopek
vplačil in izdaje investicijskih kuponov, vključno s pogoji in omejitvami
vplačil s prenosljivimi vrednostnimi papirji,
- 
način izračuna odkupne vrednosti investicijskega kupona ter postopek
unovčitve in izplačila vrednosti investicijskega kupona, vključno s pogoji in
omejitvami izplačil s prenosljivimi vrednostnimi papirji,
- 
pogoje in okoliščine, v katerih lahko vzajemni sklad začasno zaustavi
prodajo oziroma odkup investicijskih kuponov in pogoje, kdaj lahko uvede
začasni delni odkup investicijskih kuponov ter način izvršitve teh ukrepov;
5.     
opredelitev uporabe prihodkov oziroma čistega dobička vzajemnega sklada
in v primeru razdelitve prihodkov imetnikom investicijskih kuponov tudi:
- 
opis rokov in načina zajetja imetnikov investicijskih kuponov vzajemnega
sklada,
- 
opis načina razdelitve teh prihodkov,
- 
davčne posledice takšne razdelitve za imetnike investicijskih kuponov in
za vzajemni sklad, in
- 
vpliv razdelitve na vrednost enote premoženja vzajemnega sklada
naslednji dan po razdelitvi in izplačilu teh prihodkov v denarni obliki oziroma
v obliki premijskih enot;
6.     
način obveščanja javnosti in imetnikov investicijskih kuponov o
finančnem in pravnem položaju vzajemnega sklada, o njegovem poslovanju in o
zamenjavi skrbnika;
7.     
pogoje in način združitve vzajemnega sklada in zagotavljanje zaščite
imetnikov investicijskih kuponov vzajemnega sklada v takem primeru;
8.     
pogoje in način prenosa opravljanja skrbniških storitev na drugega
skrbnika in zagotavljanje zaščite imetnikov investicijskih kuponov v takem
primeru;
9.     
pogoje in način prenosa upravljanja vzajemnega sklada na drugo družbo za
upravljanje,
10.  
razloge za likvidacijo na podlagi sklepa upravljavca in opis postopka
likvidacije vzajemnega sklada;
11.  
druge pravice imetnikov investicijskih kuponov in način uresničitve teh
pravic;
12.  
okoliščine in postopek spremembe pravil upravljanja in s tem povezanih
pravic imetnikov investicijskih kuponov vzajemnega sklada, navedbo datuma
uveljavitve pravil upravljanja ter mesta, načina in časa obveščanja imetnikov
investicijskih kuponov o spremembi pravil upravljanja vzajemnega sklada.
(3) Pravila upravljanja vzajemnega
sklada se izdelajo in objavljena v slovenskem jeziku.
(4) Agencija predpiše podrobnejšo
vsebino pravil upravljanja vzajemnega sklada.
252. člen
(soglasje k pravilom upravljanja
vzajemnega sklada)
(1) Pravila upravljanja vzajemnega
sklada začnejo veljati, ko družba za upravljanje pridobi soglasje Agencije k
tem pravilom.
(2) Zahtevi za izdajo soglasja k
pravilom upravljanja vzajemnega sklada se priloži besedilo pravil upravljanja
vzajemnega sklada.
(3) Agencija izda soglasje k pravilom
upravljanja vzajemnega sklada, če je njihova vsebina v skladu z določbami tega
zakona in predpisi, izdanimi na njegovi podlagi.
(4) Ko družba za upravljanje vloži
zahtevo za izdajo dovoljenja za upravljanje vzajemnega sklada, se postopek
odločanja o izdaji soglasja k pravilom upravljanja tega vzajemnega sklada lahko
združi s postopkom odločanja o dovoljenju za upravljanje vzajemnega sklada.
253. člen
(spremembe pravil upravljanja)
(1) Družba za upravljanje za spremembo
pravil upravljanja vzajemnega sklada pridobi soglasje Agencije.
(2) Družba za upravljanje, ki želi
bistveno spremeniti naložbeno politiko vzajemnega sklada, za takšno spremembo
pridobi dovoljenje Agencije. Šteje se, da je Agencija družbi za upravljanje
izdala dovoljenje za bistveno spremembo naložbene politike s tem, ko je izdala
soglasje k spremembi pravil upravljanja vzajemnega sklada.
(3) Zahtevi za izdajo soglasja k
spremembi pravil upravljanja vzajemnega sklada se priloži:
1.     
besedilo pravil upravljanja vzajemnega sklada, iz katerega so razvidne
spremembe oziroma dopolnitve besedila, 
2.     
prečiščeno besedilo spremenjenih pravil upravljanja vzajemnega sklada,
3.     
besedilo obvestila imetnikom investicijskih kuponov iz devetega odstavka
tega člena,
4.     
besedilo objave informacije iz devetega odstavka tega člena,
5.     
obrazložitev učinkov spremenjene naložbene politike za imetnike
investicijskih kuponov vzajemnega sklada, če se sprememba pravil upravljanja
vzajemnega sklada nanaša tudi na spremembe naložbene politike tega sklada in 
6.     
drugo dokumentacijo, ki jo predpiše Agencija in na podlagi katere lahko
oceni vpliv spremenjene naložbene politike za obstoječe vlagatelje vzajemnega
sklada.
(4) Hkrati z zahtevo za soglasje k
spremembi pravil upravljanja vzajemnega sklada družba za upravljanje vloži
zahtevo za objavo spremembe prospekta, ki se nanaša na spremembo podatkov v
prospektu zaradi spremembe pravil upravljanja vzajemnega sklada.
(5) O zahtevi iz prejšnjega odstavka
odloči Agencija hkrati z odločitvijo o soglasju k spremembi pravil upravljanja
vzajemnega sklada.
(6) Za odločanje o zahtevi iz četrtega
odstavka tega člena se ne uporablja peti odstavek 197. člena tega zakona.
(7) Agencija izda soglasje k spremembi
pravil upravljanja vzajemnega sklada, če:
1.     
je vsebina spremembe teh pravil, vsebina obvestila imetnikom in vsebina
objave obvestila v skladu z določbami tega zakona in predpisi, izdanimi na
njegovi podlagi;
2.     
oceni, da je bistvena sprememba naložbene politike vzajemnega sklada
vsebinsko in časovno utemeljena, če se sprememba pravil upravljanja vzajemnega
sklada nanaša tudi na spremembe naložbene politike tega sklada.
(8) Če pravila upravljanja vzajemnega
sklada ne določajo daljšega roka za uveljavitev sprememb, začnejo spremembe teh
pravil veljati:
1.     
z iztekom enega meseca od objave iz devetega odstavka tega člena, če se
spremembe nanašajo izključno oziroma vključno na eno ali več vsebin iz 2. in 3.
točke drugega odstavka 251. člena tega zakona, ali
2.     
z iztekom osmih delovnih dni od objave iz devetega odstavka tega člena,
če se spremembe nanašajo samo na vsebine pravil upravljanja, ki niso vsebine iz
2. in 3. točke drugega odstavka 251. člena tega zakona.
(9) Družba za upravljanje po prejemu
soglasja Agencije k spremembi pravil upravljanja vzajemnega sklada v osmih dneh
objavi informacijo o spremembi pravil upravljanja. Če se spremembe pravil upravljanja nanašajo na naložbena pravila
vzajemnega sklada ali na posredne in neposredne stroške, povezane z naložbo v
vzajemni sklad, družba za upravljanje v 15 dneh po prejemu soglasja Agencije k
spremembi pravil upravljanja vzajemnega sklada vsakemu imetniku investicijskega
kupona vzajemnega sklada posreduje obvestilo o teh spremembah.
(10) Ne glede na prvi in deveti odstavek
tega člena družbi za upravljanje ni treba pridobiti soglasja Agencije za
spremembo pravil upravljanja vzajemnega sklada, objaviti informacije o
spremembi pravil upravljanja vzajemnega sklada in imetnikom investicijskega
kupna posredovati obvestila o spremembah, če se spremembe pravil upravljanja
vzajemnega sklada nanašajo samo na sklice na objavo aktov v uradnih
publikacijah.
(11) Agencija
predpiše podrobnejšo vsebino objave in obvestila, način objave informacije ter
način posredovanja obvestila imetnikom investicijskih kuponov iz devetega odstavka tega člena.
7.8. Oblikovanje vzajemnega sklada
254. člen
(oblikovanje vzajemnega sklada)
(1) V Republiki Sloveniji lahko
vzajemni sklad oblikuje samo družba za upravljanje. (2) Družba za
upravljanje oblikuje vzajemni sklad tako, da:
1.     
sprejme pravila upravljanja vzajemnega sklada,
2.     
s skrbnikom sklene pogodbo o opravljanju skrbniških storitev in
3.     
pridobi dovoljenje za upravljanje vzajemnega sklada.
(3) Vzajemni sklad je oblikovan, ko
družba za upravljanje pridobi dovoljenje Agencije za upravljanje vzajemnega
sklada.
255. člen
(prepoved sprejemanja vplačil)
Družba za upravljanje ne sme sprejemati
vplačil investicijskih kuponov vzajemnega sklada, dokler vzajemni sklad ni
oblikovan.
256. člen
(zahteva za izdajo dovoljenja za
upravljanje vzajemnega sklada)
(1) Zahtevi za izdajo dovoljenja za
upravljanje vzajemnega sklada družba za upravljanje priloži:
1.     
dokument s ključnimi podatki za vlagatelje vzajemnega sklada;
2.     
načrt upravljanja tveganj vzajemnega sklada.
(2) Agencija lahko od družbe za
upravljanje zahteva tudi dodatne podatke, ki jih potrebuje za oceno ali družba
za upravljanje izpolnjuje pogoje, ki jih določa ta zakon oziroma predpisi, izdani
na njegovi podlagi.
(3) Če zahtevo iz prvega odstavka tega
člena vloži družba za upravljanje države članice, zahtevi predloži tudi
sklenjene pogodbe o prenosu opravljanja storitve upravljanja premoženja in
pogodbe o prenosu administrativnih storitev na druge osebe.
(4) Če družba za upravljanje države
članice v Republiki Sloveniji že upravlja enak tip investicijskega sklada,
dokumentacije iz prejšnjega odstavka ne predloži ponovno, temveč se navede samo
sklic na dokumentacijo, ki je že bila predložena.
(5) Agencija lahko za namene
preverjanja zagotavljanja skladnosti poslovanja družbe za upravljanje države
članice na območju Republike Slovenije od pristojnega nadzornega organa družbe
za upravljanje države članice zahteva dodatne informacije o tem, ali se
dovoljenje, ki ga ima družba za upravljanje države članice za opravljanje
storitev upravljanja investicijskih skladov, nanaša tudi na tip investicijskega
sklada, na katerega se nanaša zahteva za izdajo dovoljenja za upravljanje.
257. člen
(odločanje o dovoljenju za upravljanje
vzajemnega sklada)
(1) Agencija izda dovoljenje za
upravljanje vzajemnega sklada, če ugotovi, da družba za upravljanje izpolnjuje
pogoje za upravljanje vzajemnega sklada, na katerega se nanaša zahteva za
izdajo dovoljenja.
(2) Agencija lahko družbi za
upravljanje zavrne zahtevo za izdajo dovoljenja za upravljanje vzajemnega
sklada, če:
1.     
družba za upravljanje ni pridobila dovoljenja Agencije za sklenitev
pogodbe o opravljanju skrbniških storitev iz 174. člena tega zakona;
2.     
Agencija družbi za upravljanje ni podala soglasja k pravilom upravljanja
vzajemnega sklada v skladu s 252. členom tega zakona;
3.     
družba za upravljanje ni pridobila dovoljenja Agencije za objavo
prospekta iz 197. člena tega zakona;
4.     
dovoljenje za opravljanje storitev upravljanja investicijskega sklada
družbi za upravljanje ne dovoljuje upravljanja takšnega tipa investicijskega
sklada;
5.     
družba za upravljanje ne izpolnjuje drugih pogojev za upravljanje vzajemnega
sklada, ki jih določa ta zakon oziroma predpisi, izdani na njegovi podlagi.
(3) Agencija lahko zavrne zahtevo za
izdajo dovoljenja za upravljanje vzajemnega sklada družbi za upravljanje, tudi
če le-ta že opravlja storitve upravljanja investicijskih skladov v Republiki
Sloveniji in ji je bila zaradi kršitev določb zakona že izdana dokončna
odločba.
(4) Agencija lahko družbi za
upravljanje države članice zavrne zahtevo za izdajo dovoljenja za upravljanje
vzajemnega sklada, tudi če zahtevi ni predložila dokumentov iz tretjega
odstavka prejšnjega člena.
(5) Če zahtevo za izdajo dovoljenja za
upravljanje vzajemnega sklada vloži družba za upravljanje države članice, se
Agencija pred zavrnitvijo te zahteve posvetuje s pristojnim nadzornim organom
države članice.
7.9. Prenos upravljanja vzajemnega
sklada
7.9.1. Pogodbeni prenos
upravljanja
258. člen
(pogodba o prenosu upravljanja)
(1) Družba za upravljanje, ki upravlja
vzajemni sklad (v nadaljnjem besedilu: prenosna družba za upravljanje), lahko
prenese upravljanje tega sklada na drugo družbo za upravljanje (v nadaljnjem
besedilu: prevzemna družba za upravljanje), če prevzemna družba za upravljanje
izpolnjuje pogoje za upravljanje vzajemnega sklada, katerega upravljanje je
predmet prenosa, določene s tem zakonom in predpisi, izdanimi na njegovi
podlagi.
(2) Pogodba o prenosu upravljanja
vključuje:
1.     
opis vseh postopkov in dejanj, ki jih bosta družbi opravili v zvezi s
prenosom upravljanja;
2.     
rok, ki se šteje od objave obvestila o prenosu upravljanja, v katerem
bosta družbi opravili prenos upravljanja, in ne sme biti krajši od enega
meseca.
259. člen
(dovoljenje za prevzem upravljanja)
Pred prenosom upravljanja vzajemnega sklada
prevzemna družba za upravljanje pridobi dovoljenje Agencije za prevzem upravljanja.
260. člen
(zahteva za izdajo dovoljenja za prevzem
upravljanja)
(1) Zahtevi za izdajo dovoljenje za
prevzem upravljanja se priloži:
1.     
pogodbo o prenosu upravljanja;
2.     
listine iz prvega odstavka 256. člena tega zakona;
3.     
besedilo obvestila imetnikom investicijskih kuponov iz prvega odstavka
263. člena tega zakona;
4.     
besedilo objave informacije iz prvega odstavka 263. člena tega zakona.
(2) Če zahtevo iz prejšnjega odstavka
vloži prevzemna družba za upravljanje države članice, se uporabljajo tudi
tretji do peti odstavek 256. člena tega zakona.
(3) Hkrati z zahtevo za prevzem
upravljanja prevzemna družba za upravljanje vloži tudi:
1.     
zahtevo za izdajo dovoljenja za sklenitev oziroma spremembo pogodbe o
opravljanju skrbniških storitev iz 174. člena tega zakona;
2.     
zahtevo za izdajo dovoljenja za objavo spremembe prospekta iz 197. člena
tega zakona, ki se nanaša na spremembo podatkov v prospektu zaradi prenosa
upravljanja.
(4) O zahtevah iz prejšnjega odstavka
odloči Agencija hkrati z odločitvijo o dovoljenju za prevzem upravljanja.
(5) Za odločanje o zahtevi iz 2. točke
tretjega odstavka tega člena se ne uporablja peti odstavek 197. člena tega
zakona.
261. člen
(odločanje o dovoljenju za prevzem
upravljanja)
(1) Agencija lahko družbi za
upravljanje zavrne zahtevo za izdajo dovoljenja za prevzem upravljanja
vzajemnega sklada, če:
1.     
družba za upravljanje ni pridobila dovoljenj iz tretjega odstavka
prejšnjega člena;
2.     
dovoljenje za opravljanje storitev upravljanja investicijskega sklada
družbi za upravljanje ne dovoljuje upravljanje takšnega tipa investicijskega
sklada;
3.     
vsebina obvestila imetnikom in vsebina objave iz 263. člena tega zakona
ni v skladu tem zakonom in predpisi, izdanimi na njegovi podlagi;
4.     
družba za upravljanje ne izpolnjuje drugih pogojev za upravljanje
vzajemnega sklada, katerega upravljanje je predmet prevzema, ki jih določa ta
zakon oziroma predpisi, izdani na njegovi podlagi.
(2) Agencija lahko zavrne zahtevo za
izdajo dovoljenja za prevzem upravljanja vzajemnega sklada prevzemni družbi za
upravljanje, tudi če ta že opravlja storitve upravljanja vzajemnih skladov v
Republiki Sloveniji in so pri tem izpolnjeni razlogi iz 478. člena tega zakona.
(3) Agencija lahko družbi za
upravljanje države članice zavrže zahtevo za izdajo dovoljenja za prevzem
upravljanja vzajemnega sklada tudi, če zahtevi ni predložila dokumentov iz
tretjega odstavka 256. člena tega zakona.
(4) Če zahtevo za izdajo dovoljenja za
prevzem upravljanja vzajemnega sklada vloži prevzemna družba za upravljanje
države članice, se Agencija pred zavrnitvijo zahteve za izdajo dovoljenja za
prevzem upravljanja vzajemnega sklada posvetuje s pristojnim nadzornim organom
države članice.
262. člen
(učinki dovoljenja za prevzem upravljanja)
Dovoljenje za prevzem upravljanja ima za
prevzemno družbo za upravljanje enake učinke in posledice, kot jih ima
dovoljenje za upravljanje vzajemnega sklada.
263. člen
(obveščanje imetnikov investicijskih
kuponov o prenosu upravljanja)
(1) Prevzemna in prenosna družba za
upravljanje po prejemu dovoljenja Agencije za prevzem upravljanja v osmih dneh
objavita informacijo o prenosu upravljanja vzajemnega sklada in v 15 dneh
vsakemu imetniku investicijskega kupona vzajemnega sklada, katerega upravljanje
je predmet prenosa, posredujeta obvestilo o tem prenosu.
(2) Agencija predpiše podrobnejšo vsebino
objave in obvestila imetnikom investicijskih kuponov, način objave ter način
posredovanja obvestila imetnikom investicijskih kuponov iz prvega odstavka tega
člena.
264. člen
(pravne posledice prenosa upravljanja)
(1) S potekom roka iz 2. točke drugega
odstavka 258. člena tega zakona nastopijo naslednje pravne posledice:
1.     
vse pravice in obveznosti prenosne družbe za upravljanje v zvezi z
upravljanjem vzajemnega sklada preidejo na prevzemno družbo za upravljanje;
2.     
prenosni družbi za upravljanje preneha dovoljenje za upravljanje
vzajemnega sklada, katerega upravljanje je predmet prenosa.
(2) Prevzemna in prenosna družba za
upravljanje do poteka roka iz 2. točke drugega odstavka 258. člena tega zakona
opravita vse postopke in dejanja, potrebne za prenos upravljanja vzajemnega
sklada in Agenciji predložita poročilo o postopkih in dejanjih, ki sta jih v
zvezi s tem opravili.
7.9.2. Prisilni prenos
upravljanja
265. člen
(razlogi za prisilni prenos upravljanja
vzajemnega sklada)
Prisilni prenos upravljanja vzajemnega
sklada se opravi, če je:
1.     
Agencija družbi za upravljanje s pravnomočno odločbo odvzela dovoljenje
za opravljanje storitev upravljanja investicijskih skladov oziroma tega tipa
investicijskih skladov;
2.     
nad družbo za upravljanje začet stečajni postopek ali postopek prisilne
likvidacije.
266. člen
(obveznosti skrbnika)
(1) Skrbnik ob nastopu razloga za
prisilni prenos upravljanja vzajemnega sklada, do nastopa pravnih posledic
prenosa upravljanja, opravlja tiste posle upravljanja vzajemnega sklada, s
katerimi ni mogoče odlašati.
(2) Za posle upravljanja vzajemnega
sklada iz prejšnjega odstavka se štejejo zlasti:
1.     
posli, zaradi katerih bi, če jih skrbnik ne bi opravil, za premoženje
vzajemnega sklada nastala škoda;
2.     
administrativne storitve, povezane s poslovanjem vzajemnega sklada iz 2.
točke 99. člena tega zakona.
(3) Ob nastopu razloga za prisilni
prenos upravljanja skrbnik za račun vzajemnega sklada zaustavi vplačila in
odkup investicijskih kuponov vzajemnega sklada, pri čemer v zvezi z obveščanjem
vlagateljev in poročanjem Agenciji smiselno upošteva splošne akte Agencije.
(4) Od nastopa razloga za prisilni
prenos upravljanja vzajemnega sklada do nastopa pravnih posledic prenosa
upravljanja je skrbnik upravičen do provizije in drugih nadomestil, ki skladno
s pravili upravljanja vzajemnega sklada pripadajo družbi za upravljanje.
267. člen
(izbor prevzemne družbe za upravljanje in
prenos upravljanja)
(1) V dveh mesecih od nastopa razloga
za prisilni prenos upravljanja vzajemnega sklada iz 163. člena tega zakona skrbnik
opravi ustrezen postopek zbiranja ponudb družb za upravljanje, ki izpolnjujejo
pogoje za prevzem upravljanja vzajemnega sklada in so pripravljene prevzeti
upravljanje vzajemnega sklada.
(2) Skrbnik poziv za predložitev
ponudb iz prejšnjega odstavka naslovi na vse družbe za upravljanje, ki v
Republiki Sloveniji že upravljajo vzajemne sklade.
(3) Če skrbniku ponudita prevzem
upravljanja vzajemnega sklada dve ali več družb za upravljanje, ki izpolnjujejo
pogoje za prevzem upravljanja vzajemnega sklada, skrbnik pri izbiri prevzemne
družbe za upravljanje ravna izključno v interesu vlagateljev v vzajemni sklad.
(4) Skrbnik in prevzemna družba za
upravljanje skleneta pogodbo o prenosu upravljanja. Za vsebino te pogodbe se
smiselno uporablja drugi odstavek 258. člena tega zakona, pri čemer rok, v
katerem bosta skrbnik in prevzemna družba opravili prenos upravljanja, ne sme
biti daljši od enega meseca.
(5) Za prisilni prenos upravljanja se
smiselno uporabljajo 259. do 264. člen tega zakona.
268. člen
(likvidacija vzajemnega sklada, kadar
prisilni prenos upravljanja ni mogoč)
(1) Skrbnik namesto prisilnega prenosa
upravljanja vzajemnega sklada začne likvidacijo vzajemnega sklada, če:
1.     
se postopka zbiranja ponudb iz prvega odstavka prejšnjega člena ne
udeleži nobena družba za upravljanje, ki izpolnjuje pogoje za prevzem
upravljanja vzajemnega sklada;
2.     
prevzemna družba za upravljanje v 15 dneh po sklenitvi pogodbe o
prevzemu upravljanja s skrbnikom ne vloži zahteve za izdajo dovoljenja za
prevzem upravljanja vzajemnega sklada;
3.     
Agencija zavrže oziroma zavrne zahtevo prevzemne družbe za upravljanje
za prevzem upravljanja, razen če Agencija skrbniku izda soglasje za ponovitev
postopka zbiranja ponudb iz prvega odstavka prejšnjega člena.
(2) Kadar prisilni prenos upravljanja
ni mogoč, se za likvidacijo vzajemnega sklada smiselno uporabljajo 298. do 300.
člen tega zakona.
7.10. Združitev vzajemnih skladov
7.10.1. Splošne določbe
269. člen
(združitev vzajemnih skladov)
(1) Dva ali več vzajemnih skladov se
lahko združi s pripojitvijo ali spojitvijo.
(2) Pripojitev se opravi s prenosom
celotnega premoženja enega ali več vzajemnih skladov (prenosni sklad) na
drug obstoječ vzajemni sklad (prevzemni sklad).
(3) Spojitev se opravi z ustanovitvijo
novega vzajemnega sklada (prevzemni sklad), na katerega se prenese celotno
premoženje dveh ali več vzajemnih skladov, ki se spajajo (prenosni sklad).
(4) V postopku združitve vzajemnih
skladov je lahko udeleženih več prenosnih skladov in samo en prevzemni sklad.
270. člen
(pravne posledice združitve)
(1) Prenosni sklad z združitvijo
preneha brez izvedbe likvidacijskega postopka.
(2) Pri združitvi preidejo vse
premoženje ter pravice in obveznosti prenosnega sklada na prevzemni sklad.
(3) Družba za upravljanje, ki upravlja
prevzemni sklad, stopi v svojem imenu in za račun prevzemnega sklada v vsa
pravna razmerja, v katerih je bila družba za upravljanje, ki upravlja prenosni
sklad, v svojem imenu in za račun prenosnega sklada.
(4) Imetnik investicijskih kuponov
prenosnega sklada dobi po izvedenem postopku združitve investicijske kupone
prevzemnega sklada skladno z določenim menjalnim razmerjem.
271. člen
(denarno izplačilo prevzemnega sklada pri
menjavi investicijskih kuponov)
(1) Če pri menjavi investicijskih
kuponov prenosnega sklada za prenosljive investicijske kupone prevzemnega
sklada, imetniku investicijskih kuponov prenosnega sklada ne pripade celo
število prenosljivih investicijskih kuponov prevzemnega sklada, lahko družba za
upravljanje prevzemnega sklada temu imetniku vrednost enot premoženja, ki
sestavljajo delno pravico, izplača v denarju.
(2) Vsota denarnih izplačil iz
prejšnjega odstavka ne sme presegati 10 odstotkov čiste vrednosti sredstev na
novo izdanih enot prevzemnega sklada, ki so posledica združitve.
272. člen
(dan obračuna združitve in dan izvedbe
združitve)
(1) Dan obračuna združitve je dan, ko
se določi menjalno razmerje, po katerem se bodo investicijski kuponi prenosnega
sklada zamenjali za investicijske kupone prevzemnega sklada.
(2) Dan obračuna združitve ne sme biti
določen pozneje kakor 60. dan po dnevu, ko družba za upravljanje, ki upravlja
prenosni sklad, prejme odločbo Agencije o izdaji dovoljenja za združitev.
(3) Dan izvedbe združitve je dan, ko
se opravi prenos premoženja in obveznosti iz prenosnega sklada na prevzemni
sklad ter dan, na katerega se opravi, ali, če so investicijski kuponi izdani
kot pisne listine, dan, s katerim se začne, menjava investicijskih kuponov
prenosnega sklada za investicijske kupone prevzemnega sklada.
273. člen
(načela in pogoji združitve)
(1) Čista vrednost sredstev
prevzemnega sklada je po opravljenem postopku preoblikovanja najmanj enaka
vsoti čiste vrednosti sredstev prenosnega in prevzemnega sklada pred tem
postopkom. Skupna vrednost vseh investicijskih kuponov prevzemnega sklada,
katerih imetnik postane neka oseba po opravljenem postopku združitve, je
najmanj enaka skupni vrednosti vseh investicijskih kuponov prenosnega sklada,
katerih imetnik je bila ista oseba pred tem postopkom.
(2) Združitev vzajemnih skladov je
dopustna le, če se po opravljenem postopku združitve ne poslabša premoženjski
položaj imetnikov investicijskih kuponov vzajemnih skladov, udeleženih pri
združitvi.
(3) Pri denarnem izplačilu imetnikom
investicijskih kuponov prenosnega sklada skladno z 271. členom tega zakona se
za namen iz prvega in drugega odstavka tega člena denarno izplačilo imetnikom
prenosnega sklada prišteje k skupni vrednosti investicijskih kuponov
prevzemnega sklada.
7.10.2. Postopek združitve
vzajemnih skladov
7.10.2.1. Postopek pripojitve
274. člen
(dovoljenje za pripojitev)
(1) Družba za upravljanje, ki upravlja
prenosni sklad, pred izvedbo prenosa premoženja prenosnega sklada na prevzemni
sklad pridobi dovoljenje Agencije (v nadaljnjem besedilu: dovoljenje za
pripojitev).
(2) Če v postopku pripojitve sodeluje
več prenosnih skladov, ki jih upravlja ista družba za upravljanje, družba za
upravljanje pridobi dovoljenje za pripojitev za vsak prenosni sklad posebej.
(3) Če v postopku pripojitve sodeluje
več prenosnih skladov, ki jih upravljajo različne družbe za upravljanje,
dovoljenje za pripojitev pridobi vsaka družba za upravljanje, ki upravlja
prenosni sklad.
(4) Šteje se, da je Agencija z izdajo
dovoljenja za pripojitev izdala tudi dovoljenje za spremembo pravil upravljanja
prenosnega sklada.
275. člen
(zahteva za izdajo dovoljenja za
pripojitev)
(1) Zahtevo za izdajo dovoljenja za
pripojitev vloži družba za upravljanje, ki upravlja prenosni sklad.
(2) Zahtevi za izdajo dovoljenja za
pripojitev družba za upravljanje, ki upravlja prenosni sklad, priloži:
1.     
načrt pripojitve v skladu z 276. členom tega zakona;
2.     
prospekt in dokument s ključnimi podatki za vlagatelje prevzemnega
sklada;
3.     
mnenje skrbnika o pripojitvi iz 277. člena tega zakona;
4.     
obvestilo o pripojitvi imetnikom investicijskih kuponov prenosnega in prevzemnega
sklada iz 278. člena tega zakona.
276. člen
(načrt pripojitve)
(1) Družbi za upravljanje, ki
upravljajta prenosni in prevzemni sklad, sprejmeta skupni načrt pripojitve.
(2) Načrt pripojitve vsebuje:
1.     
ime vzajemnih skladov udeleženih pri pripojitvi, firmo in sedež družb za
upravljanje, ki upravljajo te sklade, ter navedbo, da se bo združitev izvedla s
pripojitvijo;
2.     
kratek opis razlogov za izvedbo pripojitve in njihovo utemeljitev;
3.     
opis predvidenih posledic pripojitve za imetnike investicijskih kuponov
prenosnega in prevzemnega sklada;
4.     
predstavitev načina vrednotenja sredstev in obveznosti prenosnega in
prevzemnega sklada na dan obračuna združitve;
5.     
opis metodologije, ki bo na dan obračuna združitve uporabljena za
izračun menjalnega razmerja;
6.     
navedbo predvidenega dneva izvedbe združitve;
7.     
natančen opis postopkov v zvezi s prenosom premoženja s prenosnega na
prevzemni sklad in v zvezi z menjavo investicijskih kuponov prenosnega sklada
za investicijske kupone prevzemnega sklada.
(3) Agencija od družb za upravljanje
prenosnega in prevzemnega sklada ne sme zahtevati, da v načrt pripojitve
vključita še dodatne informacije.
(4) Poleg informacij in dokumentov iz
drugega odstavka tega člena lahko družbi za upravljanje prenosnega in
prevzemnega sklada v načrt pripojitve vključita še dodatne informacije, povezane
s pripojitvijo.
(5) Načrt pripojitve podpišejo vsi
člani uprave ali izvršni direktorji upravnega odbora družbe za upravljanje, ki
upravlja prenosni sklad in vsi člani uprave ali izvršni direktorji upravnega
odbora družbe za upravljanje, ki upravlja prevzemni sklad.
(6) Če je prenosnih skladov več,
sprejmejo družbe za upravljanje, ki upravljajo prenosne sklade, z družbo za
upravljanje, ki upravlja prevzemni sklad, enoten načrt pripojitve.
(7) Če družba za upravljanje upravlja
prenosni in prevzemni sklad, sprejme načrt pripojitve sama.
277. člen
(mnenje skrbnika o pripojitvi)
(1) Skrbniki vzajemnih skladov,
udeleženih pri pripojitvi, ločeno in neodvisno drug od drugega na podlagi
načrta pripojitve iz prejšnjega člena, ki se nanaša na vzajemni sklad, za
katerega opravljajo skrbniške storitve, pregledajo nameravano pripojitev in
izdajo mnenje o pripojitvi.
(2) V mnenju skrbnik izrecno navede,
ali so 1., 6. in 7. točka drugega odstavka prejšnjega člena pripravljene v
skladu s tem zakonom in pravili upravljanja vzajemnega sklada.
(3) Stroški, povezani s pripravo
mnenja skrbnika o pripojitvi, ne smejo biti plačani iz sredstev vzajemnih
skladov, ki so udeleženi pri pripojitvi.
278. člen
(obvestilo imetnikom investicijskih
kuponov o pripojitvi)
(1) Družba za upravljanje, ki upravlja
prevzemni sklad, vsakega imetnika investicijskega kupona prevzemnega sklada
obvesti o vseh dejstvih in okoliščinah pripojitve, tako da lahko imetnik
investicijskega kupona prevzemnega sklada oceni posledice, ki jih bo pripojitev
imela za njegovo naložbo v prevzemnem skladu.
(2) Družba za upravljanje, ki upravlja
prenosni sklad, vsakega imetnika investicijskega kupona prenosnega sklada
obvesti o vseh dejstvih in okoliščinah pripojitve, tako da lahko imetnik
investicijskega kupona prenosnega sklada oceni posledice, ki jih bo pripojitev
imela za njegovo naložbo v prenosnem skladu.
(3) Obvestilo o pripojitvi iz prvega
in drugega odstavka tega člena vsebujeta:
1.     
kratek opis razlogov za predlagano izvedbo pripojitve in njihovo
utemeljitev;
2.     
opis predvidenih posledic pripojitve za imetnike investicijskih kuponov
prenosnega oziroma prevzemnega sklada;
3.     
opis in postopek uresničitve vseh pravic, ki jih ta zakon v postopku
pripojitve podeljuje imetnikom investicijskih kuponov prenosnega oziroma
prevzemnega sklada ter datum predvidene pripojitve;
4.     
dokument s ključnimi podatki za vlagatelje prevzemnega sklada.
(4) Družbi za upravljanje prenosnega
in prevzemnega sklada lahko obvestilo o pripojitvi iz prvega in drugega
odstavka tega člena posredujeta imetnikom investicijskih kuponov šele, ko
Agencija družbi za upravljanje prenosnega sklada izda dovoljenje za pripojitev,
vendar vsaj 30 dni pred ustavitvijo izplačil v skladu s prvim odstavkom 283.
člena tega zakona.
(5) Če družbi za upravljanje tržita
investicijske kupone prenosnega in prevzemnega sklada v skladu z 4.2. oddelkom
tega zakona, se obvestilo o pripojitvi vlagateljem iz drugih držav članic
posreduje v uradnem jeziku te države članice ali jeziku, ki ga odobri njen
nadzorni organ.
(6) Agencija predpiše podrobnejši
vsebini obvestil o pripojitvi in način njunega posredovanja imetnikom
investicijskih kuponov prenosnega in prevzemnega sklada.
279. člen
(zavrnitev zahteve za izdajo dovoljenja za
pripojitev)
Agencija zavrne zahtevo za izdajo
dovoljenja za pripojitev, če:
1.     
ugotovi, da niso bile upoštevane določbe tega zakona o pripojitvi;
2.     
prodaja investicijskih kuponov prevzemnega sklada ni dovoljena v vseh
državah članicah, v katerih je dovoljena prodaja investicijskih kuponov
prenosnega sklada.
280. člen
(revizija pripojitve)
(1) Pripojitev med dnevom obračuna
združitve in dnevom izvedbe združitve pregleda revizijska družba (v nadaljnjem
besedilu: revizor), ki jo imenuje družba za upravljanje prenosnega sklada v
soglasju s skrbnikom tega sklada.
(2) Na podlagi revizijskega pregleda
iz prejšnjega odstavka revizor pripravi poročilo o pripojitvi, ki vključuje
revizorjevo ugotovitev o:
1.     
tem, ali bo načrtovana pripojitev upoštevala načelo nespremenjenega
premoženjskega položaja iz 273. člena tega zakona;
2.     
ustreznosti načina vrednotenja iz 4. točke drugega odstavka 276. člena
tega zakona;
3.     
pravilnosti izračuna morebitnega denarnega izplačila iz 271. člena tega
zakona;
4.     
primernosti metodologije za izračuna menjalnega razmerja iz 5. točke
drugega odstavka 276. člena tega zakona in o pravilnosti dejanskega izračuna
menjalnega razmerja.
(3) Družbi za upravljanje, ki
upravljata prenosni in prevzemni sklad, revizorju zagotovita dostop do vseh
potrebnih informacij za pripravo poročila iz prejšnjega odstavka.
(4) Revizor poročilo o pripojitvi
predloži upravam oziroma upravnim odborom družb za upravljanje, ki upravljajo
vzajemne sklade, udeležene pri pripojitvi, in ga obenem pošlje Agenciji.
(5) Če je prenosnih skladov več, se
izvede ločen revizijski pregled za vsak prenosni sklad. Družbe za upravljanje
prenosnih skladov se v soglasju s skrbniki teh skladov lahko dogovorijo, da
revizijski pregled izvede isti revizor, ki lahko izda enotno poročilo o
pripojitvi, vendar vsak prenosni sklad obravnava ločeno, kar pomeni, da v
svojem poročilu navede ugotovitve iz drugega odstavka tega člena za vsak
prenosni sklad posebej.
(6) Za revizijski pregled iz prvega
odstavka tega člena se smiselno uporabljajo določbe zakona, ki ureja
revidiranje.
(7) Za odškodninsko odgovornost
revizorja, ki pripravi poročilo iz drugega odstavka tega člena, se smiselno
uporabljajo določbe ZGD-1 o odškodninski odgovornosti pripojitvenega revizorja.
(8) Stroški revizijskega pregleda ne
smejo biti plačani iz sredstev vzajemnih skladov, ki so udeleženi pri
pripojitvi.
281. člen
(dostop do podatkov v zvezi s
pripojitvijo)
(1) Imetnik investicijskega kupona
prenosnega ali prevzemnega sklada lahko od družbe za upravljanje, ki upravlja
ta sklad, zahteva kopijo revizorjevega poročila o pripojitvi.
(2) Družba za upravljanje imetniku
investicijskega kupona brezplačno izroči kopijo revizorjevega poročila o
pripojitvi najpozneje naslednji delovni dan od prejema pisne zahteve.
(3) Kopija revizorjevega poročila o
pripojitvi je lahko posredovana v elektronski obliki.
282. člen
(pravica do izstopa)
(1) Imetnik investicijskega kupona
prenosnega sklada lahko zahteva, da:
1.     
prenosni sklad odkupi njegove investicijske kupone skladno s prvim
odstavkom 233. člena tega zakona, pri čemer družba za upravljanje prenosnega
sklada imetniku investicijskih kuponov ne sme zaračunati izstopnih stroškov,
ali
2.     
družba za upravljanje prenosnega sklada zamenja investicijske kupone
prenosnega sklada za investicijske kupone drugega vzajemnega sklada s podobno
naložbeno politiko, ki ga upravlja ta družba za upravljanje ali družba za
upravljanje, ki je z družbo za upravljanje, ki upravlja prenosni sklad, v
razmerju tesne povezanosti ali v razmerju družb, povezanih s skupnim vodenjem.
(2) Imetniki investicijskih kuponov
prevzemnega sklada lahko zahtevajo, da:
1.     
prevzemni sklad odkupi svoje investicijske kupone skladno s prvim
odstavkom 233. člena tega zakona, pri čemer družba za upravljanje prevzemnega
sklada imetniku investicijskih kuponov ne sme zaračunati izstopnih stroškov, ali
2.     
družba za upravljanje prevzemnega sklada zamenja investicijske kupone
prevzemnega sklada za investicijske kupone drugega vzajemnega sklada s podobno
naložbeno politiko, ki ga upravlja ta družba za upravljanje ali družba za
upravljanje, ki je z družbo za upravljanje, ki upravlja prevzemni sklad v
razmerju tesne povezanosti ali v razmerju družb, povezanih s skupnim vodenjem.
(3) Imetniki investicijskih kuponov
pridobijo pravico do izstopa pod pogoji iz prvega in drugega odstavka tega
člena z dnem prejema obvestila o pripojitvi iz 278. člena tega zakona, ta
pravica pa preneha z ustavitvijo izplačil v skladu s prvim odstavkom 283. člena
tega zakona.
283. člen
(izvedba pripojitve)
(1) Družbi za upravljanje pet delovnih
dni pred dnem obračunata združitve ustavi vplačila in izplačila iz oziroma v
prenosne in prevzemni sklad.
(2) Ustavitev vplačil in izplačil iz
prejšnjega odstavka traja do vključno dneva izvedbe združitve, vendar ne več
kakor 15 dni.
(3) Družbi za upravljanje, ki
upravljata prenosni in prevzemni sklad, po stanju na dan obračuna združitve in
po metodologiji, ki je bila opisana v načrtu pripojitve, na podlagi katerega je
Agencija izdala dovoljenje za pripojitev, določita menjalno razmerje, po
katerem se zamenjajo investicijski kuponi prenosnega sklada za investicijske
kupone prevzemnega sklada in morebitno denarno izplačilo. Pri tem upoštevata
čisto vrednost sredstev vzajemnih skladov, udeleženih pri pripojitvi.
(4) Družbi za upravljanje, ki
upravljata prenosni in prevzemni sklad, na dan izvedbe pripojitve izvedeta vse
v načrtu pripojitve predvidene prenose premoženja oziroma obveznosti v zvezi s
posameznim vzajemnim skladom, udeleženimi pri pripojitvi.
(5) Družbi za upravljanje, ki
upravljata prenosni in prevzemni sklad, na dan izvedbe pripojitve ali od tega
dne, če so investicijski kuponi izdani kot pisne listine, imetnikom
investicijskih kuponov prenosnega sklada zamenjata investicijske kupone za
investicijske kupone prevzemnega sklada skladno z menjalnim razmerjem iz
tretjega odstavka tega člena.
(6) Družbi za upravljanje, ki
upravljata prenosni in prevzemni sklad, ne smeta opraviti prenosa premoženja
oziroma obveznosti in menjave investicijskih kuponov v skladu z določbami tega
člena, če predhodno ne pridobita pozitivnega revizorjevega mnenja o pripojitvi.
(7) Naložbe prevzemnega sklada lahko
odstopajo od določb tega zakona in pravil upravljanja prevzemnega sklada največ
30 dni od dneva izvedbe pripojitve.
(8) Agencija predpiše podrobnejši
način zamenjave investicijskih kuponov prenosnega sklada za investicijske
kupone prevzemnega sklada.
284. člen
(obveščanje Agencije in skrbnika)
Družba za upravljanje prevzemnega sklada
prvi delovni dan po izvedbi pripojitve o tem obvesti Agencijo in skrbnika
prevzemnega sklada.
285. člen
(objava informacije o izvedbi pripojitve)
Družba za upravljanje, ki upravlja
prevzemni sklad, objavi informacijo o izvedbi pripojitve na svojih spletnih
straneh najpozneje prvi delovni dan po izvedeni pripojitvi.
286. člen
(konvalidacija napak postopka pripojitve)
Po izvedbi zamenjave investicijskih kuponov
prenosnega sklada za investicijske kupone prevzemnega sklada, izvedene
pripojitve ni mogoče razglasiti za nično, niti ni mogoče izpodbiti pravnih
dejanj, izvršenih zaradi izvedbe pripojitve.
287. člen
(stroški pripojitve)
Stroške, ki nastanejo zaradi pripojitve,
nosita družbi za upravljanje, ki upravljata prenosni in prevzemni sklad.
288. člen
(odškodninska odgovornost družbe za
upravljanje in članov njene uprave)
(1) Družbi za upravljanje, ki
upravljata prenosni in prevzemni sklad, ter člani njunih uprav oziroma upravnih
odborov so odgovorni za škodo, ki jo pripojitev povzroči imetnikom
investicijskih kuponov teh vzajemnih skladov, razen če dokažejo, da so v
postopku pripojitve ravnali v skladu z ustrezno profesionalno skrbnostjo.
(2) Glede odgovornosti družbe za
upravljanje in članov njene uprave oziroma upravnih odborov, glede postopka
uveljavljanja odškodninskih zahtevkov in zastaranja se smiselno uporabljajo
določbe ZGD-1 o odškodninski odgovornosti organov vodenja in nadzora prevzete
družbe, uveljavljanju odškodninskih zahtevkov zoper navedene osebe in
zastaranju teh zahtevkov.
(3) Ne glede na prejšnji odstavek
sodišče imenuje posebnega zastopnika na predlog imetnika investicijskega kupona
prenosnega ali prevzemnega sklada, ki je imel tak položaj ves čas od prejema
obvestila o pripojitvi in je ob vložitvi predloga za imenovanje posebnega
zastopnika še vedno imetnik investicijskega kupona prenosnega ali prevzemnega
sklada.
7.10.2.2. Postopek spojitve
289. člen
(smiselna uporaba pravil postopka
pripojitve)
(1) Za spojitev prenosnih in
prevzemnega sklada se smiselno uporablja prejšnji odsek tega zakona.
(2) Pri smiselni uporabi določb iz
prejšnjega odstavka se namesto besede »pripojitev« uporablja beseda »spojitev «,
namesto besed »načrt pripojitve« uporabljata besedi »načrt spojitve«, namesto
besed »revizija pripojitve« uporabljata besedi »revizija spojitve« in namesto
besedila »dovoljenje za pripojitev« uporablja besedilo »dovoljenja za
spojitev«.
(3) Pri smiselni uporabi 276. člena
tega zakona načrt spojitve vsebuje tudi pravila upravljanja prevzemnega sklada.
(4) Pri smiselni uporabi 279. člena
tega zakona zavrne Agencija izdajo dovoljenja tudi, če ni mogoče izdati
dovoljenja za oblikovanje prevzemnega sklada.
(5) Ne glede na sedmi odstavek 283.
člena tega zakona lahko naložbe prevzemnega sklada odstopajo od določb tega
zakona in pravil upravljanja prevzemnega sklada največ šest mesecev od dneva
izvedbe spojitve.
290. člen
(oblikovanje prevzemnega sklada)
V postopku ustanovitve prevzemnega sklada
se uporabljajo določbe 7.8. oddelka tega zakona oziroma 312. člena tega zakona, če je prevzemni sklad podsklad
krovnega sklada.
7.10.3. Združitev vzajemnega
sklada s KNPVP države članice
7.10.3.1. Združitev s KNPVP države članice, v kateri
vzajemni sklad nastopa kot prevzemni sklad
291. člen
(uporaba prava)
(1) Če vzajemni sklad v postopku
združitve s KNPVP države članice nastopa kot prevzemni sklad, se združitev
izvede skladno z zakonom, ki v državi članici prenosnega sklada ureja združitev
KNPVP.
(2) Prevzemni sklad se lahko združi s
prenosnim skladom države članice tudi po postopku statusnega preoblikovanja, ki
ga ta zakon ne ureja, če je ta postopek skladen s predpisi držav članic,
sprejetimi zaradi prenosa Direktive 2009/65/ES o združitvi KNPVP.
(3) Ne glede na prvi in drugi odstavek
tega člena se za določitev datuma dneva obračuna združitve in datuma dneva
izvedbe združitve smiselno uporablja 272. člen tega zakona.
(4) Če v postopku združitve nastopa
KNPVP, ki se upravlja sam, se določbe tega oddelka, ki urejajo delovanje družbe
za upravljanje za račun KNPVP, smiselno uporabljajo za KNPVP.
292. člen
(ustreznost informacij o združitvi)
(1) Ko nadzorni organ prenosnega KNPVP
države članice posreduje vlogo za združitev prenosnega KNPVP države članice s
prevzemnim skladom, Agencija oceni, ali so informacije o združitvi, ki bodo
posredovane imetnikom investicijskih kuponov prevzemnega sklada, zadostne in
skladne s predvidenimi posledicami, ki jih bo združitev imela za imetnike
investicijskih kuponov prevzemnega sklada.
(2) Če Agencija ugotovi, da
informacije o združitvi, ki bodo posredovane imetnikom investicijskih kuponov
prevzemnega sklada niso zadostne ali niso skladne s predvidenimi posledicami, zahteva,
da se informacije, ki bodo posredovane imetnikom investicijskih kuponov
prevzemnega sklada, spremenijo oziroma dopolnijo.
(3) Agencija zahtevo za dopolnitev
posreduje neposredno družbi za upravljanje, ki upravlja prevzemni sklad, v 15
delovnih dneh od dneva prejema vloge za združitev iz prvega odstavka tega
člena.
(4) O posredovanju zahteve za
dopolnitev družbi za upravljanje prevzemnega sklada Agencija obvesti pristojni
nadzorni organ prenosnega sklada.
(5) Po prejemu dopolnitev oziroma
sprememb informacij, ki bodo posredovane imetnikom investicijskih kuponov
prevzemnega sklada, Agencija v 20 delovnih dneh obvesti pristojni nadzorni
organ prenosnega sklada, ali so spremembe oziroma dopolnitve ustrezne.
7.10.3.2. Združitev s KNPVP države članice, v kateri
vzajemni sklad nastopa kot prenosni sklad
293. člen
(uporaba prava)
(1) Če vzajemni sklad v postopku
združitve s KNPVP države članice nastopa kot prenosni sklad, se združitev
izvede skladno s 7.10.2. pododdelkom tega zakona.
(2) Pri uporabi določb tega zakona iz
prejšnjega odstavka se namesto besed »prevzemni sklad« uporablja besedilo
»prevzemni KNPVP države članice«.
(3) Zahteva za izdajo dovoljenja in
priloge k tej zahtevi iz 7.10.2. pododdelka tega zakona je v slovenskem jeziku
in v uradnem jeziku države članice nadzornega organa prevzemnega KNPVP države
članice oziroma jeziku, ki ga kot dovoljenega določi ta nadzorni organ.
(4) Ne glede na prvi odstavek tega
člena se za določitev dneva obračuna združitve in dneva izvedbe združitve
smiselno uporabljajo predpisi, ki v državi članici prevzemnega KNPVP urejajo
združitev KNPVP.
294. člen
(ustreznost informacij o združitvi)
(1) Agencija popolno zahtevo za izdajo
dovoljenja za združitev, ki je vložena skladno z 275. členom tega zakona,
nemudoma posreduje pristojnemu nadzornemu organu prevzemnega KNPVP države
članice.
(2) Če pristojni nadzorni organ države
članice prevzemnega KNPVP v 15 delovnih dneh po prejemu zahteve iz prejšnjega
odstavka obvesti Agencijo, da je pozval družbo za upravljanje, ki upravlja
prevzemni KNPVP države članice, k dopolnitvi informacij o združitvi, ki bodo
posredovane imetnikom enot premoženja prevzemnega KNPVP države članice, lahko
Agencija odloči o izdaji dovoljenja za združitev prenosnemu skladu šele, ko ji
nadzorni organ države članice prevzemnega KNPVP sporoči, ali so dopolnitve
informacij o združitvi ustrezne ali ne.
(3) Če pristojni nadzorni organ
prevzemnega KNPVP države članice Agenciji sporoči, da dopolnitve informacij o
združitvi niso primerne, Agencija zavrne zahtevo za izdajo dovoljenja za
združitev.
(4) Če pristojni nadzorni organ države
članice prevzemnega KNPVP v 15 delovnih dneh od prejema zahteve iz prvega
odstavka tega člena, Agenciji ne posreduje sporočila, da je pozval družbo za
upravljanje, ki upravlja prevzemni KNPVP države članice, k dopolnitvi
informacij o združitvi, ki bodo posredovane imetnikom enot prevzemnega KNPVP,
se šteje, da so informacije o združitvi, ki bodo posredovane imetnikom enot
prevzemnega KNPVP države članice, ustrezne.
295. člen
(postopek združitve, v katerem nastopa več
prenosnih skladov)
Če v postopku združitve nastopa več
prenosnih skladov, se pravila 7.10.3.2 odseka tega zakona uporabijo ločeno za
vsakega posameznega izmed njih.
7.11. Likvidacija vzajemnega sklada
296. člen
(razlog za likvidacijo vzajemnega sklada)
Likvidacija vzajemnega sklada se opravi v
primerih, ko:
1.     
čista vrednost sredstev vzajemnega sklada v štirih mesecih od dneva, ko
je družba za upravljanje prejela odločbo Agencije o dovoljenju za upravljanje
vzajemnega sklada, ne doseže 100.000 eurov;
2.     
se čista vrednost sredstev vzajemnega sklada zniža pod 100.000 eurov in
v nadaljnjih 30 dneh ne doseže ponovno 100.000 eurov;
3.     
v drugih primerih, določenih v pravilih upravljanja, na podlagi sklepa
družbe za upravljanje o začetku likvidacije vzajemnega sklada (v nadaljnjem
besedilu: likvidacija po sklepu upravljavca).
297. člen
(likvidacija po sklepu upravljavca)
(1) Če nastopi razlog, ki je v
pravilih upravljanja določen kot razlog za začetek postopka likvidacije
vzajemnega sklada, lahko družba za upravljanje sprejme sklep, da se likvidacija
vzajemnega sklada opravi.
(2) V primeru iz prejšnjega odstavka
družba za upravljanje ni upravičena do povrnitve stroškov, povezanih z
likvidacijo vzajemnega sklada. Prav tako od sprejetja sklepa o začetku
likvidacije ni upravičena do provizije za upravljanje.
(3) Ne glede na prejšnji odstavek je
družba za upravljanje upravičena do povrnitve stroškov, povezanih z likvidacijo
vzajemnega sklada pri likvidaciji po sklepu upravljavca zaradi poteka časa, če
je vzajemni sklad oblikovan za določen čas.
298. člen
(obveščanje imetnikov investicijskih
kuponov ter poročanje Agenciji)
(1) Družba za upravljanje naslednji
delovni dan po nastopu razloga za začetek likvidacije vzajemnega sklada sporoči
Agenciji razlog za začetek likvidacije in poročilu priloži besedilo objave in
obvestila iz drugega odstavka tega člena.
(2) Družba za upravljanje naslednji
delovni dan po nastopu razloga za začetek likvidacije vzajemnega sklada objavi informacijo
o začetku likvidacije vzajemnega sklada in v treh delovnih dneh vsakemu
imetniku investicijskih kuponov vzajemnega sklada posreduje obvestilo o začetku
likvidacije vzajemnega sklada.
(3) Če družba za upravljanje ne
izpolni obveznosti iz prvega in drugega odstavka tega člena, jih izpolni
skrbnik v rokih, določenih v prvem in drugem odstavku tega člena, ki tečejo od
dneva, ko je skrbnik izvedel oziroma bi moral izvedeti za opustitev družbe za
upravljanje.
(4) Skrbnik ima pravico od družbe za
upravljanje zahtevati povračilo stroškov, ki mu nastanejo zaradi izpolnitve
obveznosti iz prejšnjega odstavka.
(5) Agencija predpiše podrobnejšo
vsebino objave in obvestila imetnikom investicijskih kuponov iz drugega
odstavka tega člena, način objave ter način posredovanja obvestila imetnikom
investicijskih kuponov.
299. člen
(pravne posledice likvidacije vzajemnega
sklada)
(1) Od nastopa razloga za začetek
likvidacije vzajemnega sklada imetnik investicijskega kupona ne more več
zahtevati izplačila odkupne vrednosti investicijskega kupona. Zahteve za
izplačilo, ki jih družba za upravljanje prejme po nastopu razloga za začetek
likvidacije vzajemnega sklada, nimajo pravnega učinka.
(2) Od nastopa razloga za začetek
likvidacije vzajemnega sklada vlagatelji ne morejo več pristopiti k pravilom
upravljanja vzajemnega sklada. Pristopne izjave, ki jih družba za upravljanje prejme
po nastopu razloga za začetek likvidacije vzajemnega sklada, nimajo pravnega
učinka.
(3) Od nastopa razloga za začetek
likvidacije vzajemnega sklada se lahko družbi za upravljanje izplača dospela
provizija za upravljanje vzajemnega sklada samo hkrati z izplačilom imetnikom
investicijskih kuponov.
(4) Z nastopom razloga za začetek
likvidacije vzajemnega sklada pridobi imetnik investicijskih kuponov pravico do
izplačila denarne likvidacijske mase v sorazmernem deležu, ki je enak deležu
števila enot premoženja vzajemnega sklada, na katere se glasijo investicijski
kuponi, katerih imetnik je, in številu vseh enot premoženja vzajemnega sklada v
obtoku.
300. člen
(unovčenje premoženja vzajemnega sklada in
poplačilo imetnikov investicijskih kuponov)
(1) Družba za upravljanje unovči
premoženje vzajemnega sklada s prodajo tega premoženja oziroma na drug primeren
način.
(2) Po začetku likvidacije lahko
družba za upravljanje za račun vzajemnega sklada sklepa samo tiste posle, ki so
potrebni, da se unovči premoženje vzajemnega sklada.
(3) Družba za upravljanje pri prodaji
premoženja vzajemnega sklada ne upošteva pravil o najvišjih oziroma najnižjih
dovoljenih deležih posameznih vrst naložb.
(4) Ko je unovčen tolikšen del
premoženja vzajemnega sklada, da je razdelitev denarne likvidacijske mase
imetnikom investicijskih kuponov smotrna, družba za upravljanje izdela predlog
izplačila imetnikom investicijskih kuponov.
(5) Predlog izplačila iz prejšnjega
odstavka pregleda in k njemu da soglasje skrbnik.
(6) Družba za upravljanje opravi
izplačilo imetnikom investicijskih kuponov na podlagi predloga izplačil
imetnikom v treh delovnih dneh po prejemu soglasja skrbnika.
(7) Določbe četrtega do šestega
odstavka tega člena se smiselno uporabljajo tudi za kasnejša izplačila
imetnikom investicijskih kuponov.
8. KROVNI SKLAD
8.1. Splošna določba
301. člen
(uporaba pojma družba za upravljanje)
Določbe tega poglavja, ki veljajo za družbo
za upravljanje, se uporabljajo tudi za družbo za upravljanje države članice, ki
upravlja krovni sklad, oblikovan v Republiki Sloveniji, razen če je v
posameznem členu določeno drugače.
8.2. Opredelitev krovnega sklada
302. člen
(krovni sklad kot ločeno premoženje)
(1) Vsak podsklad istega krovnega sklada se
od drugih podskladov tega krovnega sklada razlikuje po eni ali več posebnostih.
(2) Krovni sklad ni pravna oseba. 
(3) Če v tem poglavju ni določeno drugače,
se tudi za podsklade krovnega sklada smiselno uporabljajo določbe tega zakona,
ki veljajo za vzajemne sklade in podzakonski predpisi, ki veljajo za vzajemne
sklade. 
(4) Agencija v aktih, izdanih na podlagi
tega zakona, ki veljajo za vzajemne sklade in se na podlagi prejšnjega odstavka
uporabljajo tudi za podsklade krovnega sklada, glede na določbe 8.3. oddelka
tega zakona, po potrebi določi posebna pravila, ki veljajo le za krovne sklade
oziroma za njihove podsklade.
8.3 Posebna pravila, ki veljajo za krovne
sklade in podsklade
303. člen
(ime krovnega sklada in podskladov)
(1) Ime krovnega sklada vsebuje
označbo, da gre za krovni sklad.
(2) Ime podsklada vsebuje ime krovnega
sklada brez označbe »krovni sklad« in ime, po katerem se podsklad jasno loči od
drugih podskladov tega krovnega sklada, z označbo, iz katere je razvidna
naložbena politika oziroma osnovni cilj naložbene politike podsklada.
(3) Razen v pravilih upravljanja
krovnega sklada, v prospektu in dokumentu s ključnimi podatki za vlagatelje,
obveznih poročilih in obveznih objavah po tem zakonu ter v primerih, ko to
določa drug zakon, lahko krovni sklad in podsklad uporabljata skrajšano ime,
brez označbe, da gre za krovni sklad.
(4) Kadar se ime krovnega sklada ali
podsklada uporablja v prevodu v tuji jezik, so lahko tudi sestavine firme iz
tega člena prevedene v ta jezik.
304. člen
(skrbniške storitve in ločitev premoženja)
(1) Družba za upravljanje za račun
krovnega sklada s skrbnikom sklene pogodbo o opravljanju skrbniških storitev za
krovni sklad in vse njegove podsklade.
(2) Skrbnik na podlagi pogodbe o
opravljanju skrbniških storitev za krovni sklad opravlja storitve za račun
vsakega podsklada krovnega sklada posebej.
(3) Družba za upravljanje in skrbnik
zagotavljata ločitev premoženja posameznega podsklada na način, določen v 6.4.
oddelku tega zakona.
305. člen
(denarni računi
krovnega sklada)
(1) Družba za upravljanje lahko pri osebi
iz prvega odstavka 179. člena tega zakona odpre denarne račune krovnega
sklada, za katere veljajo določbe tega zakona o ločitvi premoženja.
(2) Družba za upravljanje lahko denarne
račune krovnega sklada uporablja samo za sprejemanje denarnih vplačil
vlagateljev, ki vključujejo dva ali več podskladov krovnega sklada.
(3) Družba za upravljanje denarna sredstva
vlagateljev, prispela na denarne račune krovnega sklada, vsakodnevno razporeja
na račune posameznih podskladov krovnega sklada, tako da je stanje denarnih
sredstev na denarnih računih krovnega sklada na koncu obračunskega dne
praviloma enako nič.
306. člen
(investicijski kuponi)
(1) Premoženje krovnega sklada ni
razdeljeno na enote premoženja. Družba za upravljanje ne sme izdati investicijskih
kuponov krovnega sklada ali drugih njegovih vrednostnih papirjev.
(2) Premoženje vsakega posameznega
podsklada je razdeljeno na enote premoženja. Družba za upravljanje izdaja
investicijske kupone, ki se glasijo na enoto, več enot ali del enote premoženja
posameznega podsklada.
307. člen
(naložbe podskladov)
(1) 6.5. in 7.4. oddelek tega zakona
se smiselno uporabljata ločeno za vsak podsklad krovnega sklada, razen če je v
tem členu določeno drugače.
(2) Družba za upravljanje lahko načrte
upravljanja tveganj posameznega podsklada krovnega sklada združi v skupen načrt
upravljanja tveganj krovnega sklada, pri čemer za vsak podsklad pripravi le
opis posebnosti upravljanja tveganja, ki velja za ta podsklad.
308. člen
(provizije in stroški)
(1) Družba za upravljanje lahko v
pravilih upravljanja krovnega sklada za posamezne podsklade določi različne
višine vstopnih in izstopnih stroškov ter provizije za upravljanje.
(2) S pravili upravljanja krovnega
sklada družba za upravljanje določi, kateri stroški iz drugega odstavka 247.
člena tega zakona bremenijo posamezen podsklad in kateri vse podsklade ter
način delitve skupnih stroškov med podsklade, pri tem pa upošteva, da:
1.     
posamezen podsklad bremenijo vsi tisti stroški, ki so povezani izključno
z njegovim poslovanjem,
2.     
se skupni stroški lahko delijo na enake dele ali pa v razmerju povprečne
letne čiste vrednosti sredstev podskladov.
309. člen
(letno in polletno poročilo krovnega
sklada)
(1) Letno in polletno poročilo
krovnega sklada vsebuje zbirno bilanco stanja in izkaz poslovnega izida
krovnega sklada ter letno poročilo iz 205. člena tega zakona za vsak podsklad
tega krovnega sklada posebej.
(2) Poslovno leto podskladov krovnega
sklada mora biti enako.
(3) Agencija
lahko natančneje predpiše vsebino letnega in polletnega poročila krovnega
sklada ter njegovo revidiranje.
310. člen
(prospekt in dokument s ključnimi podatki
za vlagatelje)
(1) Družba za upravljanje pripravi
skupen prospekt krovnega sklada za vse njegove podsklade.
(2) Dokumenti s ključnimi podatki za
vlagatelje podskladov krovnega sklada so pripravljeni kot ločeni dokumenti za
vsak posamezen podsklad v skladu z določbami tega zakona, ki veljajo za
dokument s ključnimi podatki za vlagatelje vzajemnih skladov.
(3) V prospektu iz prvega odstavka
tega člena se jasno navede, kateri deli besedila veljajo za vse podsklade in
kateri se nanašajo le na posamezen podsklad.
(4) Če družba za upravljanje po
nastanku krovnega sklada oblikuje dodatne podsklade, ustrezno spremeni in
dopolni prospekt krovnega sklada in pripraviti dokument s ključnimi podatki za
vlagatelje, ki se nanašajo na posamezni novi podsklad.
311. člen
(pravila upravljanja krovnega sklada)
(1) Pravila upravljanja krovnega
sklada poleg splošnih določb, ki jih vsebujejo pravila upravljanja vzajemnega
sklada, jasno določajo, da gre za krovni sklad z najmanj dvema podskladoma. Za
posamezne podsklade se ne sprejemajo ločena pravila upravljanja, ampak so
posebnosti za posamezen podsklad določene v pravilih upravljanja krovnega
sklada.
(2) V pravilih upravljanja krovnega
sklada so jasno ločene tiste določbe pravil upravljanja, ki veljajo za vse
podsklade krovnega sklada, od določb, ki veljajo le za posamezen podsklad.
(3) Pravila upravljanja krovnega
sklada določajo pogoje izstopa oziroma izplačila iz posameznega podsklada in
hkratnega pristopa oziroma vplačila k drugemu podskladu brez izplačila odkupne
vrednosti investicijskega kupona (prehajanje med podskladi) in morebitne
stroške, povezane s prehajanjem med podskladi.
(4) Pravila upravljanja krovnega sklada
določajo postopek prvega in nadaljnjih vplačil v posamezne podsklade.
312. člen
(spremembe pravil upravljanja krovnega
sklada)
(1) Če družba za upravljanje po
nastanku krovnega sklada oblikuje dodatne podsklade, se za dopolnitev pravil
upravljanja v delu, ki se nanaša na nove podsklade, in soglasje Agencije k
spremembi oziroma dopolnitvi pravil upravljanja krovnega sklada v delu, ki se
nanaša na nove podsklade, smiselno uporabljajo določbe tega zakona, ki se
nanašajo na spremembo pravil upravljanja vzajemnega sklada, razen določb 3. in
5. točke tretjega odstavka ter osmega in devetega odstavka 253. člena tega
zakona.
(2) Spremembe pravil upravljanja
krovnega sklada iz prejšnjega odstavka začnejo veljati z iztekom osmega dne od
objave iz devetega odstavka 253. člena tega zakona, če pravila upravljanja
krovnega sklada ne določajo daljšega roka za uveljavitev njegovih sprememb.
(3) Če družba za upravljanje spremeni
ali dopolni pravila upravljanja le v delu, ki se nanaša na posamezen podsklad,
se za soglasje Agencije k spremembi oziroma dopolnitvi pravil upravljanja
krovnega sklada v delu, ki se nanaša na posamezen podsklad, smiselno uporablja
253. člen tega zakona, s tem da se deveti odstavek 253. člena tega zakona
nanaša le na imetnike investicijskih kuponov tega podsklada.
8.4. Oblikovanje krovnega sklada
8.4.1. Oblikovanje novega
krovnega sklada
313. člen
(oblikovanje krovnega sklada)
(1) V Republiki Sloveniji lahko krovni
sklad oblikuje samo družba za upravljanje.
(2) Družba za upravljaje oblikuje
krovni sklad tako, da:
1.     
sprejme pravila upravljanja krovnega sklada,
2.     
s skrbnikom sklene pogodbo o opravljanju skrbniških storitev, in
3. pridobi dovoljenje za upravljanje krovnega sklada in dovoljenje za
upravljanje vsakega posameznega podsklada.
(3) Ob nastanku krovnega sklada morata
biti oblikovana najmanj dva podsklada.
(4) Krovni sklad je oblikovan, ko
družba za upravljanje pridobi dovoljenje za upravljanje krovnega sklada in
dovoljenje za upravljanje vsakega posameznega podsklada.
314. člen
(prepoved sprejemanja vplačil)
Družba za upravljanje ne sme sprejemati
vplačil enot premoženja podskladov, dokler krovni sklad ni oblikovan.
315. člen
(oblikovanje novih podskladov)
(1) Družba za upravljanje lahko
kadarkoli med poslovanjem krovnega sklada oblikuje nove podsklade, tako da
dopolni pravila upravljanja krovnega sklada v delu, ki se nanaša na nove
podsklade in pridobi dovoljenje za upravljanje novih podskladov.
(2) Določbe prejšnjega odstavka in
8.4.2. pododdelka tega zakona se smiselno uporabljajo tudi za preoblikovanje
vzajemnega sklada v podsklad obstoječega krovnega sklada.
8.4.2. Oblikovanje krovnega
sklada iz obstoječih vzajemnih skladov
316. člen
(oblikovanje krovnega sklada iz obstoječih
vzajemnih skladov)
Družba za upravljanje, ki upravlja vsaj dva
vzajemna sklada, lahko oblikuje krovni sklad tako, da:
1.     
sprejme pravila upravljanja krovnega sklada,
2.     
sprejme sklep o preoblikovanju vzajemnih skladov v podsklade in
združitvi v krovni sklad,
3.     
izdela prospekt krovnega sklada in dokument s ključnimi podatki za
vlagatelje podskladov,
4.     
s skrbnikom sklene pogodbo o opravljanju skrbniških storitev za krovni
sklad.
317. člen
(dovoljenje za oblikovanje krovnega sklada
iz obstoječih vzajemnih skladov)
(1) Za oblikovanje krovnega sklada v
skladu s prejšnjim členom družba za upravljanje pridobi dovoljenje Agencije.
Agencija izda dovoljenje za oblikovanje krovnega sklada, če ugotovi, da je
vsebina:
1.     
pravil upravljanja krovnega sklada,
2.     
prospekta krovnega sklada,
3.     
pogodbe o opravljanju skrbniških storitev, in
4.     
dokumenta s ključnimi podatki za vlagatelje podskladov v skladu z
določbami tega zakona in predpisi, izdanimi na njegovi podlagi.
(2) Če Agencija izda dovoljenje iz
prejšnjega odstavka, se šteje, da je izdala dovoljenje za upravljanje krovnega
sklada, dovoljenje za sklenitev pogodbe o opravljanju skrbniških storitev,
soglasje k pravilom upravljanja krovnega sklada in dovoljenje za objavo
prospekta.
(3) Družba za upravljanje v osmih dneh
po prejemu odločbe Agencije, s katero je bilo izdano dovoljenje za oblikovanje
krovnega sklada po določbah tega člena, objavi informacijo o izdaji dovoljenja.
(4) Agencija natančneje predpiše
dokumentacijo, ki se jo priloži zahtevi za pridobitev dovoljenja iz prvega
odstavka tega člena, in vsebino ter način objave iz prejšnjega odstavka.
318. člen
(uveljavitev pravil upravljanja)
(1) Pravila upravljanja krovnega
sklada, nastalega iz obstoječih vzajemnih skladov, začnejo veljati 30. dan po
objavi.
(2) Šteje se, da je z uveljavitvijo
pravil upravljanja krovni sklad oblikovan, vzajemni skladi pa preoblikovani v
njegove podsklade.
(3) Šteje se, da so z uveljavitvijo
pravil upravljanja imetniki investicijskih kuponov posameznega vzajemnega
sklada postali imetniki investicijskih kuponov podsklada, ki je nastal iz
vzajemnega sklada.
8.4.3. Vključitev podskladov
krovnega sklada v drugi krovni sklad v upravljanju iste družbe za upravljanje
319. člen
(vključitev podskladov krovnega sklada v
drugi krovni sklad iste družbe za upravljanje)
(1) Družba za upravljanje, ki upravlja
dva ali več krovnih skladov, lahko podsklade enega krovnega sklada vključi v
drug krovni sklad tako, da:
1.     
sprejme sklep o izločitvi podskladov iz krovnega sklada in vključitvi le
teh v drug krovni sklad,
2.     
ustrezno spremeni pravila upravljanja obeh krovnih skladov,
3.     
ustrezno spremeni prospekta obeh krovih skladov in dokumente s ključnimi
podatki za vlagatelje podskladov, ki so predmet izločitve oziroma vključitve,
in
4.     
ustrezno spremeni pogodbi o opravljanju skrbniških storitev za krovna
sklada.
(2) Če so predmet vključitve v drug
krovni sklad vsi podskladi posameznega krovnega sklada, ta po uveljavitvi
pravil upravljanja iz prvega odstavka 321. člena tega zakona preneha obstajati,
brez posebnega postopka likvidacije.
320. člen
(dovoljenje za vključitev podskladov v
drugi krovni sklad)
(1) Za izvedbo postopka iz prejšnjega
člena družba za upravljanje pridobi dovoljenje Agencije. Agencija izda
dovoljenje za vključitev podskladov v drugi krovni sklad, če ugotovi, da je
vsebina:
1.     
pravil upravljanja obeh krovnih skladov,
2.     
prospektov obeh krovnih skladov,
3.     
obeh pogodb o opravljanju skrbniških storitev in
4.     
dokumenta s ključnimi podatki za vlagatelje vseh podskladov, ki so
predmet vključitve, v skladu s tem zakonom in predpisi, izdanimi na njegovi
podlagi.
(2) Če Agencija izda dovoljenje iz
prejšnjega odstavka, se šteje, da je izdala dovoljenji za objavo spremembe
prospektov obeh krovnih skladov, dovoljenji za spremembo pogodb o opravljanju
skrbniških storitev za oba krovna sklada in soglasji k spremembam pravil
upravljanja obeh krovnih skladov.
(3) Družba za upravljanje v osmih dneh
po prejemu odločbe Agencije, s katero je bilo izdano dovoljenje za vključitev
podskladov v drugi krovni sklad, objavi informacijo o izdaji dovoljenja.
(4) Agencija natančneje predpiše
dokumentacijo, ki se jo priloži zahtevi za pridobitev dovoljenja iz prvega
odstavka tega člena, in vsebino ter način objave iz prejšnjega odstavka.
321. člen
(uveljavitev pravil upravljanja)
(1) Pravila upravljanja obeh krovnih
skladov, ki sta predmet postopka iz prejšnjega člena, začnejo veljati 30. dan po
objavi informacije iz tretjega odstavka prejšnjega člena.
(2) Šteje se, da so z uveljavitvijo
pravil upravljanja iz prejšnjega odstavka podskladi preneseni v drug krovni
sklad.
(3) Šteje se, da so z uveljavitvijo
pravil upravljanja iz prvega odstavka tega člena imetniki investicijskih
kuponov izločenega podsklada krovnega sklada, postali imetniki investicijskih
kuponov istega vključenega podsklada krovnega sklada.
9. CENTRALNI IN NAPAJALNI SKLAD
9.1. Splošna določba
322. člen
(uporaba izraza družba za upravljanje)
Določbe tega poglavja, ki veljajo za družbo
za upravljanje, se uporabljajo tudi za družbo za upravljanje države članice, ki
namerava oblikovati ali že upravlja centralni oziroma napajalni sklad,
oblikovan v Republiki Sloveniji, razen če je v tem poglavju določeno drugače.
9.2. Opredelitev napajalnega in
centralnega sklada
323. člen
(napajalni sklad in centralni sklad)
(1) Napajalni sklad je KNPVP, ki ima
najmanj 85 odstotkov svojih sredstev vloženih v enote centralnega sklada.
(2) Centralni sklad je KNPVP, ki ima
med imetniki enot vsaj en napajalni sklad, ni sam hkrati napajalni sklad in ne
vlaga svojih sredstev v enote svojega napajalnega sklada.
9.3. Soglasje za oblikovanje
napajalnega sklada in začetek vlaganj
324. člen
(soglasje za oblikovanje napajalnega
sklada)
(1) Družba za upravljanje, ki namerava
oblikovati napajalni sklad, pridobi soglasje Agencije za oblikovanje
napajalnega sklada.
(2) Napajalni sklad se lahko oblikuje
kot nov napajalni vzajemni sklad ali pa se vanj preoblikuje obstoječi vzajemni
sklad.
325. člen
(zahteva za izdajo soglasja za oblikovanje
napajalnega sklada)
(1) Zahtevo za izdajo soglasja za
oblikovanje novega napajalnega sklada vloži družba za upravljanje skupaj z
zahtevo za izdajo dovoljenja za upravljanje vzajemnega sklada.
(2) Zahtevo za izdajo soglasja za
oblikovanje napajalnega sklada iz obstoječega vzajemnega sklada vloži družba za
upravljanje skupaj z zahtevo za izdajo soglasja k spremembi pravil upravljanja
obstoječega vzajemnega sklada.
(3) Zahtevi za izdajo soglasja za
oblikovanje napajalnega sklada družba za upravljanje priloži:
1.     
pravila upravljanja napajalnega in centralnega sklada;
2.     
prospekt in dokument s ključnimi podatki za vlagatelje napajalnega in
centralnega sklada;
3.     
dogovor oziroma interna pravila iz prvega oziroma drugega odstavka 332.
člena tega zakona;
4.     
kadar je to relevantno, dogovor o izmenjavi podatkov med skrbnikoma
napajalnega in centralnega sklada iz prvega odstavka 333. člena tega zakona;
5.     
kadar je to relevantno, dogovor o izmenjavi podatkov med revizorjema
napajalnega in centralnega sklada iz prvega odstavka 335. člena tega zakona;
6.     
kadar ima centralni sklad sedež oziroma je oblikovan v drugi državi
članici, izjavo pristojnega nadzornega organa centralnega sklada, da je KNPVP,
ki ni napajalni sklad in nima sredstev naloženih v enote napajalnega sklada;
7.     
kadar je to relevantno, besedilo obvestila imetnikom enot iz prvega
odstavka 330. člena tega zakona.
326. člen
(izdaja soglasja za oblikovanje
napajalnega sklada)
(1) Agencija izda soglasje za
oblikovanje napajalnega sklada, če ugotovi, da družba za upravljanje, ki je
vložila zahtevo za izdajo soglasja za oblikovanje napajalnega sklada, napajalni
sklad, njegov skrbnik in njegov revizor ter centralni sklad izpolnjujejo vse
pogoje določene v tem zakonu in na njegovi podlagi izdanih predpisih.
(2) Za soglasje iz prejšnjega odstavka
se šteje soglasje, ki ga Agencija izda k pravilom upravljanja vzajemnega sklada
oziroma soglasje k spremembi pravil upravljanja vzajemnega sklada.
327. člen
(začetek vlaganja sredstev napajalnega
sklada v centralni sklad)
Naložba novega napajalnega sklada v
centralni sklad ne sme preseči meje iz prvega odstavka 242. člena tega zakona
oziroma spremembe pravil upravljanja vzajemnega sklada, ki imajo za posledico
oblikovanje napajalnega sklada, ne veljajo, dokler:
1.     
dogovor o izmenjavi informacij, sklenjen med družbama za upravljanje
napajalnega in centralnega sklada, v skladu s prvim odstavkom 332. člena tega
zakona ne začne veljati oziroma ne stopijo v veljavo interna pravila poslovanja
iz drugega odstavka 332. člena tega zakona;
2.     
dogovor o izmenjavi informacij, sklenjen med skrbnikoma napajalnega in
centralnega sklada v skladu s prvim odstavkom 333. člena tega zakona, ne začne
veljati;
3.     
dogovor o izmenjavi informacij, sklenjen med revizorjema napajalnega in
centralnega sklada v skladu s prvim odstavkom 335. člena tega zakona, ne začne
veljati;
4.     
ne poteče 30 dni od dneva, ko so bili imetniki enot napajalnega sklada v
skladu s 330. členom tega zakona obveščeni o pravici do izstopa, kot jo določa
331. člen tega zakona.
9.4. Obveščanje in pravice imetnikov
enot napajalnega sklada
328. člen
(izročitev dokumentov na zahtevo
vlagateljev)
Družba za upravljanje imetniku enot
napajalnega sklada na njegovo zahtevo brezplačno izroči:
1.     
izvod prospekta centralnega sklada;
2.     
izvod letnega poročila centralnega sklada;
3.     
izvod polletnega poročila centralnega sklada;
4.     
izvod dogovora med družbama za upravljanje centralnega in napajalnega
sklada oziroma izvod internih pravil poslovanja iz 332. člena tega zakona.
329. člen
(dodatna razkritja v oglasih)
Družba za upravljanje v vseh oglasih,
povezanih z napajalnim skladom, ki ga upravlja, navede, da napajalni sklad
nalaga najmanj 85 odstotkov svojih sredstev v enote centralnega sklada. Družba
za upravljanje ob tem navede tudi ime centralnega sklada.
330. člen
(dolžnost obveščanja vlagateljev)
(1) Družba za upravljanje po prejemu
soglasja Agencije za oblikovanje napajalnega sklada iz obstoječega vzajemnega
sklada oziroma po prejemu soglasja Agencije k spremembi pravil upravljanja
napajalnega sklada, ki ima za posledico zamenjavo centralnega sklada, posreduje
imetnikom enot napajalnega sklada obvestilo, ki vsebuje:
1.     
informacijo o izdaji soglasja Agencije k oblikovanju napajalnega sklada
oziroma spremembi pravil upravljanja napajalnega sklada, ki omogoča zamenjavo
centralnega sklada,
2.     
dokument s ključnimi podatki za vlagatelje iz 6.7.3. pododdelka tega
zakona v zvezi s centralnim in napajalnim skladom,
3.     
informacijo o datumu začetka vlaganj sredstev napajalnega sklada v
centralni sklad oziroma datumu, ko bo izpostavljenost napajalnega sklada iz
naslova naložbe v centralni sklad, presegla izpostavljenost, ki velja za
običajne vzajemne sklade, in
4.     
izjavo, da lahko imetniki enot napajalnega sklada v 30 dneh od
prejema tega obvestila od družbe za upravljanje zahtevajo odkup enot brez
plačila izstopnih stroškov.
(2) Družba za upravljanje obvestilo iz
prejšnjega odstavka posreduje imetnikom enot napajalnega sklada vsaj 30 dni
pred dnem začetka vlaganj sredstev napajalnega sklada v centralni sklad oziroma
dnem, ko bo izpostavljenost napajalnega sklada iz naslova naložbe v centralni
sklad presegla izpostavljenost iz prvega odstavka 242. člena tega zakona.
(3) Kadar se enote napajalnega sklada
iz druge države članice tržijo na območju Republike Slovenije, je obvestilo iz
prvega odstavka tega člena imetnikom enot, ki so enote napajalnega sklada
pridobili na območju Republike Slovenije, posredovano v slovenskem jeziku.
Prevod obvestila je skladen z izvirnikom. Za ustreznost prevoda obvestila je odgovorna
družba za upravljanje napajalnega sklada.
331. člen
(pravica do izplačila brez izstopnih
stroškov)
Imetniki enot napajalnega sklada imajo v 30
dneh od prejema obvestila iz prvega odstavka prejšnjega člena pravico od družbe
za upravljanje zahtevati izplačilo odkupne vrednosti enot brez izstopnih
stroškov.
9.5. Izmenjava informacij med
centralnim in napajalnim skladom ter njunima skrbnikoma in revizorjema
332. člen
(dogovor o izmenjavi informacij med
družbama za upravljanje centralnega in napajalnega sklada)
(1) Družbi za upravljanje centralnega
in napajalnega sklada skleneta dogovor o izmenjavi vseh informacij in
dokumentov, katerih posredovanje je potrebno, da lahko napajalni sklad in
njegova družba za upravljanje izpolnjujeta zahteve, določene v tem zakonu.
(2) Če centralni in napajalni sklad
upravlja ista družba za upravljanje, lahko dogovor iz prejšnjega odstavka
nadomestijo interna pravila.
(3) Družbi za upravljanje se
dogovorita, da se za dogovor iz prvega odstavka tega člena uporablja slovensko
pravo, za spore nastale iz tega razmerja pa je pristojno slovensko sodišče.
(4) Kadar je eden izmed skladov
oblikovan v državi članici, se družbi za upravljanje dogovorita, da se
uporablja pravo tiste države, v kateri je oblikovan napajalni sklad, ali pravo
tiste države, v kateri je oblikovan centralni sklad, za spore nastale iz tega
razmerja pa je izključno pristojno sodišče države, katere pravo se uporablja.
333. člen
(dogovor o izmenjavi informacij med
skrbnikoma centralnega in napajalnega sklada)
(1) Če imata centralni in napajalni
sklad različna skrbnika, skrbnika skleneta dogovor o izmenjavi informacij, ki
omogoča, da oba skrbnika izpolnjujeta zahteve, določene v tem zakonu.
(2) Za izmenjavo informacij, ki je
potrebna v obsegu, določenem s prejšnjim odstavkom, se ne uporabljajo določbe
drugih zakonov, ki bi lahko omejevale s tem zakonom določen obseg izmenjave.
(3) Skrbnika se dogovorita, da se za
dogovor iz prvega odstavka tega člena uporablja pravo iz tretjega oziroma
četrtega odstavka prejšnjega člena.
(4) Če so dogovor med družbama za
upravljanje nadomestila interna pravila, se skrbnika dogovorita, da se
uporablja pravo tiste države, v kateri je ustanovljen napajalni sklad, ali
pravo tiste države, v kateri je ustanovljen centralni sklad, za spore nastale
iz tega razmerja pa je izključno pristojno sodišče države, katere pravo se
uporablja.
334. člen
(dolžnost posredovanja informacij
skrbniku)
(1) Družba za upravljanje, ki upravlja
napajalni sklad, skrbniku napajalnega sklada posreduje vse informacije v zvezi
s centralnim skladom, ki jih slednji potrebuje, da lahko izpolni zahteve,
določene v tem zakonu.
(2) Če skrbnik centralnega sklada pri
izvajanju skrbniških storitev za centralni sklad ugotovi kršitev, ki bi lahko
negativno vplivala na položaj napajalnega sklada, o tem nemudoma obvesti nadzorni organ centralnega sklada ter
družbo za upravljanje in skrbnika napajalnega sklada.
335. člen
(dogovor o izmenjavi informacij med
revizorjema centralnega in napajalnega sklada)
(1) Če imata centralni in napajalni
sklad različna revizorja, revizorja skleneta dogovor o izmenjavi informacij, ki
omogoča, da oba revizorja izpolnjujeta zahteve, določene v tem zakonu.
(2) Revizor napajalnega sklada v
svojem revizijskem poročilu:
1.     
upošteva revizijsko poročilo centralnega sklada in
2.     
poroča o morebitnih nepravilnostih, ki so razkrite v revizijskem
poročilu centralnega sklada ter njihovem vplivu na napajalni sklad.
(3) Za izmenjavo informacij, ki je
potrebna v obsegu, določenim s prejšnjim odstavkom, se ne uporabljajo določbe drugih
zakonov, ki bi lahko omejevale s tem zakonom določen obseg izmenjave.
(4) Revizorja se dogovorita, da se za
dogovor iz prvega odstavka tega člena uporablja pravo iz tretjega oziroma
četrtega odstavka 333. člena tega zakona.
(5) Če imata napajalni in centralni
sklad različni poslovni leti, revizor centralnega sklada izdela tudi
revizorjevo poročilo o računovodskih izkazih centralnega sklada za poslovno
leto napajalnega sklada.
9.6. Posebna pravila za centralne
oziroma napajalne sklade in njihove družbe za upravljanje
336. člen
(naložbe napajalnega sklada)
(1) Sredstva napajalnega sklada, ki
niso vložena v enote centralnega sklada (v nadaljnjem besedilu: preostala
sredstva) predstavljajo dodatna likvidna sredstva iz tretjega odstavka 237.
člena tega zakona.
(2) Ne glede na prejšnji odstavek
lahko napajalni sklad, če njegova pravila upravljanja tako določajo, del
preostalih sredstev naloži tudi v izvedene finančne instrumente iz
7. točke prvega odstavka 237. člena tega zakona, pri čemer so te naložbe
namenjene izključno varovanju pred tveganji, izpostavljenosti napajalnega
sklada v zvezi z izvedenimi finančnimi instrumenti pa so v skladu z 237. in
241. členom tega zakona.
(3) Za napajalni sklad ne velja
omejitev iz 4. točke drugega odstavka 184. člena tega zakona.
337. člen
(izračun izpostavljenosti napajalnega
sklada)
Pri izračunu obsega izpostavljenosti
napajalnega sklada v zvezi z izvedenimi finančnimi instrumenti iz 241. člena
tega zakona se celotna izpostavljenost napajalnega sklada v zvezi z izvedenimi
finančnimi instrumenti izračuna tako, da se neposredna izpostavljenost
napajalnega sklada v zvezi z izvedenimi finančnimi instrumenti iz drugega
odstavka prejšnjega člena upošteva skupaj z:
1.     
dejansko izpostavljenostjo centralnega sklada v zvezi z izvedenimi
finančnimi instrumenti v sorazmernem deležu napajalnega sklada v centralnem
skladu, ali
2.     
največjo dopustno izpostavljenostjo centralnega sklada v zvezi z
izvedenimi finančnimi instrumenti, določeno v pravilih upravljanja centralnega
sklada, v sorazmernem deležu napajalnega sklada v centralnem skladu.
338. člen
(izračun in objava čiste vrednosti
sredstev)
Družbi za upravljanje centralnega in
napajalnega sklada sprejmeta ukrepe, s katerimi uskladita datum obračuna in
objave vrednosti enote centralnega in napajalnega sklada tako, da preprečita
morebitne zlorabe, ki bi lahko nastale zaradi časovne neusklajenosti teh
datumov.
339. člen
(zaustavitev odkupa enot)
(1) Če centralni sklad na lastno
pobudo ali na zahtevo pristojnega nadzornega organa začasno ustavi prodajo
oziroma odkup svojih enot, lahko prodajo oziroma odkup svojih enot začasno
ustavi tudi napajalni sklad.
(2) Zaustavitev prodaje oziroma odkupa
enot napajalnega sklada lahko traja največ toliko časa kot traja zaustavitev
prodaje oziroma odkupa enot centralnega sklada.
340. člen
(obveščanje o prvem vplačilu posameznega
napajalnega sklada)
(1) Družba za upravljanje, ki upravlja
centralni sklad, za katerega je pridobila dovoljenje Agencije za upravljanje
vzajemnega sklada, Agencijo obvešča o posameznih napajalnih skladih tega
centralnega sklada.
(2) Družba za upravljanje Agencijo o
napajalnem skladu centralnega sklada obvesti takoj, ko centralni sklad prejeme
prvo vplačilo s strani tega napajalnega sklada.
(3) Če je napajalni sklad, ki je
predmet obvestila, KNPVP napajalni sklad in je oblikovan oziroma ima sedež v
drugi državi članici, Agencija obvestilo iz prejšnjega odstavka posreduje
pristojnemu nadzornemu organu tega napajalnega sklada.
341. člen
(prepoved vstopnih in izstopnih stroškov)
Družba za upravljanje centralnega sklada
napajalnemu skladu ne sme zaračunavati stroškov vpisovanja oziroma vplačevanja
ter odkupa oziroma izplačil enot (vstopnih in izstopnih stroškov).
342. člen
(vplačilo prejemkov zaradi naložbe v
premoženje napajalnega sklada)
Če družba za upravljanje, ki upravlja
napajalni sklad, ali oseba, ki deluje v njenem imenu in za njen račun, v zvezi
z vplačilom sredstev napajalnega sklada v centralni sklad prejme provizijo ali
drug denarni prejemek, ga nemudoma vplača v premoženje napajalnega sklada.
Takšno vplačilo povečuje sredstva ostalih imetnikov enot napajalnega sklada.
343. člen
(dolžnost zagotovitve informacij)
Družba za upravljanje centralnega sklada
zagotovi, da so družbi za upravljanje napajalnega sklada ter Agenciji, skrbniku
in revizorju napajalnega sklada v najkrajšem možnem času zagotovljene vse
informacije in podatki, ki jih navedene osebe lahko zahtevajo na podlagi tega
zakona, na njegovi podlagi izdanih podzakonskih predpisov in pravil upravljanja
centralnega in napajalnega sklada.
344. člen
(spremljanje kakovosti upravljanja
centralnega sklada)
(1) Družba za upravljanje, ki upravlja
napajalni sklad, spremlja ustreznost upravljanja in poslovanja centralnega
sklada.
(2) Mnenje o ustreznosti upravljanja
in poslovanja centralnega sklada iz prejšnjega odstavka družba za upravljanje
izoblikuje na podlagi informacij, ki jih pridobi od družbe za upravljanje
centralnega sklada, njenega skrbnika in revizorja, razen če obstaja upravičen
dvom o točnosti in natančnosti teh informacij.
345. člen
(posredovanje obvestila o izrečenem
nadzornem ukrepu)
Agencija družbo za upravljanje napajalnega
sklada oziroma, kadar je to smiselno, skrbnika oziroma revizorja napajalnega
sklada, obvesti o vsakem nadzornem ukrepu, ki ga je izrekla v zvezi s poslovanjem
centralnega sklada.
346. člen
(posebnosti glede trženja enot KNPVP
centralnega sklada)
(1) Za KNPVP centralni sklad države
članice, ki na območju Republike Slovenije javno ne zbira sredstev pravnih in
fizičnih oseb, temveč ima na območju Republike Slovenije izključno enega ali
več KNPVP napajalnih skladov, se ne uporabljata 4.1.2. pododdelek tega zakona
in 444. člen tega zakona.
(2) Če v centralni sklad vplačujeta
najmanj dva napajalna sklada, se družba za upravljanje centralnega sklada lahko
odloči, da drugi javnosti, ne glede na prvi odstavek 6. člena tega zakona, ne
izvaja prodaje enot centralnega sklada.
9.7. Prospekt ter letno in polletno
poročilo napajalnega sklada
347. člen
(prospekt napajalnega sklada)
Prospekt napajalnega sklada poleg obveznih vsebin
iz 196. člena tega zakona vsebuje tudi:
1.     
navedbo, da gre za napajalni sklad, ki nalaga najmanj 85 odstotkov
svojih sredstev v centralni sklad in navedbo imena centralnega sklada;
2.     
naložbeni cilj in naložbeno politiko napajalnega sklada z oceno tveganj,
povezanih z naložbo v enote centralnega sklada;
3.     
navedbo ali sta donosnosti napajalnega in centralnega sklada enaki in če
nista, navedbo razlogov do kakšne mere se razlikujeta in zakaj;
4.     
opis kam so naložena preostala sredstva napajalnega sklada iz 336. člena
tega zakona;
5.     
kratek in jasen opis lastnosti centralnega sklada, vključno z navedbo
njegove oblike, naložbenega cilja in naložbene politike ter z njima povezanih
tveganj;
6.     
navedbo mesta in načina dostopa do prospekta centralnega sklada in
navedba dodatnih informacij o centralnem skladu;
7.     
povzetek dogovora oziroma internih pravil iz 332. člena tega zakona z
navedbo, kje oziroma kako je mogoče pridobiti dodatne informacije o tem
dogovoru;
8.     
opis vseh provizij oziroma stroškov, ki jih napajalni sklad plačuje centralnemu
skladu, na podlagi naložb v enote centralnega sklada, ter navedbo podatka o
skupnih stroških napajalnega in centralnega sklada;
9.     
opis davčnih posledic naložbe napajalnega sklada v enote centralnega
sklada.
348. člen
(letno in polletno poročilo napajalnega
sklada)
(1) Letno poročilo napajalnega sklada
poleg podatkov, ki jih vsebuje letno poročilo vzajemnega sklada, vsebuje tudi
prikaz skupnih stroškov napajalnega in centralnega sklada.
(2) Letno in polletno poročilo
napajalnega sklada vsebujeta tudi navedbo mesta in načina dostopa do letnega in
polletnega poročila centralnega sklada.
9.8. Vpliv likvidacije, združitve
ali delitve centralnega sklada na napajalni sklad
349. člen
(likvidacija centralnega sklada)
(1) Pri likvidaciji centralnega sklada
družba za upravljanje, ki upravlja napajalni sklad, nemudoma prične s postopkom
likvidacije napajalnega sklada.
(2) Prejšnji odstavek se ne uporablja
v primeru, če Agencija družbi za upravljanje, ki upravlja napajalni sklad v
skladu z 9.3. oddelkom tega zakona izda soglasje k:
1.     
spremembi pravil upravljanja napajalnega sklada, na podlagi katere bo
napajalni sklad lahko investiral najmanj 85 odstotkov svojih sredstev v enote
drugega centralnega sklada, ali
2.     
spremembi pravil upravljanja napajalnega sklada, na podlagi katere se
napajalni sklad preoblikuje v KNPVP.
(3) Družba za upravljanje, ki upravlja
napajalni sklad, zahtevo za izdajo soglasja iz prejšnjega odstavka oziroma
obvestilo o nameravani likvidaciji napajalnega sklada predloži Agenciji v dveh
mesecih od dneva, ko je prejela obvestilo o nameravani likvidaciji centralnega
sklada. Če je družba za upravljanje, ki upravlja napajalni sklad, prejela
obvestilo o nameravani likvidaciji centralnega sklada več kot pet mesecev pred
začetkom likvidacije, predloži Agenciji zahtevo ali obvestilo iz prejšnjega
stavka najkasneje tri mesece pred tem datumom.
(4) Družba za upravljanje, ki upravlja
napajalni sklad, o nameravani likvidaciji napajalnega sklada iz prvega odstavka
tega člena nemudoma obvesti vse imetnike enot napajalnega sklada.
(5) Likvidacija centralnega sklada se
lahko opravi po izteku treh mesecev po tem, ko je družba za upravljanje
centralnega sklada o nameravani likvidaciji obvestila:
1.     
vse imetnike enot centralnega sklada, in
2.     
vse organe, pristojne za nadzor napajalnih skladov.
350. člen
(združitev centralnega sklada z drugim
investicijskim skladom)
(1) Pri združitvi centralnega sklada z
drugim investicijskim skladom družba za upravljanje nemudoma prične s postopkom
likvidacije napajalnega sklada.
(2) Prejšnji odstavek se ne uporablja,
če Agencija družbi za upravljanje, ki upravlja napajalni sklad v skladu z 9.3.
oddelkom tega zakona, izda soglasje k:
1.     
spremembi pravil upravljanja napajalnega sklada, na podlagi katere bo
napajalni sklad lahko investiral najmanj 85 odstotkov svojih sredstev v
enote novega centralnega sklada, ki nastane s pripojitvijo ali spojitvijo
centralnega sklada z drugim skladom,
2.     
spremembi pravil upravljanja napajalnega sklada, na podlagi katere bo
napajalni sklad lahko investiral najmanj 85 odstotkov svojih sredstev
enote drugega centralnega sklada, ali
3.     
spremembi pravil upravljanja napajalnega sklada, na podlagi katere se
napajalni sklad preoblikuje v KNPVP.
(3) Centralni sklad se lahko združi z
drugim skladom šele, ko preteče 60 dni od dneva, ko je centralni sklad v skladu
z 278. členom tega zakona obvestil imetnike svojih enot in pristojne nadzorne
organe matičnih držav članic svojih napajalnih skladov o nameravani združitvi.
(4) V roku iz prejšnjega odstavka
centralni sklad na zahtevo napajalnega sklada odkupi svoje enote, pri čemer je
višina izstopnih stroškov skladna s 341. členom tega zakona.
(5) Prejšnji odstavek se ne uporablja,
če Agencija izda družbi za upravljanje napajalnega sklada dovoljenje v skladu s
1. točko drugega odstavka tega člena.
(6) Družba za upravljanje zahtevo za
izdajo soglasja iz drugega odstavka tega člena oziroma obvestilo o nameravani
likvidaciji napajalnega sklada predloži Agenciji v enem mesecu od dneva, ko je
prejela obvestilo o nameravani združitvi centralnega sklada z drugim skladom.
Če je družba za upravljanje napajalnega sklada prejela obvestilo o nameravani
združitvi centralnega sklada z drugim skladom oziroma podatke iz 278. člena
tega zakona več kot štiri mesece pred nameravanim dnevom izvedbe združitve,
predloži Agenciji zahtevo ali obvestilo iz prejšnjega stavka najkasneje tri
mesece pred tem datumom.
(7) Družba za upravljanje, ki upravlja
napajalni sklad, o nameravani likvidaciji napajalnega sklada iz prvega odstavka
tega člena nemudoma obvesti vse imetnike enot napajalnega sklada.
9.9. Vložitev premoženja napajalnega
sklada v centralni sklad države članice
351. člen
(uporaba določb tega zakona o vložitvi
premoženja napajalnega sklada v centralni sklad države članice)
(1) Če v tem oddelku ni določeno
drugače, se za vložitev premoženja napajalnega sklada v centralni sklad države
članice smiselno uporabljajo določbe tega zakona, ki veljajo za vložitev
premoženja napajalnega sklada v centralni sklad, oblikovan kot vzajemni sklad
po tem zakonu.
(2) Pri smiselni uporabi določb
prejšnjega odstavka se namesto besed »centralni sklad« uporablja besedilo
»centralni sklad države članice«.
(3) Pri smiselni uporabi določb prvega
odstavka tega člena se namesto besede »Agencija«, kadar je le ta uporabljen v
pomenu nadzornega organa centralnega sklada, uporablja besedilo »nadzorni organ
centralnega sklada države članice«.
352. člen
(delitev centralnega sklada države
članice)
Pri delitvi centralnega sklada na dva ali
več skladov, se za napajalni sklad uporabljajo določbe 350. člena tega zakona.
353. člen
(posredovanje obvestila o izrečenem
nadzornem ukrepu)
Agencija družbo za upravljanje napajalnega
sklada obvesti o vsakem obvestilu nadzornega organa države članice, da je
slednji centralnemu skladu države članice izrekel nadzorni ukrep.
9.10. Vložitev premoženja
napajalnega sklada države članice v centralni sklad, oblikovan kot vzajemni
sklad po tem zakonu
354. člen
(uporaba določb tega zakona o vložitvi
premoženja napajalnega sklada države članice v centralni sklad)
(1) Za centralni sklad, v katerega je
naloženo premoženje napajalnega sklada države članice, se smiselno uporabljajo
določbe tega zakona, ki urejajo delovanje centralnega sklada, v katerega je
naloženo premoženje napajalnega sklada.
(2) Pri smiselni uporabi določb tega
zakona v skladu s prejšnjim odstavkom se namesto besed »napajalni sklad«
uporablja besedilo »napajalni sklad države članice«.
355. člen
(obveščanje centralnega sklada in izdaja
potrdila centralnemu skladu)
Agencija na zahtevo centralnega sklada izda
potrdilo, da centralni sklad izpolnjuje pogoje iz drugega odstavka 323. člena
tega zakona.
356. člen
(dolžnost zagotovitve informacij)
Družba za upravljanje centralnega sklada
zagotovi, da so nadzornemu organu, družbi za upravljanje, skrbniku in revizorju
napajalnega sklada države članice takoj zagotovljene vse informacije in
podatki, ki jih navedene osebe lahko zahtevajo na podlagi tega zakona,
predpisov, izdanih na njegovi podlagi, in pravilih upravljanja napajalnega
sklada.
357. člen
(posredovanje obvestila o izrečenem
nadzornem ukrepu)
Agencija nadzorni organ napajalnega sklada
države članice obvesti o vsakem nadzornem ukrepu, ki ga je izrekla v zvezi s
poslovanjem centralnega sklada.
9.11. Akti agencije
358. člen
(akti o centralnem in napajalnem skladu)
(1) Agencija natančneje predpiše:
1.     
način posredovanja obvestila iz prvega odstavka 330. člena tega zakona
imetnikom investicijskih kuponov;
2.     
vsebino dogovora oziroma internih pravil iz prvega oziroma drugega
odstavka 332. člena tega zakona;
3.     
vsebino dogovora o izmenjavi informacij med skrbnikoma iz prvega
odstavka 333. člena tega zakona;
4.     
kršitve centralnega sklada, za katere velja, da negativno vplivajo na
položaj napajalnega sklada in mora o njih skrbnik centralnega sklada, v skladu
z drugim odstavkom 334. člena tega zakona, nemudoma obvestiti Agencijo;
5.     
na podlagi predhodnega soglasja Slovenskega inštituta za revizijo
vsebino dogovora o izmenjavi informacij med revizorjema iz prvega odstavka 335.
člena tega zakona;
6.     
postopek in izdajo soglasja v skladu z drugim odstavkom 349. ali drugim
odstavkom 350. člena tega zakona.
(2) Agencija lahko natančneje predpiše
ukrepe iz 338. člena tega zakona glede uskladitve datuma obračuna in objave
čiste vrednosti sredstev.
10. ALTERNATIVNI SKLADI, KI JAVNO ZBIRAJO PREMOŽENJE
(AJIS)
(črtano)
10.1. Skupne določbe
10.1.1. Opredelitev AJIS
359. člen
(črtan)
360. člen
(črtan)
10.1.2. Dopustne naložbe in druga
sredstva AJIS
361. člen
(črtan)
362. člen
(črtan)
363. člen
(črtan)
364. člen
(črtan)
365. člen
(črtan)
366. člen
(črtan)
367. člen
(črtan)
368. člen
(črtan)
369. člen
(črtan)
10.1.3. Provizije in stroški
370. člen
(črtan)
371. člen
(črtan)
372. člen
(črtan)
373. člen
(črtan)
10.2. Alternativni vzajemni sklad
10.2.1. Opredelitev
alternativnega vzajemnega sklada
374. člen
(črtan)
375. člen
(črtan)
376. člen
(črtan)
377. člen
(črtan)
10.2.2. Investicijski kuponi
alternativnega vzajemnega sklada
378. člen
(črtan)
379. člen
(črtan)
380. člen
(odkup investicijskih kuponov
alternativnega vzajemnega sklada)
(črtan)
381. člen
(črtan)
10.2.3. Vstopni in izstopni
stroški, delitev dobička in pravila upravljanja
382. člen
(črtan)
383. člen
(črtan)
384. člen
(črtan)
385. člen
(črtan)
386. člen
(črtan)
10.2.4. Oblikovanje
alternativnega vzajemnega sklada
387. člen
(črtan)
388. člen
(črtan)
389. člen
(črtan)
390. člen
(črtan)
10.2.5. Prenos upravljanja in
združitve alternativnih vzajemnih skladov
391. člen
(črtan)
10.2.6. Likvidacija
alternativnega vzajemnega sklada 
392. člen
(črtan)
393. člen
(črtan)
394. člen
(črtan)
395. člen
(črtan)
396. člen
(črtan)
10.3. Alternativni krovni sklad
10.3.1. Opredelitev
alternativnega krovnega sklada
397. člen
(črtan)
10.3.2. Posebna pravila, ki
veljajo za alternativne sklade in podsklade
398. člen
(črtan)
399. člen
(črtan)
10.3.3. Oblikovanje alternativnega
krovnega sklada
400. člen
(črtan)
10.4. Investicijska družba
10.4.1. Statusne določbe
10.4.1.1. Splošne določbe
401. člen
(črtan)
402. člen
(črtan)
403. člen
(črtan)
10.4.1.2. Osnovni kapital investicijske družbe
404. člen
(črtan)
405. člen
(črtan)
406. člen
(črtan)
10.4.1.3. Delnice investicijske družbe
407. člen
(črtan)
408. člen
(črtan)
409. člen
(črtan)
410. člen
(črtan)
411. člen
(črtan)
412. člen
(črtan)
413. člen
(črtan)
10.4.1.4. Statut investicijske družbe
414. člen
(črtan)
415. člen
(črtan)
416. člen
(črtan)
10.4.1.5. Organi investicijske družbe
417. člen
(črtan)
418. člen
(črtan)
419. člen
(črtan)
10.4.2. Dovoljenje za upravljanje
investicijske družbe
420. člen
(črtan)
421. člen
(črtan)
422. člen
(črtan)
10.4.3. Pravna razmerja med
investicijsko družbo in družbo za upravljanje
10.4.3.1. Splošne določbe
423. člen
(črtan)
424. člen
(črtan)
10.4.3.2. Povrnitev stroškov družbi za upravljanje
425. člen
(črtan)
10.4.4. Prenos upravljanja
investicijske družbe
10.4.4.1. Prenos upravljanja investicijske družbe na podlagi
pogodbe o prenosu upravljanja
426. člen
(črtan)
10.4.4.2. Prisilni prenos upravljanja investicijske družbe
427. člen
(črtan)
428. člen
(črtan)
10.4.5. Preoblikovanje investicijskih
družb
10.4.5.1. Splošna določba
429. člen
(črtan)
10.4.5.2. Združitev investicijskih družb
430. člen
(črtan)
431. člen
(črtan)
432. člen
(črtan)
433. člen
(črtan)
434. člen
(črtan)
10.4.5.3. Preoblikovanje v alternativni vzajemni sklad
435. člen
(črtan)
10.4.6. Redna likvidacija
investicijske družbe
436. člen
(črtan)
437. člen
(črtan)
438. člen
(črtan)
439. člen
(črtan)
440. člen
(črtan)
10.4.7. Prisilna poravnava in stečaj
investicijske družbe
441. člen
(črtan)
11. NADZOR NAD DRUŽBAMI ZA UPRAVLJANJE
11.1. Splošne določbe
442. člen
(pristojnost Agencije za nadzor nad družbo
za upravljanje)
(1) Agencija je pristojna in odgovorna za
nadzor nad družbo za upravljanje glede vseh storitev in poslov, ki jih opravlja
družba za upravljanje v Republiki Sloveniji, drugi državi članici ali tretji
državi, razen če ta zakon določa drugače. 
(2) Če je to potrebno za dosego namena
nadzora nad družbo za upravljanje, lahko Agencija zahteva ustrezna poročila in
informacije in opravi pregled njihovega poslovanja: 
1.     
od oseb, ki so z družbo za upravljanje v razmerju tesne povezanosti, 
2.     
od oseb, na katere je družba za upravljanje prenesla pomemben del svojih
poslovnih procesov, 
3.     
od imetnikov kvalificiranih deležev v družbi za upravljanje, in 
4.     
od drugih oseb, povezanih z družbo za upravljanje. 
(3) Če je za nadzor nad posamezno osebo iz
prejšnjega odstavka pristojen drug nadzorni organ, Agencija v sodelovanju z
njim opravi pregled poslovanja v skladu s 14. poglavjem tega zakona.
(4) Za namen nadzora nad družbo za
upravljanje je Agencija pristojna in odgovorna tudi za nadzor nad: 
1.     
člani uprave družbe za upravljanje v obsegu, določenem v 59. do 61.
členu tega zakona, 
2.     
imetniki kvalificiranih deležev v obsegu, določenem v 2.1.4 pododdelku tega
zakona, in 
3.     
osebami, ki imajo dovoljenje za trženje enot investicijskih skladov,
določenem v 131. členu tega zakona.
443. člen
(pristojnost Agencije za nadzor nad družbo
za upravljanje, ki opravlja storitve upravljanja KNPVP v drugi državi članici)
(1) Ne glede na prvi odstavek prejšnjega
člena Agencija ni pristojna in odgovorna za nadzor nad podružnico družbe za upravljanje
v državi članici gostiteljici v zvezi s spoštovanjem pravil ravnanja pri
opravljanju storitev družbe za upravljanje iz 2.2.2. pododdelka tega zakona. 
(2) Ne glede na prvi odstavek prejšnjega
člena Agencija ne nadzoruje, ali družba za upravljanje pri opravljanju storitve
upravljanja KNPVP, ki je bil oblikovan v drugi državi članici, spoštuje določbe
tega zakona iz drugega odstavka 121. člena tega zakona. 
(3) V primeru iz prejšnjega odstavka
Agencija nadzoruje, ali je družba za upravljanje vzpostavila ustrezen
organizacijski ustroj in postopke ter sprejela vse potrebne ukrepe, ki
zagotavljajo, da družba za upravljanje lahko spoštuje zakone in predpise, ki se
nanašajo na oblikovanje in poslovanje vseh KNPVP, ki jih upravlja.
444. člen
(pristojnost Agencije za nadzor nad družbo
za upravljanje države članice in njeno podružnico)
(1) Agencija je pristojna in odgovorna za
nadzor nad podružnico družbe za upravljanje države članice, ustanovljeno v
Republiki Sloveniji, glede spoštovanja pravil ravnanja pri opravljanju storitev
družbe za upravljanje iz 2.2.2. pododdelka tega zakona. 
(2) Agencija je pristojna in odgovorna za
nadzor nad družbo za upravljanje države članice, ki je v Republiki Sloveniji
oblikovala in upravlja vzajemni sklad, glede spoštovanja določb drugega in
tretjega odstavka 121. člena tega zakona. 
(3) Agencija je pristojna in odgovorna za
nadzor nad družbo za upravljanje države članice, ki v Republiki Sloveniji trži
enote KNPVP, glede spoštovanja zakonov in predpisov iz tretjega odstavka 129.
člena tega zakona.
445. člen
(črtan)
446. člen
(uporaba določb o nadzoru)
(1) Za nadzor iz 444. člena tega zakona se
smiselno uporabljajo določbe tega poglavja o nadzoru nad družbo za upravljanje,
razen če zakon za posamezen primer določa drugače. 
(2) Za nadzor iz drugega do četrtega
odstavka 442. člena tega zakona se smiselno uporabljajo 455. člen in 459. do
470. člen tega zakona, razen če zakon za posamezen primer določa drugače.
11.2. Namen in način nadzora
447. člen
(namen nadzora nad družbami za upravljanje)
Agencija opravlja nadzor nad družbami za
upravljanje z namenom preverjanja, ali družbe za upravljanje spoštujejo pravila
o upravljanju investicijskih skladov in druga pravila, določena s tem zakonom,
z ZTFI-1 oziroma s predpisi,
izdanimi na podlagi teh zakonov, ter z drugimi predpisi, ki urejajo storitve
upravljanja investicijskih skladov oziroma drugega finančnega premoženja.
448. člen
(način opravljanja nadzora)
(1) Agencija opravlja nadzor nad družbami
za upravljanje: 
1.     
s spremljanjem, zbiranjem in preverjanjem poročil in obvestil družb za
upravljanje in drugih oseb, ki so po tem oziroma drugem zakonu dolžne poročati
Agenciji oziroma jo obveščati o posameznih dejstvih in okoliščinah, 
2.     
z opravljanjem pregledov poslovanja družbe za upravljanje in 
3.     
z izrekanjem ukrepov nadzora po tem zakonu. 
(2) Če je za nadzor po tem zakonu potrebno,
lahko Agencija od katere koli osebe zahteva, da ji: 
1.     
omogoči dostop do katerega koli dokumenta v kakršni koli obliki ali da
ji izroči kopijo tega dokumenta; 
2.     
omogoči, da opravi pregled njenega poslovanja; 
3.     
izroči zapise telefonskih pogovorov ali drugih podatkov, ki jih hrani. 
(3) Agencija lahko od katere koli osebe,
vključno z osebo, ki sodeluje pri posredovanju naročil ali opravlja druge posle
pri sklepanju poslov, ki so predmet preiskave Agencije, in od osebe, ki je
nadrejena ali podrejena tej osebi, zahteva, da ji predloži vse informacije,
potrebne za nadzor. Če je za nadzor po tem zakonu potrebno, lahko Agencija
osebo iz prejšnjega stavka povabi na zaslišanje.
(4) Če je za nadzor po tem zakonu to nujno
potrebno, lahko sodišče na predlog Agencije izda odredbo za pridobitev podatkov
na elektronskih napravah, ki jih družba za upravljanje hrani pri ponudniku
storitev informacijske tehnologije, kot so zlasti storitev najema strežnika in
storitve v oblaku (v nadaljnjem besedilu: elektronska naprava), če obstajajo
utemeljeni razlogi za sum, da je katera koli oseba kršila določbe tega zakona
tako, da je narava kršitve posebno huda zaradi višine pridobljene protipravne
premoženjske koristi ali zaradi storilčevega naklepa oziroma njegovega namena
koristoljubnosti, in je verjetno, da se bodo odkrili dokazi, ki so pomembni za
postopek nadzora. Agencija mora izkazati tudi verjetnost, da elektronska
naprava vsebuje elektronske podatke, ki so pomembni za postopek nadzora.
(5) Odredbo za preiskavo izda sodnik pri
Okrožnem sodišču v Ljubljani najpozneje v 48 urah od prejema popolnega predloga
Agencije. Predlog Agencije mora vsebovati:
-       
opredelitev elektronskih naprav, ki jih je treba pregledati;
-       
utemeljitev razlogov za pridobitev podatkov;
-       
dokaze oziroma vsebine podatkov, ki se iščejo;
-       
rok za izvedbo pridobitve podatkov;
-       
navedbo okoliščin za uporabo preiskovalnega dejanja in način njegove
izvršitve.
(6) Zadeve v postopku izdaje odredbe iz
četrtega odstavka tega člena so nujne in sodišče o njih odloča prednostno.
449. člen
(ukrepi nadzora)
(1) Agencija lahko družbi za upravljanje
pod pogoji, določenimi v tem zakonu, izreče naslednje ukrepe nadzora: 
1.     
(črtana); 
2.     
odreditev odprave kršitve; 
3.     
odreditev dodatnega ukrepa; 
4.     
začasna prepoved opravljanja storitev; 
5.     
odvzem dovoljenja. 
(2) Agencija lahko družbi za upravljanje
države članice, ki v Republiki Sloveniji neposredno ali prek podružnice
opravlja storitve upravljanja investicijskih skladov, pod pogoji, določenimi v
tem zakonu, izreče tudi prepoved opravljanja storitev upravljanja
investicijskih skladov v Republiki Sloveniji. 
(3) Pri opravljanju svojih nalog in
pristojnosti na področju nadzora poslovanja družb za upravljanje Agencija poleg
navodil in priporočil, ki so jih sprejeli ESMA, EIOPA in EBA, upošteva tudi
morebiten vpliv na finančno stabilnost držav članic.
11.3. Letno nadomestilo in stroški
nadzora
450. člen
(letno nadomestilo za opravljanje nadzora)
(1) Za opravljanje nadzora iz 1. in 2.
točke prvega odstavka 448. člena tega zakona plačuje družba za upravljanje
oziroma družba za upravljanje države članice Agenciji nadomestilo za nadzor, ki
ga glede na čisto vrednost sredstev investicijskega sklada in drugega
premoženja, ki ga po tem zakonu lahko oblikuje in upravlja družba za
upravljanje oziroma družba za upravljanje države članice, določa tarifa
Agencije. 
(2) Za opravljanje nadzora iz 1. in 2.
točke prvega odstavka 448. člena tega zakona plačuje družba za upravljanje
Agenciji nadomestilo za nadzor tudi za opravljanje storitev iz 5. poglavja tega
zakona. 
(3) Agencija lahko določi nadomestilo iz
prvega in drugega odstavka tega člena največ v višini, da vsota nadomestil, ki
so jih dolžne plačevati vse družbe za upravljanje za posamezno leto, ne preseže
stroškov nadzora iz 1. in 2. točke prvega odstavka 448. člena tega zakona.
451. člen
(plačilo letnega nadomestila za nadzor)
(1) Če družba za upravljanje oziroma družba
za upravljanje države članice ne plača nadomestila v rokih, ki jih določa
tarifa Agencije, Agencija družbi za upravljanje z odločbo naloži plačilo. 
(2) Pravnomočna odločba iz prejšnjega
odstavka je izvršilni naslov.
452. člen
(nadomestilo za notifikacijski postopek
ter letno nadomestilo za nadzor nad trženjem enot investicijskih skladov iz
drugih držav članic)
(1) Za izvedbo postopka iz 138. člena tega
zakona družba za upravljanje oziroma
družba za upravljanje države članice Agenciji plača
nadomestilo, ki ga glede na število in vrsto investicijskih skladov določa
tarifa Agencije. 
(2) Družba za upravljanje oziroma družba za upravljanje države članice oziroma investicijski sklad države članice, ki se
upravlja sam, ki trži enote investicijskih skladov v Republiki Sloveniji,
plačuje letno nadomestilo za nadzor, ki ga glede na število in vrsto
investicijskih skladov določa tarifa Agencije.
453. člen
(stroški nadzora)
(1) Kadar je subjektu nadzora izrečen ukrep
nadzora po tem zakonu, subjekt nadzora Agenciji plača pavšalno nadomestilo
stroškov postopka, ki ga glede na vrsto in obseg kršitev določa tarifa
Agencije. 
(2) O povrnitvi stroškov iz prejšnjega
odstavka odloči Agencija z odredbo oziroma odločbo o izreku ukrepa nadzora. 
(3) Proti odločbi o povrnitvi stroškov iz
prejšnjega odstavka je dovoljeno začeti postopek sodnega varstva, tudi če proti
odredbi oziroma odločbi o izreku ukrepa nadzora ni posebnega postopka sodnega
varstva. 
(4) Pravnomočna odločba iz drugega odstavka
tega člena je izvršilni naslov.
11.4. Poročanje
454. člen
(redno poročanje družbe za upravljanje)
(1) Družba za upravljanje redno poroča
Agenciji o naslednjih dejstvih in okoliščinah: 
1.     
spremembah podatkov o družbi za upravljanje, ki se vpisujejo v sodni
register; 
2.     
seji nadzornega sveta družbe za upravljanje; 
3.     
sklicu skupščine in vseh sklepih, sprejetih na seji skupščine; 
4.     
razrešitvi in imenovanju članov uprave oziroma upravnega odbora; 
5.     
nameravanem odprtju, preselitvi, zaprtju ali začasnem prenehanju
podružnice ali predstavništva oziroma spremembah vrste poslov, ki jih opravlja
podružnica; 
6.     
o poslovanju podružnice v državi članici ali tretji državi; 
7.     
pridobitvi oziroma odtujitvi delnic, poslovnih deležev oziroma članskih
pravic v pravnih osebah oziroma o drugih spremembah glede teh naložb; 
8.     
prenosu opravljanja posameznih storitev oziroma poslov upravljanja investicijskih
skladov; 
9.     
drugih dejstvih in okoliščinah, ki se nanašajo na investicijski sklad in
družbo za upravljanje. 
(2) Uprava družbe za upravljanje Agencijo
nemudoma obvesti o naslednjih dogodkih: 
1.     
če je ogrožena likvidnost ali kapitalska ustreznost družbe za
upravljanje; 
2.     
če nastopijo razlogi za prenehanje ali odvzem dovoljenja za opravljanje
storitev upravljanja investicijskih skladov oziroma prepoved opravljanja
posameznih storitev iz 5. poglavja tega zakona; 
3.     
če je družba za upravljanje začela z obširnejšo prenovo informacijskih
sistemov ali če je družba za upravljanje začela razvijati nove ponudbe
storitev, ki so pretežno podprte z informacijsko tehnologijo; 
4.     
drugih dogodkih, ki lahko pomembno vplivajo na poslovanje družbe za
upravljanje v skladu s pravili varnega in skrbnega poslovanja. 
(3) Družba za upravljanje Agenciji v zvezi
z vsakim investicijskim skladom, ki ga upravlja, poroča o vrsti in sestavi
naložb investicijskega sklada, poslovnem izidu investicijskega sklada in drugih
podatkih o poslovanju investicijskega sklada. 
(4) Družba za upravljanje Agenciji v zvezi
z vsakim vzajemnim skladom, ki ga upravlja, poroča tudi o: 
1.     
vrednosti enote premoženja in 
2.     
številu enot premoženja v obtoku. 
(5) Za poročanje
družb za upravljanje v zvezi s storitvami iz 5. poglavja tega zakona, se
smiselno uporabljajo določbe ZTFI-1 in predpisov,
izdanih na njegovi podlagi, ki urejajo poročanje
borznoposredniških družb, ki imajo dovoljenje za opravljanje storitev
gospodarjenja s finančnimi instrumenti oziroma pomožne storitve.
454.a člen
(sistem obveščanja o kršitvah)
(1) Agencija vzpostavi sistem obveščanja o
kršitvah, ki zaposlenim v družbah za upravljanje in skrbnikih omogoča, da ji
posredujejo prijave o kršitvah in morebitnih kršitvah tega zakona in predpisov,
izdanih na njegovi podlagi, ki se nanašajo na družbo za upravljanje oziroma
skrbnika.
(2) Agencija v zvezi s sistemom obveščanja
iz prejšnjega odstavka zagotovi:
1.     
enostaven in lahko dostopen način posredovanja prijav kršitev;
2.     
interne postopke za sprejem in obravnavo prijav.
(3) Agencija zagotovi:
1.     
varstvo osebnih podatkov oseb, ki so podale prijavo zoper družbo za
upravljanje oziroma skrbnika, in oseb, ki so domnevno odgovorne za kršitev, v
skladu z določbami zakona, ki ureja varstvo osebnih podatkov;
2.     
da se vsi podatki o osebah, ki so podale prijavo zoper družbo za
upravljanje ali skrbnika, obravnavajo kot zaupni.
(4) Podatkov o osebah, ki so podale
prijavo, ne glede na določbe zakonov, ki urejajo posredovanje podatkov, brez
njihovega soglasja ni dovoljeno razkriti, razen kadar gre za razkritje
identitete prijavitelja policiji, državnemu tožilstvu oziroma sodišču na
podlagi določb zakona, ki ureja kazenski postopek. Agencija družbi za
upravljanje oziroma skrbniku, glede na to, na koga se glasi prijava, ne sme
razkriti podatkov o osebi, ki je podala prijavo zoper družbo za upravljanje
oziroma skrbnika, in si prizadeva, da se pri ugotavljanju in obravnavi
prijavljenih kršitev prepreči razkritje identitete te osebe.
(5) Kadar je identiteta prijavitelja kljub
ukrepom iz tretjega in četrtega odstavka tega člena razkrita, družba za
upravljanje oziroma skrbnik zagotovi ustrezne pogoje, da se preprečijo
povračilni ukrepi, diskriminacija ali druge oblike neenake obravnave
zaposlenih, ki so podali prijavo iz prvega odstavka tega člena oziroma da se
odpravijo njihove posledice.
(6) Zaposleni v družbi za upravljanje
oziroma skrbniku, ki je podal prijavo v skladu z določbami tega člena, ne
odgovarja za morebitno kršitev pravil o zaupnosti posredovanih podatkov, ki
izhajajo iz določb drugega predpisa ali pogodbe.
(7) Agencija podrobneje predpiše postopek
in vsebino obvestila in obveščanja iz tega člena, če je podrobnejša določitev
potrebna zaradi sprejetja pravnih aktov Evropske unije, sprejetih na podlagi
tretjega odstavka 99.d člena Direktive 2009/65/EU.
455. člen
(poročanje na zahtevo Agencije)
(1) Družba za upravljanje na zahtevo
Agencije posreduje poročila in informacije o vseh zadevah, pomembnih za
opravljanje nadzora oziroma izvrševanje drugih pristojnosti in nalog Agencije. 
(2) Poročila in informacije iz prejšnjega
odstavka lahko Agencija zahteva tudi od članov uprave oziroma upravnega odbora
družbe za upravljanje in oseb, zaposlenih pri družbi za upravljanje. 
(3) Agencija lahko osebe iz prejšnjega
odstavka pozove, da o zadevah iz prvega odstavka tega člena v roku, ki ne sme
biti krajši od treh dni od dneva prejema poziva, izdelajo pisno poročilo, ali
jih povabi, da o teh zadevah podajo ustno izjavo.
456. člen
(poročanje družbe za upravljanje države
članice)
(1) Družba za upravljanje države članice,
ki v Republiki Sloveniji opravlja storitev trženja enot KNPVP v skladu s 4.1.2.
pododdelkom tega zakona, Agenciji poroča o izpolnjevanju pogojev za trženje iz
137. člena tega zakona oziroma o vsaki njihovi spremembi. 
(2) Družba za upravljanje države članice,
ki ima v Republiki Sloveniji podružnico, o svojem poslovanju preko te
podružnice Agenciji poroča: 
1.     
podatke o poslovanju podružnice, ki jih Agencija potrebuje za
statistične namene, in 
2.     
o predpisih, internih pravilnikih in drugih pravilih, ki se nanašajo na
pravila ravnanja pri opravljanju storitev družbe za upravljanje iz 2.2.2. pododdelka
tega zakona.
457. člen
(črtan)
458. člen
(akt o poročanju družbe za upravljanje)
Agencija predpiše podrobnejšo vsebino,
način in roke poročanja iz tega oddelka.
11.5. Pregled poslovanja
459. člen
(pooblaščene osebe Agencije)
(1) Pregled poslovanja družbe za
upravljanje opravi strokovni delavec Agencije, ki ga za opravljanje pregleda
pooblasti predsednik senata Agencije (v nadaljnjem besedilu: pooblaščena oseba
Agencije). 
(2) Za izvajanje posameznih nalog v zvezi s
pregledi poslovanja lahko predsednik senata Agencije pooblasti revizijsko
družbo ali drugo strokovno usposobljeno osebo. 
(3) Osebe iz prejšnjega odstavka imajo pri
opravljanju nalog pregleda poslovanja, za katere jih je pooblastil predsednik
senata Agencije, enake pristojnosti in obveznosti kot pooblaščena oseba
Agencije.
460. člen
(pregled poslovanja)
(1) Družba za upravljanje pooblaščeni osebi
Agencije na njeno zahtevo omogoči, da opravi pregled poslovanja na sedežu
družbe za upravljanje in v drugih prostorih, v katerih družba za upravljanje
oziroma druga oseba po njenem pooblastilu opravlja dejavnosti in posle, v zvezi
s katerimi Agencija opravlja nadzor. 
(2) Družba za upravljanje pooblaščeni osebi
Agencije na njeno zahtevo omogoči pregled poslovnih knjig, poslovne
dokumentacije ter administrativnih oziroma poslovnih evidenc v obsegu,
potrebnem za izvajanje posameznega nadzora. 
(3) Družba za upravljanje pooblaščeni osebi
Agencije na njeno zahtevo izroči računalniške izpiske oziroma kopije poslovnih
knjig, poslovne dokumentacije ter administrativnih oziroma poslovnih evidenc. 
(4) Člani uprave oziroma upravnega odbora
in zaposleni pri družbi za upravljanje pooblaščeni osebi Agencije na njeno
zahtevo posredujejo poročila in informacije o vseh zadevah, pomembnih za
opravljanje nadzora. 
(5) Pooblaščena oseba Agencije lahko opravi
tudi pregled poslovanja oseb iz drugega odstavka 442. člena tega zakona, če je
to potrebno zaradi popolnega pregleda poslovanja družbe za upravljanje. 
(6) Pregled poslovanja iz prvega in drugega
odstavka tega člena opravlja Agencija ob delavnikih med 8. in 18. uro. Kadar je
zaradi obsega oziroma narave pregleda to potrebno, lahko Agencija opravi
pregled poslovanja tudi po 18. uri oziroma med dnevi, ki niso delavniki. 
(7) Agencija pregled poslovanja opravi
tako, da s tem ovira normalno poslovanje družbe za upravljanje samo v taki
meri, kot je nujno za dosego namena nadzora.
461. člen
(zahteva za pregled poslovanja)
(1) Zahteva za pregled poslovanja se družbi
za upravljanje vroči najmanj osem dni pred začetkom pregleda poslovanja. 
(2) Ne glede na prejšnji odstavek lahko
pooblaščena oseba Agencije zahtevo za pregled poslovanja vroči šele ob začetku
opravljanja pregleda poslovanja, če drugače ne bi bilo mogoče doseči namena
posameznega nadzora. 
(3) Zahteva za pregled poslovanja mora
obsegati navedbo poslovnih knjig, poslovne dokumentacije ter administrativnih
oziroma poslovnih evidenc, ki so predmet pregleda. 
(4) V primeru iz tretjega odstavka prejšnjega
člena zahteva za pregled poslovanja obsega določno navedbo poslovnih knjig,
poslovne dokumentacije ter administrativnih oziroma poslovnih evidenc, ki se jih
v obliki računalniških izpiskov oziroma kopij izroči, in rok za predložitev. 
(5) Zahteva za pregled poslovanja obsega
tudi pravni pouk o pravnih posledicah, ki lahko nastopijo, če družba za
upravljanje ne bo ravnala v skladu z zahtevo za pregled poslovanja oziroma
Agenciji ne bo omogočila opravljanja pregleda poslovanja tako, kot je določeno
v prejšnjem členu. 
(6) Agencija lahko med opravljanjem
pregleda poslovanja dopolni zahtevo za pregled poslovanja. Za dopolnitev
zahteve se smiselno uporabljata tretji in četrti odstavek tega člena.
462. člen
(pogoji za opravljanje pregleda
poslovanja)
(1) Družba za upravljanje pooblaščenim
osebam Agencije zagotovi ustrezne prostore, v katerih lahko nemoteno in brez
prisotnosti drugih oseb opravijo pregled poslovanja. 
(2) Družba za upravljanje zagotovi, da so
takrat, ko pooblaščene osebe Agencije opravljajo pregled poslovanja v prostorih
iz prvega odstavka 460. člena tega zakona, v teh prostorih prisotne pooblaščene
osebe družbe za upravljanje, ki lahko na zahtevo pooblaščenih oseb Agencije
dajo ustrezna pojasnila v zvezi s poslovnimi knjigami, poslovno dokumentacijo,
poslovnimi dogodki ter administrativnimi oziroma poslovnimi evidencami, ki so
predmet pregleda.
463. člen
(pogoji za pregled računalniško vodenih
poslovnih knjig in evidenc)
(1) Družba za upravljanje, ki računalniško
obdeluje podatke oziroma računalniško vodi poslovne knjige in druge evidence,
na zahtevo pooblaščene osebe Agencije zagotovi ustrezne pripomočke za pregled
poslovnih knjig in evidenc ter preizkušanje ustreznosti računalniško
obravnavanih podatkov. 
(2) Družba za upravljanje pooblaščeni osebi
Agencije izroči dokumentacijo, iz katere je razviden popoln opis dela
računalniškega sistema. Iz dokumentacije so razvidni podsistemi in datoteke
računalniškega sistema. Dokumentacija zagotovi vpogled v: 
1.     
računalniško rešitev; 
2.     
postopke v okviru računalniške rešitve; 
3.     
kontrole, ki zagotavljajo pravilno in zanesljivo obdelavo podatkov; 
4.     
kontrole, ki preprečujejo nepooblaščeno dostopanje, dodajanje,
spreminjanje ali brisanje hranjenih računalniških zapisov. 
(3) Vsaka sprememba računalniške rešitve
(računalniških programov) iz prvega odstavka tega člena mora biti dokumentirana
v časovnem zaporedju nastanka spremembe, skupaj z datumom spremembe. Iz
dokumentacije mora biti razvidna tudi vsaka sprememba oblike datotek.
464. člen
(ustavitev pregleda poslovanja)
Če pooblaščena oseba Agencije pri pregledu
poslovanja ne ugotovi kršitve predpisov iz 447. člena tega zakona, Agencija s
sklepom ustavi postopek pregleda poslovanja.
11.6. Ukrepi nadzora
11.6.1. Priporočilo in opozorilo
465. člen
(črtan)
11.6.2. Odprava kršitev
466. člen
(odredba o odpravi kršitev)
(1) Če Agencija pri opravljanju nadzora
ugotovi kršitve predpisov iz 447. člena tega zakona, družbi za upravljanje z
odredbo naloži, da odpravi kršitve oziroma nepravilnosti oziroma da opravi ali
opusti določena dejanja. 
(2) V odredbi o odpravi kršitev Agencija
določi rok za odpravo kršitev.
467. člen
(predložitev poročila revizijske družbe o
odpravi kršitev)
Če Agencija ugotovi kršitve pri vodenju
poslovnih knjig oziroma administrativnih in drugih evidenc, ki jih mora voditi
družba za upravljanje, oziroma druge pomembnejše kršitve pri poslovanju družbe
za upravljanje, lahko družbi za upravljanje z odredbo o odpravi kršitev naloži
tudi, da o odpravi kršitev predloži poročilo revizijske družbe, da so
ugotovljene kršitve odpravljene.
468. člen
(poročilo o odpravi kršitev)
(1) Družba za upravljanje v roku, določenem
z odredbo o odpravi kršitev, odpravi ugotovljene kršitve in Agenciji dostavi
poročilo, v katerem opiše ukrepe za odpravo kršitev. 
(2) Poročilu o odpravi kršitev se priloži
listine in druge dokaze, iz katerih izhaja, da so bile ugotovljene kršitve
odpravljene, v primeru iz prejšnjega člena pa tudi poročilo revizijske družbe o
odpravi kršitev. 
(3) Če je poročilo o odpravi kršitev
nepopolno oziroma iz poročila in priloženih dokazov ne izhaja, da so
ugotovljene kršitve odpravljene, Agencija družbi za upravljanje z odredbo
naloži dopolnitev poročila in ji določi rok za dopolnitev. Zoper odredbo o
dopolnitvi poročila o odpravi kršitev je dopustno vložiti ugovor. Za vložitev
ugovora in odločanje o ugovoru se uporabljajo določbe 496. do 500. člena ZTFI-1.
469. člen
(ugotovitvena odločba o odpravi kršitev)
(1) Če iz poročila o odpravi kršitev in
priloženih dokazov izhaja, da so bile kršitve odpravljene, izda Agencija
odločbo, s katero ugotovi, da so bile kršitve odpravljene. 
(2) Agencija lahko pred izdajo odločbe o
odpravi kršitev opravi ponoven pregled poslovanja v obsegu, potrebnem za
ugotovitev, ali so kršitve odpravljene. 
(3) Če Agencija
pri izvajanju nadzora ugotovi, da je družba za upravljanje kršila predpise iz
447. člena tega zakona, vendar je družba za upravljanje kršitve odpravila
pred izdajo odredbe iz 466. člena tega zakona, lahko Agencija z
upoštevanjem pogojev iz četrtega odstavka tega člena izda ugotovitveno odločbo,
s katero ugotovi, da je družba za upravljanje kršila predpise iz
447. člena tega zakona in da je kršitev odpravila.
(4) Agencija izda ugotovitveno odločbo iz
prejšnjega odstavka, če bi glede na naravo in pomen kršitev za varno in skrbno
upravljanje družbe za upravljanje izdaja takšne odločbe in objava informacij na
podlagi 499.a člena tega zakona pomembno prispevala k izboljšanju praks
upravljanja družb za upravljanje in k preprečevanju ravnanj, ki pomenijo
kršitev predpisov iz 447. člena tega zakona.
(5) Agencija pred izdajo ugotovitvene
odločbe iz tretjega odstavka tega člena družbo za upravljanje pisno obvesti o
ugotovitvah v zvezi s kršitvami predpisov iz 447. člena tega zakona ter o
nameri, da bo izdala ugotovitveno odločbo o odpravljenih kršitvah, ter pozove
družbo za upravljanje, da se izjavi o dejstvih in okoliščinah, ki so pomembne
za odločitev o izdaji ugotovitvene odločbe o odpravi kršitev.
470. člen
(rok za odločitev o odpravi kršitev)
Agencija odredbo o dopolnitvi poročila o
odpravi kršitev oziroma odločbo o odpravi kršitev izda v dveh mesecih po
prejemu poročila o odpravi kršitev, sicer se šteje, da so bile kršitve
odpravljene.
11.6.3. Odreditev dodatnega ukrepa
471. člen
(odreditev dodatnega ukrepa)
(1) Agencija lahko odredi dodatni ukrep, s
katerim naloži pristojnemu organu družbe za upravljanje, da razreši člana
uprave oziroma izvršnega direktorja družbe za upravljanje, če družba za
upravljanje: 
1.     
ni ravnala v skladu z odredbo o odpravi kršitev, oziroma 
2.     
ponavljajoče krši dolžnost pravočasnega in pravilnega poročanja oziroma
obveščanja Agencije oziroma kako drugače ovira opravljanje nadzora. 
(2) Za odredbo o dodatnem ukrepu iz
prejšnjega odstavka se smiselno uporablja ta zakon in določbe ZTFI-1 o odredbi o odpravi kršitev.
472. člen
(razlogi za dodatne ukrepe za
uresničevanje pravil varnega in skrbnega poslovanja)
Agencija odredi družbi za upravljanje
dodatne ukrepe za uresničevanje pravil varnega in skrbnega poslovanja, če
družba za upravljanje: 
1.     
ni vzpostavila ali ne uresničuje trdnega in zanesljivega sistema
upravljanja v skladu s 68. členom tega zakona in s predpisi, izdanimi na
njegovi podlagi; 
2.     
ne dosega minimalnega kapitala iz 83. člena tega zakona; 
3.     
pri svojem poslovanju presega omejitve glede izpostavljenosti ali druge
omejitve, določene s tem zakonom in predpisi, izdanimi na njegovi podlagi; 
4.     
ne ravna v skladu z odredbo o odpravi kršitev.
473. člen
(vrste dodatnih ukrepov za uresničevanje
pravil varnega in skrbnega poslovanja)
Agencija lahko za uresničevanje pravil o
varnega in skrbnega poslovanja odredi naslednje dodatne ukrepe: 
1.     
naloži upravi družbe za upravljanje, da sprejme načrt ukrepov za
zagotovitev minimalnega kapitala družbe za upravljanje iz 83. člena tega
zakona; 
2.     
naloži upravi družbe za upravljanje in nadzornemu svetu, da skličeta
skupščino delničarjev družbe za upravljanje ter predlagata sprejem ustreznih
sklepov, kot na primer: 
- 
sklep o povečanju osnovnega kapitala družbe za upravljanje z novimi
vložki, 
- 
sklep o povečanju osnovnega kapitala družbe za upravljanje iz sredstev
družbe, 
- 
sklep o pokrivanju izgube s finančnimi instrumenti, ki so za ta namen
razpoložljivi v času rednega poslovanja; 
3.     
naloži nadzornemu svetu družbe za upravljanje, da razreši člana oziroma
člane uprave in imenuje novega člana oziroma člane uprave; 
4.     
prepove družbi za upravljanje: 
- 
opravljanje posameznih aktivnosti in poslov v zvezi s storitvami
upravljanja investicijskih skladov ali storitev iz prvega odstavka 150. člena
tega zakona, 
- 
sklepanje poslov s posameznimi delničarji, člani uprave, nadzornega
sveta, družbami, ki so z družbo za upravljanje v razmerju tesne povezanosti; 
5.     
naloži upravi družbe za upravljanje, da sprejme in opravi ukrepe za
izboljšanje sistema upravljanja v skladu s 68. členom tega zakona; 
6.     
naloži družbi za upravljanje, da pri nadaljnjem poslovanju zmanjša
tveganja, značilna za njeno poslovanje, produkte ali sisteme; 
7.     
naloži nadzornemu svetu družbe za upravljanje, da imenuje ustrezne
komisije za posamezne sklope strokovnih nalog iz pristojnosti nadzornega sveta;
8.     
naloži družbi za upravljanje druge ukrepe, potrebne za uresničitev
pravil varnega in skrbnega poslovanja.
474. člen
(uporaba določb o odpravi kršitev)
Za dodatne ukrepe za uresničevanje pravil
varnega in skrbnega poslovanja se smiselno uporabljajo določbe 11.6.2. pododdelka
tega zakona. Pri smiselni uporabi se namesto besed »odprava kršitev« uporablja
besedilo »izvršitev dodatnih ukrepov za uresničevanje pravil o upravljanju
tveganj«.
475. člen
(odločba o razveljavitvi dodatnega ukrepa)
Če subjekt nadzora po dokončnosti odredbe o
dodatnem ukrepu odpravi kršitev, ki je bila podlaga za odreditev dodatnega
ukrepa, lahko Agencija glede na okoliščine primera izda odločbo, s katero
odredbo o dodatnem ukrepu razveljavi.
11.6.4. Začasna prepoved opravljanja
storitev
476. člen
(začasna prepoved opravljanja storitev
upravljanja investicijskih skladov)
(1) Agencija lahko družbi za upravljanje z odredbo
začasno prepove opravljanje storitev upravljanja investicijskih skladov, če
družba za upravljanje: 
1.     
ni organizirala poslovanja oziroma ne vodi tekoče svojih poslovnih knjig
oziroma poslovnih knjig investicijskih skladov, ki jih upravlja, ter drugih
administrativnih in poslovnih evidenc, tako da je mogoče kadarkoli preveriti,
ali družba za upravljanje posluje v skladu s pravili o upravljanju tveganj
oziroma ali družba za upravljanje upravlja investicijske sklade v skladu s tem
zakonom, z ZTFI oziroma z drugim zakonom, ki ureja storitve upravljanja
investicijskih skladov oziroma drugega finančnega premoženja, ter s predpisi,
izdanimi na podlagi teh zakonov; 
2.     
ni ravnala v skladu z odredbo o odpravi kršitev; 
3.     
ovira opravljanje nadzora nad njenim poslovanjem;
4.     
krši pravila o naložbah investicijskega sklada, ki ga upravlja, oziroma
pravila o upravljanju premoženja investicijskega sklada, in je zaradi tega
investicijskemu skladu nastala oziroma bi mu lahko nastala večja škoda; 
5.     
krši določbe o obveščanju javnosti in vlagateljev ter je zaradi tega
imetnikom enot investicijskega sklada nastala oziroma bi lahko nastala večja
škoda; 
6.     
prenese na drugo osebo opravljanje posameznih storitev oziroma poslov
upravljanja investicijskega sklada, v nasprotju s 3.5 oddelkom tega zakona. 
(2) Agencija lahko v primerih iz 2. do 6.
točke prejšnjega odstavka začasno prepove opravljanje storitev upravljanja samo
določenih tipov investicijskih skladov, če kršitve izvirajo iz upravljanja tega
tipa investicijskih skladov. 
(3) Agencija z odredbo, s katero družbi za upravljanje začasno prepove opravljanje
storitev upravljanja investicijskih skladov, določi tudi ukrepe, ki jih družba
za upravljanje sprejeme, da bi prenehala začasna prepoved opravljanja storitev
upravljanja investicijskih skladov, in rok za opravo navedenih ukrepov.
(4) Prepoved iz prvega oziroma drugega
odstavka tega člena velja do izdaje odločbe, s katero Agencija ugotovi, da so
bile kršitve odpravljene, oziroma do pravnomočnosti odločbe o odvzemu
dovoljenja. 
(5) Odredba iz
prvega odstavka tega člena se vroči tudi skrbniku. 
(6) Od prejema odredbe o začasni prepovedi opravljanja storitev upravljanja
investicijskih skladov do prenehanja prepovedi iz prvega odstavka tega člena,
skrbnik opravlja tiste posle upravljanja investicijskega sklada, s katerimi ni
mogoče odlašati. 
(7) Za posle upravljanja investicijskega sklada,
s katerimi ni mogoče odlašati po petem odstavku tega člena, se štejejo: 
1.     
posli, zaradi katerih bi, če jih skrbnik ne bi opravil, za premoženje
investicijskega sklada nastala škoda; 
2.     
administrativne storitve, povezane s poslovanjem investicijskega sklada
iz 2. točke 99. člena tega zakona. 
(8) Od prejema
odredbe o začasni prepovedi opravljanja storitev upravljanja investicijskih
skladov skrbnik v imenu in za račun vzajemnega sklada zaustavi vplačila in
odkup investicijskih kuponov vzajemnega sklada, pri čemer v zvezi z obveščanjem
vlagateljev in poročanjem Agenciji smiselno upošteva splošne akte Agencije. 
(9) Od prejema odredbe o začasni prepovedi opravljanja storitev upravljanja
investicijskih skladov do prenehanja prepovedi iz prvega oziroma drugega
odstavka tega člena, je skrbnik upravičen do provizije in ostalih nadomestil,
ki skladno s pravili upravljanja oziroma statutom investicijskega sklada,
pripadajo družbi za upravljanje. 
(10) Ugovor zoper
odredbo ne zadrži njene izvršitve. Od izreka dokončne odredbe o začasni
prepovedi opravljanja storitev upravljanja investicijskih skladov do prenehanja
prepovedi opravljanja storitev upravljanja investicijskih skladov, objavi
Agencija na svoji spletni strani izrek o začasni prepovedi opravljanja storitev
upravljanja investicijskih skladov.
477. člen
(začasna prepoved opravljanja storitev
gospodarjenja s finančnimi instrumenti in pomožnih storitev)
Kadar družba za upravljanje opravlja tudi
storitve gospodarjenja s finančnimi instrumenti in pomožne storitve, se za
začasno prepoved opravljanja teh storitev smiselno uporabljajo prvi, tretji in
četrti odstavek prejšnjega člena ter tretji, četrti in peti odstavek 348. člena ZTFI-1.
11.6.5. Odvzem dovoljenja
478. člen
(razlogi za odvzem dovoljenja)
(1) Agencija lahko odvzame družbi za
upravljanje dovoljenje za opravljanje storitev upravljanja investicijskih
skladov, če: 
1.     
družba za upravljanje v obdobju treh let več kot dvakrat krši dolžnost
varovanja zaupnih podatkov ali prepoved uporabe notranjih informacij iz 76. člena
tega zakona; 
2.     
družba za upravljanje krši prepoved trgovanja na podlagi notranjih
informacij ali prepoved tržne manipulacije po določbah ZTFI-1; 
3.     
družba za upravljanje ne izpolnjuje pogojev glede kapitalske ustreznosti
oziroma drugih pogojev za poslovanje v skladu s pravili o upravljanju tveganj; 
4.     
je Agencija odredila dodatni ukrep iz prvega odstavka 471. člena tega
zakona in pristojni organ družbe za upravljanje v roku, določenem za izvršitev
dodatnega ukrepa, ni razrešil člana uprave oziroma izvršnega direktorja in
imenoval novih, ki so pridobili dovoljenje Agencije iz 56. člena tega zakona
oziroma tudi novo imenovani člani uprave v dveh mesecih od imenovanja niso
zagotovili odprave kršitev, ki so bile razlog za dodatni ukrep iz prvega
odstavka 471. člena tega zakona; 
5.     
družba za upravljanje krši odločbo o začasni prepovedi opravljanja
storitev iz 476. oziroma 477. člena tega zakona oziroma v roku ne odpravi
ukrepov iz odločbe; 
6.     
so podani razlogi za odvzem dovoljenja za pridobitev kvalificiranega
deleža osebi, ki je neposredno oziroma posredno nadrejena oseba družbe za
upravljanje; 
7.     
družba za upravljanje krši pravila o naložbah oziroma o upravljanju
premoženja investicijskega sklada in je zaradi tega investicijskemu skladu
nastala oziroma bi mu lahko nastala večja škoda; 
8.     
družba za upravljanje ponavljajoče krši pravila o naložbah oziroma o
upravljanju premoženja investicijskega sklada; 
9.     
je družba za upravljanje za pridobitev dovoljenja navajala neresnične
podatke; 
10.  
družba za upravljanje ne izpolnjuje pravil varnega in skrbnega
poslovanja oziroma drugih pogojev za opravljanje storitev upravljanja
investicijskih skladov; 
11.  
družba za upravljanje ni ravnala v skladu z odredbo o odpravi kršitev;
12.  
družba za upravljanje ovira opravljanje nadzora nad njenim poslovanjem. 
(2) Agencija lahko v primerih iz 7. do 12.
točke prejšnjega odstavka odvzame družbi za upravljanje dovoljenje za
opravljanje storitev upravljanja samo določenih tipov investicijskih skladov,
če kršitve izvirajo iz upravljanja tega tipa investicijskih skladov. 
(3) Odločba iz prvega odstavka tega člena
se vroči tudi skrbniku. 
(4) Od prejema odločbe o odvzemu dovoljenja
za opravljanje storitev upravljanja investicijskih skladov do pravnomočnosti te
odločbe skrbnik opravlja tiste posle upravljanja investicijskega sklada, s
katerimi ni mogoče odlašati. 
(5) Za posle upravljanja investicijskega
sklada, s katerimi ni mogoče odlašati po prejšnjem odstavku tega člena, se
štejejo: 
1.     
posli, zaradi katerih bi, če jih skrbnik ne bi opravil, za premoženje
investicijskega sklada nastala škoda; 
2.     
administrativne storitve, povezane s poslovanjem investicijskega sklada,
iz 2. točke 99. člena tega zakona. 
(6) Od prejema
odločbe o odvzemu dovoljenja za opravljanje storitev upravljanja investicijskih
skladov skrbnik v imenu in za račun vzajemnega sklada zaustavi vplačila in
odkup investicijskih kuponov vzajemnega sklada, pri čemer v zvezi z obveščanjem
vlagateljev in poročanjem Agenciji smiselno upošteva splošne akte Agencije. 
(7) Od prejema do pravnomočnosti odločbe o
odvzemu dovoljenja za opravljanje storitev upravljanja investicijskih skladov
je skrbnik upravičen do provizije in drugih nadomestil, ki skladno s pravili
upravljanja oziroma statutom investicijskega sklada pripadajo družbi za
upravljanje.
(8) Izrek dokončne odločbe o odvzemu
dovoljenja za opravljanje storitev upravljanja investicijskih skladov objavi
Agencije na svoji spletni strani.
479. člen
(pogojni odvzem dovoljenja)
(1) Z odločbo o odvzemu dovoljenja lahko
Agencija hkrati izreče, da se odvzem dovoljenja ne bo izvršil, če družba za
upravljanje v preizkusni dobi, ki jo določi Agencija in ki ne sme biti krajša
od šestih mesecev in ne daljša od dveh let od dneva izdaje odločbe, ne bo
storila nove kršitve, zaradi katere je mogoče odvzeti dovoljenje. 
(2) Kadar Agencija izreče pogojni odvzem
dovoljenja, lahko določi, da bo odvzem dovoljenja izvršen tudi, če družba za
upravljanje v določenem roku ne odpravi kršitev, zaradi katerih ji je bil
izrečen pogojni odvzem dovoljenja, oziroma če družba za upravljanje investicijskemu
skladu ne povrne škode iz 7. točke prvega odstavka prejšnjega člena. Rok za
izpolnitev obveznosti iz prejšnjega stavka določi Agencija v mejah preizkusne
dobe.
480. člen
(preklic pogojnega odvzema dovoljenja)
Agencija prekliče pogojni odvzem dovoljenja
in dovoljenje odvzame, če družba za upravljanje v preizkusni dobi stori novo
kršitev, zaradi katere je mogoče odvzeti dovoljenje, oziroma če ne izpolni
dodatnih pogojev iz drugega odstavka prejšnjega člena.
11.7. Posebne določbe za posamezne vrste nadzorov
11.7.1. Nadzor nad poslovanjem družbe
za upravljanje v državi članici
481. člen
(sodelovanje z nadzornim organom države
članice, v kateri družba za upravljanje opravlja storitve)
Agencija sodeluje z nadzornim organom
države članice, v kateri družba za upravljanje neposredno ali prek podružnice
opravlja storitve upravljanja investicijskih skladov, in mu zagotovi vse
informacije, s katerimi razpolaga in so potrebne za spremljanje poslovanja te
družbe za upravljanje.
482. člen
(pregled poslovanja podružnice družbe za
upravljanje v državi članici)
Agencija lahko zaprosi nadzorni organ
države članice, v kateri družba za upravljanje opravlja storitve upravljanja
investicijskih skladov, da opravi pregled poslovanja podružnice družbe za
upravljanje v tej državi članici, če se s tem postopek nadzora pospeši oziroma
poenostavi oziroma če je to v skladu z interesi učinkovitosti, enostavnosti,
hitrosti oziroma manjših stroškov postopka. Pod enakimi pogoji se lahko
pooblaščene osebe Agencije udeležijo nadzora, ki ga izvaja pristojni nadzorni
organ države članice.
483. člen
(ukrepi nadzora nad družbo za upravljanje,
ki opravlja storitve v državi članici)
(1) Če družba za upravljanje, ki opravlja
storitve upravljanja investicijskih skladov v državi članici, kljub opozorilu
nadzornega organa države članice krši predpise te države članice, sprejme
Agencija ukrepe nadzora po tem zakonu. 
(2) Agencija nemudoma obvesti nadzorni
organ države članice o ukrepih, ki jih je sprejela.
484. člen
(obvestilo nadzornemu organu države
članice o odvzemu dovoljenja družbi za upravljanje)
Če Agencija družbi za upravljanje odvzame
dovoljenje za opravljanje storitev upravljanja investicijskih skladov o tem
nemudoma pisno obvesti nadzorne organe držav članic, v katerih družba za
upravljanje opravlja storitve upravljanja investicijskih skladov.
485. člen
(posvetovanje o odvzemu dovoljenja za
opravljanje storitev upravljanja investicijskih skladov)
Agencija se pred izdajo ukrepa po 483.
členu tega zakona posvetuje s pristojnimi nadzornimi organi posameznih držav
članic, v katerih družba za upravljanje opravlja storitve upravljanja
investicijskih skladov.
11.7.2. Nadzor nad poslovanjem družbe
za upravljanje države članice v Republiki Sloveniji
486. člen
(sodelovanje z nadzornim organom države članice
sedeža družbe za upravljanje)
Agencija sodeluje z nadzornim organom
države članice sedeža družbe za upravljanje, ki na območju Republike Slovenije
neposredno ali prek podružnice opravlja storitve upravljanja investicijskih
skladov, in mu zagotoviti vse informacije, s katerimi razpolaga in so potrebne
za opravljanje nadzora oziroma spremljanje poslovanja take družbe za
upravljanje.
487. člen
(pregled poslovanja podružnice družbe za
upravljanje države članice)
(1) Nadzorni organi države članice oziroma
osebe, ki jih pooblasti, lahko na območju Republike Slovenije opravijo pregled
poslovanja podružnice družbe za upravljanje te države članice. O nameravanem
pregledu poslovanja iz prejšnjega stavka nadzorni organ države članice
predhodno obvesti Agencijo. 
(2) V primeru iz prejšnjega odstavka ima
nadzorni organ države članice oziroma osebe, ki jih pooblasti, enake
pristojnosti kot Agencija na podlagi 460. do 463. člena tega zakona. 
(3) Na zaprosilo nadzornega organa države
članice Agencija opravi pregled poslovanja podružnice družbe za upravljanje te
države članice na območju Republike Slovenije. Nadzorni organ države članice se
lahko, če tako zahteva, udeleži tega pregleda. 
(4) Ne glede na prvi do tretji odstavek
tega člena je Agencija pristojna opraviti pregled poslovanja podružnice družbe
za upravljanje te države članice na območju Republike Slovenije zaradi
preverjanja, ali podružnica ravna v skladu s predpisi iz prvega odstavka 444.
člena tega zakona.
488. člen
(ukrepi nadzora nad družbo za upravljanje
in podružnico družbe za upravljanje države članice)
(1) Če družba za upravljanje države
članice, ki na območju Republike Slovenije neposredno ali prek podružnice
opravlja storitve upravljanja investicijskih skladov, krši predpise iz prvega
ali drugega odstavka 444. člena tega zakona ali Agenciji ne posreduje
informacij, ki jih je skladno s tem zakonom dolžna posredovati, ji Agencija z
odredbo naloži odpravo kršitev. 
(2) Agencija nemudoma obvesti nadzorni
organ države članice o ukrepih, ki jih je sprejela. 
(3) Če družba za upravljanje države članice
v roku, določenem z odredbo, ne ravna v skladu z odredbo iz prvega odstavka
tega člena, obvesti Agencija o tem nadzorni organ države članice sedeža družbe
za upravljanje. 
(4) Če družba za upravljanje države članice
kljub ukrepom nadzornega organa države članice sedeža družbe za upravljanje,
sprejetih po obvestilu iz prejšnjega odstavka, ali zato ker ti ukrepi niso
učinkoviti oziroma jih v državi članici sedeža družbe za upravljanje ni mogoče
izreči, nadaljuje s kršitvami iz prvega odstavka tega člena, lahko Agencija: 
1.     
tej družbi za upravljanje države članice izreče prepoved opravljanja
storitev upravljanja investicijskih skladov na območju Republike Slovenije, ali
2.     
o zadevi obvesti ESMA, če meni, da ukrepi nadzornega organa države
članice sedeža družbe za upravljanje niso bili ustrezni. 
(5) Pred izrekom ukrepa iz prejšnjega
odstavka Agencija obvesti nadzorni organ države članice sedeža družbe za
upravljanje. 
(6) Ne glede na prejšnji odstavek lahko
Agencija družbi za upravljanje države članice izreče prepoved opravljanja
storitev upravljanja investicijskih skladov na območju Republike Slovenije, ne
da bi predhodno obvestila nadzorni organ države članice sedeža te družbe za
upravljanje, če zaradi varovanja interesov vlagateljev in drugih strank družbe
za upravljanje ali zaradi varovanja drugih javnih koristi ni mogoče odlašati. 
(7) V primeru iz prejšnjega odstavka
Agencija o prepovedi opravljanja storitev upravljanja investicijskih skladov
obvesti nadzorni organ države članice sedeža družbe za upravljanje, Evropsko
komisijo in ESMA takoj, ko je to mogoče. 
(8) Kadar je Agencija družbi za upravljanje
države članice s pravnomočno odločbo prepovedala opravljati storitve
upravljanja investicijskih skladov na območju Republike Slovenije, se smiselno
uporabljajo določbe 7.9.2. pododdelka tega zakona.
489. člen
(ukrepi nadzora nad družbo za upravljanje,
ki v Republiki Sloveniji trži enote KNPVP iz države članice)
(1) Če družba za upravljanje, ki na območju
Republike Slovenije trži enote KNPVP iz države članice, krši določbe predpisov
iz tretjega odstavka 444. člena tega zakona ali Agenciji ne posreduje
informacij, ki jih je skladno s tem zakonom dolžna posredovati, ji Agencija z
odredbo naloži odpravo kršitev. 
(2) Če Agencija utemeljeno sumi, da družba
za upravljanje krši obveznosti v zvezi z upravljanjem KNPVP, katerega enote
trži na območju Republike Slovenije, pa Agencija po tem zakonu ni pristojna za
nadzor teh kršitev, o teh sumih obvesti pristojni organ nadzora države članice
KNPVP. 
(3) Če družba za upravljanje države članice
kljub ukrepom nadzornega organa države članice sedeža družbe za upravljanje,
sprejetih po obvestilu iz prejšnjega odstavka, ali zato, ker ti ukrepi niso
učinkoviti oziroma jih v državi članici sedeža družbe za upravljanje ni mogoče
izreči, nadaljuje s kršitvami iz prvega odstavka tega člena, lahko Agencija: 
1.     
sprejme ukrepe po tem zakonu, da se tej družbi za upravljanje prepreči
nadaljnje opravljanje teh storitev in se zavarujejo interesi vlagateljev te
družbe za upravljanje ter 
2.     
po potrebi o zadevi obvesti ESMA. 
(4) Agencija o ukrepu iz 1. točke
prejšnjega odstavka nemudoma obvesti Evropsko komisijo in ESMA.
490. člen
(ukrepi nadzora nad družbo za upravljanje,
ki trži enote vzajemnih skladov v državi članici)
Agencija o vsakem izrečenem ukrepu nadzora,
ki se nanaša na posamezen vzajemni sklad, ali o začasni zaustavitvi izdaje
investicijskih kuponov, vplačil oziroma izplačil v vzajemni sklad, obvesti
nadzorne organe držav članic, v katerih se tržijo enote tega vzajemnega sklada,
in v kolikor je relevantno, nadzorni organ države članice sedeža družbe za
upravljanje.
491. člen
(ukrepi zaradi odvzema dovoljenja družbi
za upravljanje države članice)
Če nadzorni organ države članice sedeža
družbe za upravljanje, ki na območju Republike Slovenije neposredno ali prek
podružnice opravlja storitve upravljanja investicijskih skladov, obvesti
Agencijo, da je bilo tej družbi za upravljanje odvzeto dovoljenje za
opravljanje teh storitev, Agencija opravi ustrezne ukrepe po tem zakonu, da se
tej družbi za upravljanje prepreči nadaljnje opravljanje teh storitev in da se
zavarujejo interesi strank te družbe za upravljanje.
11.7.3. Nadzor nad poslovanjem
upravljavca alternativnega investicijskega sklada, ki upravlja AJIS, v
Republiki Sloveniji
(črtan)
492. člen
(črtan)
493. člen
(črtan)
12. NADZOR NAD SKRBNIKOM, IZVAJALCI TRŽENJA IN DRUGIMI
OSEBAMI
494. člen
(nadzor nad skrbnikom)
(1) Agencija opravlja nadzor nad skrbnikom
iz 6.3.1. pododdelka tega zakona z namenom preverjanja, ali spoštuje določbe
tega zakona ter določbe drugih zakonov in predpisov, ki urejajo opravljanje
skrbniških storitev za investicijske sklade. 
(2) Za nadzor iz prejšnjega odstavka se
poleg določb tega zakona smiselno uporabljajo določbe ZTFI-1 o nadzoru nad banko, ki opravlja investicijske storitve in posle. 
(3) Agencija pri opravljanju nadzora iz
prvega odstavka tega člena na podlagi zakona, ki ureja bančništvo, sodeluje z
Banko Slovenije, ki opravlja nadzor nad poslovanjem skrbnika na podlagi določb
zakona, ki ureja bančništvo o nadzoru nad opravljanjem skrbniških storitev.
495. člen
(nadzor nad fizičnimi osebami, ki tržijo
enote investicijskih skladov)
Agencija izvaja nadzor nad fizičnimi
osebami iz prvega odstavka 131. člena tega zakona, ki opravljajo trženje enot
investicijskih skladov, z: 
1.     
vpogledom v poslovno dokumentacijo v zvezi z opravljanjem storitev
trženja enot investicijskih skladov, 
2.     
zbiranjem izjav in dokazov, povezanih s poslovanjem oseb iz prvega
odstavka 125. člena tega zakona, in 
3.     
odvzemom dovoljenja.
496. člen
(odvzem dovoljenja za trženje enot
investicijskih skladov)
(1) Agencija odvzame dovoljenje za trženje
enot investicijskih skladov iz 131. člena tega zakona, če je: 
1.     
bilo dovoljenje pridobljeno z navajanjem neresničnih podatkov; 
2.     
bila oseba pravnomočno nepogojno obsojena za kaznivo dejanje zoper
premoženje oziroma gospodarstvo na kazen zapora več kakor tri mesece, ki še ni
izbrisana; 
3.     
oseba pri trženju enot investicijskih skladov kršila ta zakon oziroma
predpise, izdane na njegovi podlagi, ki se nanašajo na trženje enot KNPVP in
obveščanje vlagateljev v Republiki Sloveniji.
(2) Za odločanje Agencije o odvzemu
dovoljenja iz prejšnjega odstavka se smiselno uporabljajo določbe zakona, ki
ureja upravni postopek. 
(3) Zoper odločbo Agencije o odvzemu
dovoljenja za trženje enot investicijskih skladov je dovoljeno začeti upravni
spor v 30 dneh od prejema odločbe.
497. člen
(nadzor nad drugimi osebami)
(1) Agencija opravlja nadzor na osebami,
ki: 
1.     
opravljajo storitve upravljanja investicijskih skladov in niso osebe iz
100. člena tega zakona, 
2.     
tržijo enote vzajemnih skladov in niso osebe iz 134. člena tega zakona, 
3.     
tržijo enote KNPVP, oblikovanega v drugi državi članici, in niso osebe
iz prvega odstavka 136. člena tega zakona, 
4.     
oblikujejo vzajemni sklad in niso osebe iz prvega odstavka 254. člena
tega zakona, 
5.     
oblikujejo krovni sklad in niso osebe iz prvega odstavka 313. člena tega
zakona.
(2) Nadzor lahko Agencija opravlja tudi
tako, da za opravljanje nadzora pooblasti drug pristojni državni organ ali
javno agencijo, ki je sicer pristojna za nadzor nad trženjem in oglaševanjem
ali prometom finančnih storitev in instrumentov v Republiki Sloveniji.
498. člen
(odredba o odpravi kršitev)
(1) Če iz podatkov, s katerimi Agencija
razpolaga, izhaja, da oseba krši prepoved iz prvega odstavka 497. člena tega
zakona, izda tej osebi odredbo, skladno s 495. členom
ZTFI-1. Zoper odredbo je dopustno vložiti ugovor. Za
vložitev ugovora in odločanje o ugovoru se uporabljajo 496. do 500. člen ZTFI-1. 
(2) V primeru iz prejšnjega odstavka lahko
Agencija še pred izdajo odredbe pregleda poslovne knjige in drugo dokumentacijo
osebe in zbere druge dokaze, potrebne za ugotovitev, ali je oseba storila
kršitev iz prejšnjega odstavka. 
(3) V odredbi iz prvega odstavka tega člena
Agencija osebi naloži, da v roku, ki ne sme biti krajši od osmih dni in ne
daljši od 15 dni, predloži poročilo, v katerem opiše ukrepe, ki jih je opravila
v zvezi s prenehanjem kršitve, ter v katerem se oseba lahko izjavi o
utemeljenosti razlogov za izdajo odredbe. 
(4) Če je poročilo o odpravi kršitev
nepopolno oziroma iz poročila in priloženih dokazov ne izhaja, da so
ugotovljene kršitve odpravljene, Agencija osebi z odredbo naloži dopolnitev
poročila in ji določi rok za dopolnitev. Zoper to odredbo je dopustno vložiti
ugovor. Za vložitev ugovora in odločanje o ugovoru se uporablja 496. do 500. člen ZTFI-1.
499. člen
(likvidacijski razlog)
(1) Če pravna oseba, pri kateri se opravlja
nadzor, ne ravna po odredbi iz prvega odstavka prejšnjega člena, izda Agencija
odločbo, s katero ugotovi, da obstoji razlog za likvidacijo te osebe. 
(2) Na podlagi pravnomočne odločbe iz
prejšnjega odstavka začne pristojno sodišče, na predlog Agencije, postopek
likvidacije. 
(3) Če samostojni podjetnik posameznik (v
nadaljnjem besedilu: podjetnik) ali zasebnik, pri katerem se opravlja nadzor,
ne ravna po odredbi iz prejšnjega člena, izda Agencija odločbo, s katero
ugotovi, da podjetnik ne izpolnjuje pogojev za opravljanje dejavnosti, in po
pravnomočnosti odločbe iz prvega odstavka tega člena o tem obvesti Agencijo
Republike Slovenije za javnopravne evidence in storitve. 
(4) Za zasebnika iz prejšnjega odstavka se
šteje fizična oseba, ki ni podjetnik in ki samostojno opravlja določeno
registrirano ali s predpisom določeno dejavnost. 
(5) Za predlog iz drugega odstavka tega
člena ter odločbe sodišča v zvezi s tem predlogom je Agencija oproščena plačila
sodnih taks.
12.A RAZKRITJA V ZVEZI Z NADZOROM
499.a člen
(razkritje informacij o izrečenih ukrepih
in identiteti kršitelja)
(1) Agencija z namenom preprečevanja in
odvračanja ravnanj, ki pomenijo kršitev tega zakona, javno objavi informacije
iz tretjega odstavka tega člena v zvezi z ukrepi nadzora in sankcijami zaradi
prekrška, ki jih je izrekla zaradi kršitev tega zakona.
(2) Agencija v skladu s prejšnjim odstavkom
javno objavi informacije, ko je postopek z izdajo ukrepa ali sankcije
pravnomočen, razen, če je bil začet postopek sodnega varstva na podlagi 499.b
člena tega zakona. V tem primeru Agencija objavi informacije, ko je zahteva za
sodno varstvo pravnomočno zavrnjena.
(3) Informacije iz prvega odstavka tega člena
obsegajo naslednje podatke:
1.     
o kršitelju:
- 
o nazivu in sedežu pravne osebe, če je bil ukrep nadzora ali sankcija
zaradi prekrška, ki jo je izrekla Agencija, izrečena pravni osebi, ali
- 
o osebnem imenu in letu rojstva fizične osebe, če je bil ukrep nadzora
ali sankcija zaradi prekrška, ki jo je izrekla Agencija, izrečena fizični
osebi;
2.     
o kršitvi:
- 
opis okoliščin in ravnanj, ki pomenijo kršitev tega zakona,
- 
naravo ugotovljenih kršitev;
3.     
izrek odločbe, s katero se postopek konča;
4.     
informacijo o tem, ali je zoper odločbo začet postopek sodnega varstva v
skladu s tem zakonom. 
(4) Informacije iz drugega odstavka tega
člena se javno objavijo na spletni strani Agencije in so na spletni strani dostopne
najmanj pet let po objavi.
(5) Podatki, ki se v skladu z zakonom, ki
ureja varstvo osebnih podatkov, štejejo za osebne, se iz objave po prvem
odstavku tega člena zbrišejo po poteku petih let.
499.b člen
(izjeme v zvezi z razkritji)
(1) Ne glede na prejšnji člen Agencija po
uradni dolžnosti ali na podlagi ugovora v primerih, ko bi objava identitete
pravne osebe ali osebnih podatkov fizične osebe iz 1. točke tretjega odstavka
prejšnjega člena, glede na okoliščine posamičnega primera, predstavljala
nesorazmeren ukrep glede na posledice objave, ali pa bi objava podatkov iz
tretjega odstavka prejšnjega člena ogrozila stabilnost finančnih trgov ali
izvedbo predkazenskega ali kazenskega postopka, pri čemer je Agencija, če je s
predkazenskim ali kazenskim postopkom seznanjena, dolžna predhodno pridobiti in
upoštevati mnenje državnega tožilstva, hkrati z izdajo odločbe, s katero izreče
ukrep nadzora, odloči tudi, da se:
1.     
identiteta kršitelja ne objavi, ali
2.     
objava ukrepa nadzora ali sankcije zaradi prekrška, ki ga je izrekla
Agencija zaradi kršitve tega zakona, odloži, dokler razlogi za odložitev ne
prenehajo obstajati, ali
3.     
ukrep nadzora ali sankcije zaradi prekrška, ki ga je izrekla Agencija
zaradi kršitve tega zakona, ne objavi, če se z ukrepi iz 1. in 2. točke tega
odstavka ne da zagotoviti:
- 
da stabilnost finančnih trgov ni ogrožena ali
- 
da bi bila objava sorazmerna s sprejetimi ukrepi, ki se štejejo za manj
pomembne.
(2) Agencija lahko v primeru razlogov iz 1.
točke prejšnjega odstavka odloči tudi, da se objava identitete kršitelja
začasno zadrži ter navede rok za zadržanje objave, če je mogoče pričakovati, da
bodo v razumnem roku razlogi za zadržanje objave prenehali obstajati.
(3) Če Agencija ob izdaji odločbe ne
ugotovi razlogov iz prvega odstavka tega člena, v odločbi o izrečenih ukrepih
nadzora, izdani na podlagi tega zakona, kršitelja opozori, da bodo informacije
o izrečenih ukrepih in sankcijah ter o kršitelju javno objavljene na spletni
strani Agencije v skladu s prejšnjim členom, in ga pouči, da mora v primeru
obstoja razlogov iz prvega odstavka tega člena te razloge navesti v ugovoru, ki
se vloži v roku, ki je v skladu s tem zakonom določen za vložitev pravnega
sredstva zoper odločbo o ukrepu nadzora.
(4) Agencija odloči o ugovoru iz prejšnjega
odstavka z odločbo.
(5) Če na podlagi ugovora kršitelja
Agencija ugotovi, da so podani razlogi iz prvega odstavka tega člena, v
odločbi, s katero ugodi ugovoru, odloči, da se identiteta kršitelja ne objavi,
ali da se objava identitete kršitelja začasno zadrži, in navede rok za
zadržanje objave, ali da se ukrep nadzora ali sankcije zaradi prekrška ne
objavi.
(6) Zoper odločbo, s katero Agencija zavrne
ugovor ali odloči, da se objava identitete kršitelja začasno zadrži, lahko
kršitelj vloži zahtevo za sodno varstvo pod pogoji, določenimi v ZTFI-1.
(7) Ne glede na peti odstavek prejšnjega
člena lahko Agencija na podlagi zahteve kršitelja, ki je fizična oseba, odloči,
da se informacije o identiteti kršitelja po objavi na spletni strani Agencije
umaknejo pred potekom petih let. Za zahtevo kršitelja se uporabljajo določbe
tega člena o ugovoru iz tretjega do šestega odstavka tega člena.
(8) Agencija obvešča ESMA o ukrepih nadzora
ali sankcijah zaradi prekrška, ki na podlagi 3. točke prvega odstavka tega člena
niso bile objavljene.
13. POSTOPEK ODLOČANJA AGENCIJE V POSAMIČNIH ZADEVAH
500. člen
(uporaba določb o postopku)
(1) Agencija odloča o posamičnih zadevah,
za katere je pristojna po tem zakonu, po postopku odločanja agencije v
posamičnih zadevah, določenem v ZTFI-1, razen če ta
zakon za posamezno vrsto postopka določa drugače. 
(2) V postopku predhodnega preizkusa
zahteve za izdajo dovoljenja za pripojitev oziroma dovoljenja za spojitev v
skladu s 7.10.2. pododdelkom tega zakona Agencija izda sklep o odpravi
pomanjkljivosti v desetih delovnih dneh. 
(3) Agencija glede zahteve za izdajo
dovoljenja za pripojitev oziroma dovoljenja za spojitev v skladu s 7.10.2. pododdelkom
tega zakona izda odločbo v 20 delovnih dneh po prejemu popolne zahteve za
izdajo dovoljenja za pripojitev oziroma dovoljenja za spojitev. 
(4) Agencija odločbo iz prejšnjega odstavka
nemudoma posreduje: 
1.     
družbi za upravljanje, ki upravlja prenosni sklad, in 
2.     
pristojnemu nadzornemu organu države članice prevzemnega sklada, če gre
za združitev v skladu s 7.10.3. pododdelkom tega zakona. 
(5) Agencija glede zahteve za izdajo
dovoljenja za vložitev premoženja v centralni sklad v skladu z 9. poglavjem
tega zakona izda odločbo v 15 delovnih dneh po prejemu popolne zahteve za
izdajo dovoljenja za vložitev premoženja v centralni sklad. 
(6) Agencija odločbo iz prejšnjega odstavka
nemudoma posreduje: 
1.     
družbi za upravljanje, ki upravlja napajalni sklad, in 
2.     
pristojnemu nadzornemu organu države članice centralnega sklada, če gre
za postopek v skladu z 9.9 oddelkom tega zakona. 
(7) Agencija družbo za upravljanje, ki
upravlja napajalni sklad, v 15 delovnih dneh po prejemu popolne vloge za izdajo
soglasja iz drugega odstavka 349. člena oziroma iz drugega odstavka 350. člena
tega zakona obvesti, ali je soglasje izdala ali ne.
14. SODELOVANJE Z NADZORNIMI ORGANI IN ORGANI EVROPSKE UNIJE
501. člen
(sodelovanje med nadzornimi organi
Republike Slovenije)
(1) Agencija in nadzorni organi Republike
Slovenije, ki so pristojni za nadzor drugih nadzorovanih finančnih družb, na
zahtevo posameznega nadzornega organa posredujejo temu organu vse podatke o
družbi za upravljanje oziroma drugih nadzorovanih finančnih družbah, ki jih
potrebuje v postopku opravljanja nalog nadzora nad to družbo, v postopku v
zvezi z izdajo dovoljenj oziroma pri odločanju o drugih posamičnih zadevah. 
(2) Nadzorni organi se medsebojno obveščajo
o nepravilnostih ali drugih okoliščinah, ki jih pri opravljanju nadzora
ugotovijo, če so te ugotovitve pomembne tudi za delo drugih nadzornih organov.
502. člen
(sodelovanje z nadzornimi organi držav
članic in ESMA)
(1) Agencija sodeluje z nadzornimi organi
drugih držav članic in ESMA. Posreduje jim informacije, ki so ključne ali
pomembne za izvajanje njihovih nalog nadzora glede nadzora nad spoštovanjem
predpisov, sprejetih zaradi prenosa Direktive 2009/65/ES. Za uresničitev tega
namena drugemu nadzornemu organu: 
1.     
na njegovo zahtevo posreduje vse informacije, ki so ključne ali pomembne
za izvajanje nalog nadzora tega nadzornega organa; 
2.     
na lastno pobudo posreduje vse informacije, ki so ključne za izvajanje
nalog nadzora tega nadzornega organa. 
(2) Informacija se šteje za ključno, če bi
lahko bistveno vplivala na oceno finančne trdnosti nadzorovane finančne družbe
druge države članice. 
(3) Agencija sodeluje z nadzornimi organi
drugih držav članic tudi tako, da z njimi sodeluje pri preiskovalnih dejanjih. 
(4) Prvi in drugi odstavek tega člena se
smiselno uporabljata tudi za sodelovanje Agencije in drugih nadzornih organov
Republike Slovenije s pristojnim nadzornim organom države članice, če ta
zahteva posvetovanje ali informacije pri odločanju o zahtevi za pridobitev
kvalificiranega deleža v nadzorovani finančni družbi te države članice, ki jo
je vložila: 
1.     
kreditna institucija s sedežem v Republiki Sloveniji, 
2.     
zavarovalnica, pozavarovalnica, borznoposredniška družba ali družba za
upravljanje s sedežem v Republiki Sloveniji, ali 
3.     
oseba, ki je nadrejena osebam iz 1. ali 2. točke tega odstavka. 
(5) Agencija lahko v zvezi s sodelovanjem
po prvem in tretjem odstavku tega člena ravna v skladu s svojimi pristojnostmi,
tudi če dejanje, ki je predmet tega sodelovanja, ni bilo storjeno v Republiki
Sloveniji. 
(6) Agencija s svojim delovanjem na
področju nadzora poslovanja družb za upravljanje spodbuja sodelovanje med
nadzornimi organi držav članic, zlasti izmenjavo vseh pomembnih informacij med
nadzornimi organi države sedeža in države gostiteljice.
(7) Brez poseganja v določbe tega zakona,
ki urejajo obveznost varovanja zaupnih informacij pridobljenih pri opravljanju
nadzora, Agencija zagotovi ESMA zbirne informacije glede števila in narave
ukrepov nadzora, ki jih je izrekla na podlagi tega zakona zaradi kršitev tega
zakona, vključno z izrečenimi sankcijami v postopkih zaradi prekrškov.
503. člen
(zbiranje in obdelava informacij)
(1) Agencija je pristojna zbirati in
obdelovati informacije o dejstvih in okoliščinah, ki so pomembne za izvrševanje
njenih nalog in pristojnosti, določenih s tem zakonom. 
(2) Za informacije iz prejšnjega odstavka
se štejejo zlasti informacije o: 
1.     
dovoljenjih za opravljanje storitev upravljanja investicijskih skladov
in drugih dovoljenjih, ki jih je izdala Agencija na podlagi tega zakona; 
2.     
članih uprave in nadzornih svetov družb za upravljanje, njihovi
organizaciji in delovanju njihovih služb notranje revizije; 
3.     
podružnicah oziroma neposrednem opravljanju storitev upravljanja
investicijskih skladov družb za upravljanje v državah članicah in podružnicah
oziroma neposrednem opravljanju dejavnosti družb za upravljanje držav članic v
Republiki Sloveniji; 
4.     
podružnicah družb za upravljanje v tretjih državah in podružnicah družb
za upravljanje tretjih držav v Republiki Sloveniji; 
5.     
finančnem položaju in poslovanju družb za upravljanje in drugih oseb,
nad katerimi je pristojna opravljati nadzor; 
6.     
imetnikih kvalificiranih deležev; 
7.     
ukrepih nadzora, ki jih je izrekla Agencija na podlagi tega zakona; 
8.     
informacijah, ki jih je pridobila v okviru izmenjave informacij od
drugih nadzornih organov Republike Slovenije, držav članic oziroma tretjih
držav. 
(3) Za pridobivanje informacij iz registrov
in evidenc, ki jih vodijo sodišča ali drugi državni organi, je Agencija
oproščena plačila sodnih in upravnih taks.
504. člen
(obveznost varovanja zaupnih informacij)
(1) Za obveznost varovanja zaupnih
informacij se smiselno uporablja ZTFI-1 glede
obveznosti varovanja zaupnih informacij ter oseb, ki jim je dovoljeno razriti
zaupne informacije.
(2) Agencija obdeluje osebne podatke, ki
jih pridobi v okviru izvajanja nalog in pooblastil, določenih s tem zakonom in
v skladu z zakonom, ki ureja varstvo osebnih podatkov.
505. člen
(uporaba zaupnih informacij)
Agencija lahko zaupne informacije uporabi
samo: 
1.     
da preveri pogoje za izdajo dovoljenj in soglasij, o katerih odloča na
podlagi tega zakona, in da zagotovi nadzor na posamični in konsolidirani
podlagi poslovanja družb za upravljanje, zlasti glede likvidnosti, kapitalske
ustreznosti, velikih izpostavljenosti ter njihovih upravljavskih in
računovodskih postopkov ter notranjih kontrolnih mehanizmov; 
2.     
da izreka ukrepe nadzora in sankcij za prekrške; 
3.     
v postopku sodnega varstva proti odločbam, ki jih je izdala, in v drugih
sodnih postopkih v zvezi s tem.
506. člen
(obvestilo nadzornega organa o sumu
kršitve)
(1) Če Agencija utemeljeno sumi, da je
oseba, nad katero ni pristojna opravljati nadzora, v drugi državi članici
storila dejanje, ki pomeni kršitev predpisov, sprejetih zaradi prenosa
Direktive 2009/65/ES, o tem obvesti pristojni nadzorni organ te države članice
in v tem obvestilu navesti vse podrobnosti, ki so ji poznane. 
(2) Če Agencija prejme obvestilo nadzornega
organa druge države članice z vsebino iz prejšnjega odstavka, opravi ustrezne
ukrepe in nadzorni organ države članice obvestiti o izidu teh ukrepov in, če je
to mogoče, tudi o pomembnejših vmesnih korakih. 
(3) Prvi in drugi odstavek tega člena ne
izključujeta ali omejujeta pristojnosti in odgovornosti Agencije za nadzor po
drugih določbah tega zakona.
507. člen
(sodelovanje pri opravljanju pregledov
poslovanja)
(1) Če je za namen nadzora nad spoštovanjem
predpisov, sprejetih zaradi prenosa Direktive 2009/65/ES, treba opraviti
pregled poslovanja posamezne osebe ali opraviti druga preiskovalna dejanja v
drugi državi članici, Agencija zahteva, da ta dejanja opravi nadzorni organ te
države članice. 
(2) Agencija lahko tudi zahteva, da ji
nadzorni organ druge države članice omogoči, da osebje Agencije spremlja osebje
tega nadzornega organa pri opravljanju dejanj iz prejšnjega odstavka. 
(3) Agencija na zahtevo nadzornega organa
druge države članice opravi pregled poslovanja posamezne osebe ali druga
preiskovalna dejanja, če jih je treba opraviti v Republiki Sloveniji. 
(4) Agencija lahko na zahtevo nadzornega
organa druge države članice omogoči, da njegovo osebje spremlja osebje Agencije
pri opravljanju dejanj iz prejšnjega odstavka.
508. člen
(zavrnitev zahteve za sodelovanje)
(1) Agencija lahko
zavrne zahtevo nadzornega organa države članice za predložitev informacij
oziroma za opravljanje preiskovalnih dejanj, če: 
1.     
bi posredovanje zahtevanih informacij, ki so predmet zahteve, lahko
negativno vplivalo na suverenost, varnost ali javni red Republike Slovenije; 
2.     
bi ravnanje v skladu z zahtevo za sodelovanje lahko škodljivo vplivalo
na preiskavo Agencije, ukrepanje Agencije ali kazensko preiskavo; 
3.     
je bil v Republiki Sloveniji že začet sodni postopek proti istim osebam
za ista dejanja, na katera se nanaša zahteva za sodelovanje;
4.     
 je bila v Republiki Sloveniji že izdana pravnomočna sodna odločba proti
istim osebam za ista dejanja, na katera se nanaša zahteva za sodelovanje.
(2) Agencija obvesti nadzorni organ države
članice o zavrnitvi zahteve za predložitev informacij oziroma za opravljanje
preiskovalnih dejanj po prvem odstavku tega člena in mu sporočiti razloge za
tako zavrnitev.
509. člen
(obveščanje Evropske komisije in ESMA)
(1) Agencija obvešča Evropsko komisijo in
ESMA o: 
1.     
zavrnitvah zahtev za pošiljanje obvestila iz prvega odstavka 111. člena
tega zakona, 
2.     
zavrnitvah zahtev za izdajo dovoljenja za prevzem upravljanja iz 261.
člena tega zakona, in 
3.     
ukrepih iz četrtega odstavka 488. člena tega zakona. 
(2) Agencija obvešča ESMA tudi o vseh
dovoljenjih, ki jih Agencija izda družbam za upravljanje za opravljanje
storitev upravljanja investicijskih skladov na podlagi prvega odstavka 101.
člena tega zakona.
510. člen
(razmerja z organi Evropske unije)
(1) Agencija obvesti Evropsko komisijo o
izdaji vsakega dovoljenja družbi za upravljanje: 
1.     
katere posredno ali neposredno nadrejena družba je pravna oseba s
sedežem v tretji državi; 
2.     
na podlagi katerega oseba tretje države postane nadrejena družba družbe
za upravljanje. 
(2) Agencija obvešča Evropsko komisijo in
ESMA o vseh bistvenih ovirah, na katere so naletele družbe za upravljanje pri
opravljanju storitev upravljanja investicijskih skladov v tretjih državah. 
(3) Če Evropska komisija odloči, da
nadzorni organi držav članic zadržijo oziroma prekinejo odločanje o zahtevah
oseb posamezne tretje države, Agencija s sklepom prekine postopek za največ tri
mesece v zadevah odločanja o zahtevah za izdajo dovoljenja: 
1.     
družbi za upravljanje, katere posredno ali neposredno nadrejena družba
je pravna oseba tretje države, na katero se nanaša odločitev Evropske komisije;
2.     
za pridobitev kvalificiranega deleža, na podlagi katerega oseba tretje
države, na katero se nanaša odločitev Evropske komisije, postane nadrejena
družba družbe za upravljanje. 
(4) V obdobju, ko traja prekinitev postopka,
rok za odločitev iz 515. člena ZTFI-1 ne teče. 
(5) Če Evropski svet odloči, da se
zadržanje oziroma prekinitev postopkov podaljša, Agencija s sklepom podaljša
prekinitev postopka za obdobje, določeno z odločitvijo Evropskega sveta. 
(6) Ukrepi iz tretjega in petega odstavka
tega člena se ne uporabljajo za: 
1.     
ustanovitev družbe za upravljanje, ki bo imela položaj: 
- 
podrejene družbe družbe za upravljanje, ki je v trenutku sprejetja
odločitve iz tretjega oziroma petega odstavka tega člena upravičena opravljati
storitve upravljanja investicijskih skladov v državi članici, ali 
- 
družbe, podrejene drugi podrejeni družbi družbe za upravljanje iz
prejšnje alineje; 
2.     
izdajo dovoljenja za pridobitev kvalificiranega deleža: 
- 
družbi za upravljanje, ki je v trenutku sprejetja odločitve iz tretjega
oziroma petega odstavka tega člena upravičena opravljati storitve upravljanja
investicijskih skladov v državi članici, ali 
- 
podrejeni družbi družbe za upravljanje iz prejšnje alineje. 
(7) Agencija Evropsko komisijo na njeno
zahtevo obvesti o vsaki zahtevi za izdajo dovoljenja iz prvega odstavka tega
člena, če Evropska komisija te podatke potrebuje za ugotovitev dejstev,
pomembnih za sprejetje odločitve iz tretjega oziroma petega odstavka tega
člena.
15. ZDRUŽENJE DRUŽB ZA UPRAVLJANJE
511. člen
(združenje družb za upravljanje)
(1) Družbe za upravljanje, ki zagotavljajo
svoje storitve v Republiki Sloveniji ali pa v Republiki Sloveniji samo tržijo
enote KNPVP, s katerimi upravljajo, se lahko povežejo v združenje družb za
upravljanje. 
(2) Za združenje družb za upravljanje se
uporabljajo določbe ZGD-1 o gospodarskem interesnem združenju, če v tem členu
ni določeno drugače. 
(3) Združenje družb za upravljanje opravlja
naloge skupnega pomena za družbe za upravljanje, določene v pogodbi o
ustanovitvi, oziroma za katere ga pooblastijo članice. 
(4) Združenje družb za upravljanje lahko na
podlagi pooblastila Agencije izvaja preizkuse strokovnega znanja o
investicijskih skladih iz 1. točke tretjega odstavka 131. člena tega zakona v
imenu in za račun Agencije. 
(5) Nadzor nad opravljanjem preizkusov
strokovnega znanja iz prejšnjega odstavka opravlja Agencija.
16. KAZENSKE DOLOČBE
512. člen
(kršitve družbe za upravljanje)
(1) Z globo od 400 do 250.000 eurov se za prekršek
kaznuje družba za upravljanje, če:
1.     
v nasprotju s petim odstavkom 32. člena tega zakona opravlja
dejavnosti, ki jih ne sme opravljati,
2.     
kreditira oziroma daje jamstva za nakup delnic v nasprotju s petim
odstavkom 34. člena tega zakona,
2.a  ne obvesti Agencije o spremembi deleža posameznega
delničarja v skladu s prvim odstavkom 48. člena tega zakona,
2.b  njena uprava oziroma izvršni direktorji ne
izpolnjujejo pogojev iz 53. člena tega zakona,
3.     
za člana uprave oziroma izvršnega direktorja imenuje osebo, ki ni
pridobila dovoljenja Agencije za opravljanje funkcije člana uprave družbe za
upravljanje v skladu s prvim odstavkom 56. člena tega zakona,
3.a  ne vzpostavi in uresničuje trdnega in zanesljivega
sistema upravljanja v skladu z 2. in 3. točko prvega odstavka 68. člena
tega zakona,
3.b  ni strukturirana in organizirana v skladu z drugim
odstavkom 68. člena tega zakona,
3.c  ne vodi evidence in dokumentacije v skladu z
69. členom tega zakona,
3.č  ne vzpostavi in izvaja sistema prejemkov v skladu s
73.a členom tega zakona,
3.d  ne upošteva pravil ravnanja iz drugega in tretjega
odstavka 74. člena tega zakona v zvezi s 75. členom tega zakona,
4.     
sporoči zaupne podatke o posamezni stranki tretjim osebam oziroma jih
uporabi sama ali omogoči, da bi jih uporabile tretje osebe (78. člen),
5.     
ne razpolaga z ustreznim kapitalom glede na storitve, ki jih opravlja,
in premoženje v upravljanju ter tveganja, ki jim je izpostavljena pri
opravljanju teh storitev (81. člen),
6.     
izplača dobiček v nasprotju s prepovedjo iz prvega odstavka 84. člena
tega zakona,
7.     
ne vodi poslovnih knjig, sestavlja knjigovodskih listin, vrednoti
knjigovodskih postavk in sestavlja letnega poročila v skladu s prvim in drugim
odstavkom 88. člena tega zakona,
7.a  najmanj enkrat v petih letih ne zamenja revizijske
družbe (šesti odstavek 88. člena),
8.     
je pridobila dovoljenje iz 103. člena tega zakona z navajanjem
neresničnih podatkov, oziroma v Republiki Sloveniji opravlja storitve
upravljanja investicijskih skladov, ne da bi za opravljanje teh storitev
pridobila dovoljenje Agencije (prvi odstavek 103. člena),
9.     
začne opravljati posle prek podružnice v državi članici gostiteljici v
nasprotju s 112. členom tega zakona,
10.  
ustanovi podružnico v tretji državi, ne da bi za ustanovitev podružnice
pridobila dovoljenje Agencije (tretji odstavek 117. člena),
10.a   prenese opravljanje storitev oziroma poslov v
nasprotju s 124. členom tega zakona,
10.b   s pooblaščencem sklene pogodbo o prenosu v
nasprotju z drugim odstavkom 125. člena tega zakona,
11.  
trži enote KNPVP v Republiki Sloveniji, ne da bi predhodno opravila
postopek priglasitve v skladu s 138. členom tega zakona, 
12.  
trži enote investicijskih skladov v tretji državi ne da bi predhodno
obvestila Agencijo skladno s 149. členom tega zakona,
13.  
ne ravna skrbno s finančnimi instrumenti strank in ne zagotovi ustreznih
ukrepov v skladu z 239. členom ZTFI-1 v zvezi s prvim odstavkom 151. člena tega
zakona,
14.  
ne ravna skrbno z denarnim dobroimetjem strank in ne zagotovi ustreznih
ukrepov v skladu z 240. členom ZTFI-1 v zvezi s prvim odstavkom 151. člena tega
zakona,
14.a   s stranko ne sklene pogodbe o gospodarjenju v pisni
obliki (drugi odstavek 281. člena ZTFI-1 v povezavi s prvim odstavkom
154. člena tega zakona),
15.  
za račun investicijskega sklada sklepa posle v nasprotju s 161. členom
tega zakona,
16.  
za račun investicijskega sklada sklepa posle v nasprotju s 162. členom
tega zakona,
17.  
skrbniku iz sredstev investicijskega sklada poleg provizije iz prvega
odstavka 168. člena tega zakona in stroškov, določenih v petem odstavku 168.
člena tega zakona, povrne še kakšne druge stroške (tretji odstavek 168. člena),
18.  
za račun investicijskega sklada, ki ga upravlja, s skrbnikom ne sklene
pogodbe o opravljanju skrbniških storitev (prvi odstavek 173. člen),
19.  
pred sklenitvijo oziroma spremembo pogodbe o opravljanju skrbniških
storitev ne pridobi dovoljenja Agencije (prvi in peti odstavek 174. člena), 
20.  
v primeru odstopanj sredstev investicijskega sklada od pravil o deležih
sredstev investicijskega sklada in izpostavljenosti ne sprejme in začne
izvajati ukrepov za čimprejšnjo odpravo odstopanj in o tem ne obvesti Agencije
(drugi odstavek 185. člena),
20.a   ne odpravi odstopanj izpostavljenosti in deležev
sredstev investicijskega sklada v rokih iz tretjega odstavka 185. člena
tega zakona,
21.  
ne izdela načrta upravljanja tveganj investicijskega sklada (drugi
odstavek 187. člena),
22.  
za račun investicijskega sklada izda poroštvo oziroma kakšno drugo
obliko jamstva (prvi odstavek 189. člena),
22.a   za račun investicijskega sklada sklene pogodbo o
prodaji oziroma proda finančne instrumente iz sredstev investicijskega sklada v
nasprotju s prvim odstavkom 190. člena tega zakona,
23.  
zastavi ali kako drugače obremeni premoženje investicijskega sklada
(prvi odstavek 191. člena),
24.  
ponavljajoče ne sestavi dokumenta s ključnimi podatki za vlagatelje v
skladu s prvim odstavkom 201. člena tega zakona,
25.  
ponavljajoče vodi poslovne knjige, sestavlja knjigovodske listine ali
vrednoti knjigovodske postavke v nasprotju s prvim odstavkom 204. člena tega
zakona,
26.  
ponavljajoče ne pripravi letnega oziroma polletnega poročila
investicijskega sklada za predpisana obdobja in na način ter z vsebino določeno
v prvem in drugem odstavku 205. in 206. členu tega zakona,
26.a   letnega poročila investicijskega sklada ne pregleda
revizor skladno s prvim odstavkom 207. člena tega zakona,
26.b   ne izračunava čiste vrednosti sredstev vzajemnega
sklada v skladu z 225. členom tega zakona in aktom, ki ga izda Agencija na
podlagi 206. člena tega zakona,
27.  
za vsak vzajemni sklad, ki ga upravlja, ne vodi evidenc imetnikov
investicijskih kuponov v skladu z določbami tega zakona in določbami aktov,
izdanih na njegovi podlagi (226. člen),
27.a   imetniku investicijskega kupona ne izplača odkupne
vrednosti na način in v roku iz prvega in drugega odstavka 235. člena tega
zakona,
28.  
ponavljajoče krši določbe 237. do 243. člena tega zakona v zvezi z
naložbenimi politikami vzajemnega sklada,
28.a   ne zagotovi ustreznega vrednotenja finančnih
instrumentov, s katerimi se trguje na trgu institucionalnih vlagateljev, kot ga
določa splošni akt Agencije, izdan na podlagi 244. člena tega zakona,
29.  
si poleg provizije za upravljanje in stroškov, ki so skladno z določbami
drugega odstavka 247. člena tega zakona določeni s pravili upravljanja
vzajemnega sklada, iz sredstev vzajemnega sklada opravi še druga izplačila,
29.a   po prejemu soglasja Agencije k spremembi pravil
upravljanja vzajemnega sklada o tem ne obvesti imetnikov investicijskih kuponov
in javnosti na način, določen v devetem odstavku 253. člena tega zakona in
skladno z aktom, ki ga izda Agencija na podlagi enajstega odstavka
253. člena tega zakona,
30.  
začne sprejemati vplačila investicijskih kuponov vzajemnega sklada,
preden je ta vzajemni sklad oblikovan (255. člen),
30.a   po prejemu dovoljenja Agencije za prevzem
upravljanja o prenosu upravljanja investicijskega sklada ne obvesti javnosti in
imetnikov enot investicijskega sklada na način in v rokih, določenih s prvim
odstavkom 263. člena tega zakona ter v aktu, ki ga izda Agencija na
podlagi drugega odstavka 263. člena tega zakona (263. člen, peti
odstavek 267. člena, 391. in 426. člen ter prvi odstavek
428. člena),
31.  
prenese upravljanje investicijskega sklada na drugo družbo za
upravljanje brez dovoljenja Agencije (259., 391. in 426. člen),
31.a   imetnikom investicijskega kupona prevzemnega ali
prenosnega sklada zaračuna izstopne stroške (1. točka prvega odstavka in 1.
točka drugega odstavka 282. člena),
32.  
si po nastopu razloga za začetek likvidacije vzajemnega sklada izplača
provizijo za upravljanje v nasprotju z drugim odstavkom 297. člena tega zakona,
32.a   po nastopu razloga za začetek likvidacije
vzajemnega sklada o tem ne obvesti Agencije, imetnikov investicijskih kuponov
oziroma javnosti na način, določen v prvem in drugem odstavku 298. člena
tega zakona oziroma aktu, ki ga izda Agencija na podlagi petega odstavka
298. člena tega zakona,
32.b   po nastopu razloga za začetek likvidacije
vzajemnega sklada opravi izplačilo odkupne vrednosti investicijskega kupona
oziroma sprejme pristopno izjavo o pristopu k pravilom vzajemnega sklada (prvi
in drugi odstavek 299. člena),
32.c   denarnih sredstev vlagateljev, prispelih na denarni
račun krovnega sklada, po lastni krivdi vsakodnevno ne razporedi na račune
posameznih podskladov, kot to določa tretji odstavek 305. člena tega
zakona,
33.  
ne pridobi dovoljenja Agencije za vključitev podskladov krovnega sklada
v drugi krovni sklad kot to določa prvi odstavek 320. člena tega zakona,
34.  
oblikuje napajalni sklad brez soglasja Agencije iz 324. člena tega
zakona, 
35.  
napajalni sklad nalaga sredstva v izvedene finančne instrumente iz 7.
točke prvega odstavka 237. člena tega zakona in te naložbe niso namenjene
izključno varovanju pred tveganji ali pa je izpostavljenost napajalnega sklada
v zvezi z izvedenimi finančnimi instrumenti v nasprotju z 237. in 241. členom
tega zakona (drugi odstavek 336. člena),
36.  
(črtana)
37.  
(črtana)
38.  
(črtana)
38.a   (črtana)
38.b   (črtana)
38.c        (črtana)
39.  
(črtana)
40.  
(črtana)
41.  
(črtana) 
41.a   (črtana)
41.b   (črtana)
42.  
(črtana)
42.a   (črtana)
43.  
(črtana)
44.  
(črtana)
45.  
(črtana)
45.a   (črtana)
46.  
(črtana)
47.  
(črtana)
48.  
(črtana)
(2) Družba za
upravljanje, ki se po ZGD-1 šteje za srednjo ali veliko gospodarsko družbo, se
za prekršek iz prvega odstavka tega člena kaznuje z globo od 2.000 do
500.000 eurov.
(3) Če je
narava storjenega prekrška iz 2.a, 3.a, 3.b, 3.d, 8., 10.a, 11., 24., 26. ali
28.a točke prvega odstavka tega člena posebno huda zaradi višine povzročene
škode oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se družba za
upravljanje kaznuje z globo v višini:
1.     
od 25.000 do 5.000.000 eurov ali 10 odstotkov skupnega letnega neto
prometa glede na zadnje razpoložljive letne računovodske izkaze, ki jih je
odobril pristojni organ družbe, oziroma skupnega letnega prometa ali ustrezne
vrste prihodka, ki izhaja iz zadnje razpoložljive konsolidirane letne bilance,
ki jo je odobril pristojni organ matične družbe, če mora pravna oseba
pripraviti konsolidirane računovodske izkaze na podlagi ZGD-1, ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
najvišji znesek iz prejšnje točke.
(4) Član uprave, ki krši dolžnosti člana
uprave družbe za upravljanje iz prvega odstavka 57. člena tega zakona in
je zato podana kršitev iz prvega odstavka tega člena, se za prekršek kaznuje z
globo v višini od 400 do 10.000 eurov.
(5) Član nadzornega sveta družbe za
upravljanje, ki krši dolžnosti člana nadzornega sveta družbe za upravljanje iz
prvega odstavka 65. člena tega zakona in je zato v družbi za upravljanje
podana kršitev iz prvega odstavka tega člena, se za prekršek kaznuje z globo v
višini od 400 do 10.000 eurov.
(6) Če je narava storjenega prekrška iz
četrtega ali petega odstavka tega člena posebno huda zaradi višine povzročene
škode oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti in pomeni
prekršek iz 2.a, 3.a, 3.b, 3.d, 8., 10.a, 11., 24., 26., ali 28.a točke prvega
odstavka tega člena, se član uprave ali nadzornega sveta kaznuje z globo v
višini:
1.     
od 2.500 do 5.000.000 eurov ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
najvišji znesek iz prejšnje točke.
(7) Ponavljajoča kršitev pomeni istovrstno
kršitev določb 24., 25., 26. in 28. točke prvega odstavka tega člena, pri isti
družbi za upravljanje, najmanj dva krat v petih zaporednih koledarskih letih.
513. člen
(črtan)
514. člen
(črtan)
515. člen
(črtan)
516. člen
(kršitve skrbnika)
(1) Z globo od 400 do 250.000 eurov se za prekršek
kaznuje skrbnik, če:
1.     
ne zagotavlja učinkovitega varovanja zaupnih podatkov v skladu s tretjim
odstavkom 79. člena tega zakona,
2.     
za račun investicijskega sklada opravlja skrbniške storitve v nasprotju
s 165. členom tega zakona,
3.     
za opravljanje skrbniških storitev nima dovoljenja Banke Slovenije (drugi
odstavek 166. člena),
3.a  ne posreduje Agenciji poročil in informacij iz prvega
odstavka 167. člena tega zakona oziroma o domnevno ugotovljenih
nepravilnostih iz drugega odstavka 167. člena tega zakona ne obvesti
družbe za upravljanje in Agencije,
4.     
z družbo za upravljanje sklene posel nakupa in prodaje oziroma drug
posel v nasprotju s prvim odstavkom 171. člena tega zakona,
5.     
prenese opravljanje posamezne skrbniške storitve na drugo osebo v
nasprotju s 172. členom tega zakona,
6.     
sredstev investicijskega sklada ne hrani v skladu s 180. členom
tega zakona,
7.     
premoženje investicijskega sklada, ki ga ima v skrbništvu, ponovno
uporabi, četudi niso izpolnjeni pogoji iz drugega odstavka 181. člena tega
zakona,
8.     
v roku dveh mesecev od nastopa razloga za prisilni prenos upravljanja
vzajemnega sklada iz 265. člena tega zakona ne opravi postopka zbiranja
ponudb družb za upravljanje, ki izpolnjujejo pogoje za prevzem upravljanja
vzajemnega sklada in so pripravljene prevzeti upravljanje vzajemnega sklada
(prvi odstavek 267. člena),
9.     
v primerih iz 268. člena tega zakona ne začne likvidacije
investicijskega sklada (prvi odstavek 268. člena in drugi odstavek
428. člena),
10.  
ne pregleda nameravane pripojitve oziroma spojitve vzajemnega sklada za
katerega opravlja skrbniške storitve in ne izdela mnenja o pripojitvi oziroma
spojitvi kot to določa 277. člen tega zakona,
11.  
imata centralni in napajalni sklad različna skrbnika in skrbnika ne
skleneta dogovora o izmenjavi informacij (prvi odstavek 333. člena),
12.  
pri izvajanju skrbniških storitev za centralni sklad ugotovi kršitev, ki
bi lahko negativno vplivala na položaj napajalnega sklada in o tem ne obvesti nadzornega
organa centralnega sklada ter družbe za upravljanje in skrbnika napajalnega
sklada (drugi odstavek 334. člena),
13.  
ne izpolni obveznosti iz tretjega odstavka 298. člena tega zakona.
(2) Skrbnik,
ki se po ZGD-1 šteje za srednjo ali veliko gospodarsko družbo, se za prekršek
iz prvega odstavka tega člena kaznuje z globo od 2.000 do 500.000 eurov.
(3) Če je
narava storjenega prekrška iz 2. in 6. točke prvega odstavka tega člena posebno
huda zaradi višine povzročene škode oziroma višine pridobljene protipravne
premoženjske koristi ali zaradi storilčevega naklepa oziroma njegovega namena
koristoljubnosti, se skrbnik kaznuje z globo v višini:
1.     
od 25.000 do 5.000.000 eurov ali 10 odstotkov skupnega letnega neto
prometa glede na zadnje razpoložljive letne računovodske izkaze, ki jih je
odobril pristojni organ družbe, oziroma skupnega letnega neto prometa ali
ustrezne vrste prihodka, ki izhaja iz zadnje razpoložljive konsolidirane letne
bilance, ki jo je odobril pristojni organ matične družbe, če mora pravna oseba
pripraviti konsolidirane računovodske izkaze na podlagi ZGD-1, ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
najvišji znesek iz prejšnje točke.
(4) Član uprave, ki krši dolžnosti člana
uprave skrbnika iz prvega ali drugega odstavka 45. člena Zakona o
bančništvu (Uradni list RS, št. 25/15 in 44/16 – ZRPPB; v nadaljnjem
besedilu: ZBan-2) in je zato podana kršitev iz prvega odstavka tega člena, se
za prekršek kaznuje z globo v višini od 400 do 10.000 eurov.
(5) Član nadzornega sveta skrbnika, ki krši
dolžnosti člana nadzornega sveta iz prvega odstavka 55. člena ZBan-2 in je
zato skrbniku podana kršitev iz prvega odstavka tega člena, se za prekršek
kaznuje z globo v višini od 400 do 10.000 eurov.
(6) Če je narava storjenega prekrška iz
četrtega ali petega odstavka tega člena posebno huda zaradi višine povzročene
škode oziroma višine pridobljene protipravne premoženjske koristi ali zaradi storilčevega
naklepa oziroma njegovega namena koristoljubnosti in pomeni prekršek iz 2.
ali 6. točke prvega odstavka tega člena, se član uprave ali
nadzornega sveta kaznuje z globo v višini:
1.     
od 2.500 do 5.000.000 eurov ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
najvišji znesek iz prejšnje točke.
517. člen
(črtan)
518. člen
(kršitve člana uprave oziroma nadzornega
sveta)
(1) Z globo od 400 do 3.600 eurov se za
prekršek kaznuje član uprave družbe za upravljanje, ki:
1.     
pridobi dovoljenje za opravljanje funkcije člana uprave družbe za
upravljanje z navajanjem neresničnih podatkov (56. člen v povezavi s 54.
členom),
2.     
ne obvesti nemudoma nadzornega sveta družbe za upravljanje o okoliščinah
iz drugega odstavka 58. člena tega zakona,
3.     
z družbo za upravljanje sklene posel iz prvega odstavka 66. člena tega
zakona,
4.     
Agencije nemudoma ne obvesti o dogodkih iz drugega odstavka 454. člena
tega zakona.
(2) Z globo od 400 do 3.600 eurov se
za prekršek kaznuje član nadzornega sveta družbe za upravljanje, ki:
1.     
ne izpolnjuje svojih dolžnosti iz prvega odstavka 65. člena tega zakona,
2.     
ne obvesti nemudoma Agencijo o dogodkih iz tretjega odstavka 65. člena
tega zakona,
3.     
z družbo za upravljanje sklene posel iz prvega odstavka 66. člena tega
zakona.
519. člen
(kršitve drugih oseb)
(1) Z globo od 25.000 do 125.000 eurov
se za prekršek kaznuje pravna oseba, ki:
1.     
pridobi delnice družbe za upravljanje v nasprotju s prvim, tretjim
oziroma četrtim odstavkom 35. člena tega zakona,
2.     
sklene delničarski sporazum iz drugega odstavka 49. člena tega zakona,
ne da bi pred sklenitvijo pridobila dovoljenje Agencije,
3.     
sklene podjetniško pogodbo korporacijskega prava ali drug pravni posel,
na podlagi katerega pridobi položaj nadrejene osebe družbe za upravljanje, ne
da bi pred sklenitvijo pridobila dovoljenje Agencije iz prvega odstavka 50.
člena tega zakona,
4.     
v nasprotju s prepovedjo iz 100. člena tega zakona opravlja storitve
upravljanja investicijskih skladov,
5.     
prenese pooblastilo za opravljanje storitev oziroma poslov v nasprotju s
prvim odstavkom 123. člena tega zakona,
6.     
v nasprotju s prepovedjo iz 134. člena tega zakona trži enote vzajemnih
skladov,
7.     
v nasprotju s prepovedjo iz 135. člena tega zakona trži enote AJIS,
8.     
v nasprotju s prepovedjo iz prvega odstavka 136. člena tega zakona trži
enote KNPVP države članice,
9.     
opravlja skrbniške storitve v nasprotju s prvim odstavkom 166. člena
tega zakona.
(2) Z globo od 800 do 4.100 eurov se
za prekršek kaznuje odgovorna oseba pravne osebe, ki stori prekršek iz
prejšnjega odstavka.
(3) Z globo od 800 do 4.100 eurov se
kaznuje posameznik, ki stori prekršek iz prvega odstavka.
(4) Pravna oseba, ki kot neupravičeni
imetnik ne odsvoji delnic v skladu z odredbo o odsvojitvi delnic
iz 45. člena tega zakona, se kaznuje za prekršek z globo v višini od
25.000 do 250.000 eurov. Pravna oseba, ki se po ZGD-1 šteje za srednjo ali
veliko gospodarsko družbo, se za prekršek iz prejšnjega stavka kaznuje z globo
od 25.000 do 500.000 eurov.
(5) Če je narava storjenega prekrška iz
prejšnjega odstavka posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena koristoljubnosti, se pravna oseba kaznuje z globo v
višini:
1.     
od 25.000 do 5.000.000 eurov ali 10 odstotkov skupnega letnega neto
prometa glede na zadnje razpoložljive letne računovodske izkaze, ki jih je
odobril pristojni organ družbe, oziroma skupnega letnega neto prometa ali
ustrezne vrste prihodka, ki izhaja iz zadnje razpoložljive konsolidirane letne
bilance, ki jo je odobril pristojni organ matične družbe, če mora pravna oseba
pripraviti konsolidirane računovodske izkaze na podlagi ZGD-1, ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz prejšnje točke.
(6) Posameznik, ki kot neupravičeni imetnik
ne odsvoji delnic v skladu z odredbo o odsvojitvi delnic iz 45. člena tega
zakona, se kaznuje za prekršek z globo v višini od 2.500 do 5.000 eurov.
(7) Če je narava storjenega prekrška iz
prejšnjega odstavka posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena koristoljubnosti, se posameznik kaznuje z globo v
višini:
1.     
od 2.500 do 5.000.000 eurov ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega znesek
iz prejšnje točke.
(8) Z globo od 800 do 10.000 eurov se za
prekršek iz četrtega odstavka tega člena kaznuje odgovorna oseba pravne osebe,
ki kot neupravičeni imetnik stori prekršek iz četrtega odstavka tega člena. Če
je narava storjenega prekrška iz prejšnjega stavka posebno huda zaradi višine
povzročene škode oziroma višine pridobljene protipravne premoženjske koristi
ali zaradi storilčevega naklepa oziroma njegovega namena koristoljubnosti, se
odgovorna oseba pravne osebe kaznuje z globo od 2.500 do 30.000 eurov.
520. člen
(prekrškovni organ)
Prekrškovni organ, ki odloča o prekrških in
izreka globe po tem zakonu, je Agencija.
521. člen
(zastaranje)
Postopek o prekršku za prekrške iz tretjega
odstavka 512. člena, tretjega odstavka 513. člena in tretjega odstavka 516.
člena tega zakona ni dopusten, če pretečejo tri leta od dneva, ko je bil
prekršek storjen. 
522. člen
(postopek Agencije o prekršku)
(1) Postopek o prekršku vodi in v njem
odloča pooblaščena uradna oseba Agencije, ki izpolnjuje pogoje po zakonu, ki
ureja prekrške, in na njegovi podlagi sprejetih predpisih. 
(2) Agencija z notranjim aktom, ki ureja
organizacijo in sistemizacijo delovnih mest, podrobneje določi pogoje in način
za podelitev in prenehanje pooblastila osebi, ki se šteje za pooblaščeno uradno
osebo Agencije iz prejšnjega odstavka. 
(3) Ne glede na prvi odstavek 500. člena
tega zakona se postopek o prekršku vodi po določbah zakona, ki ureja prekrške.
523. člen
(višina glob)
Za prekrške iz tega zakona se sme v hitrem
postopku izreči globa tudi v znesku, ki je višji od najnižje predpisane globe,
določene s tem zakonom.

Zakon o investicijskih skladih in družbah za
upravljanje – ZISDU-3 (Uradni list RS, št. 31/15) vsebuje naslednje prehodne in
končne določbe:
»17. PREHODNE IN KONČNE DOLOČBE
524. člen
(uskladitev
družb za upravljanje)
(1) Družbe za upravljanje, ki so
pridobile dovoljenje Agencije za opravljanje storitev upravljanja
investicijskih skladov na podlagi Zakona o investicijskih skladih in družbah za
upravljanje (Uradni list RS, št. 77/11, 10/12 – ZPre-1C, 55/12 in 96/12 –
ZPIZ-2; v nadaljnjem besedilu: ZISDU-2), nadaljujejo s poslovanjem kot družbe
za upravljanje po tem zakonu.
(2) Šteje se, da imajo družbe za
upravljanje iz prejšnjega odstavka dovoljenje za opravljanje storitev
upravljanja tistih tipov investicijskih skladov, ki so jih te družbe za
upravljanje upravljale pred uveljavitvijo tega zakona. 
525. člen
(člani uprav
družbe za upravljanje)
Za osebo, ki je pridobila dovoljenje za
opravljanje funkcije člana uprave družbe za upravljanje na podlagi ZISDU-2, se
šteje, da ima dovoljenje za opravljanje funkcije člana uprave družbe za
upravljanje, izdano v skladu s 56. členom tega zakona.
526. člen
(kvalificirani
deleži v družbi za upravljanje)
Dovoljenje za pridobitev kvalificiranega
deleža, ki v skladu z ZISDU-2 velja ob uveljavitvi tega zakona, se z dnem
uveljavitve tega zakona, v razponu, ki je navedeno v dovoljenju, šteje za
dovoljenje, izdano v skladu s 35. členom tega zakona.
527. člen
(uskladitev
oseb, ki izvajajo trženje enot investicijskih skladov)
Za osebe, ki so pridobile dovoljenje
Agencije za trženje enot investicijskih skladov na podlagi ZISDU-2, se šteje,
da so pridobile dovoljenje iz 131. člena tega zakona.
528. člen
(odlog
ugotavljanja davčne obveznosti in oprostitev plačila dohodnine)
(1) Za odsvojitev kapitala, za katero se v
skladu z zakonom, ki ureja dohodnino, lahko uveljavlja odlog ugotavljanja
davčne obveznosti, se šteje tudi: 
a)     zamenjava investicijskih kuponov prenosnega sklada z
investicijskimi kuponi prevzemnega sklada, ki se opravi v okviru združitve
vzajemnih skladov iz 269. člena tega zakona; 
b)     zamenjava investicijskih kuponov obstoječih vzajemnih skladov z
investicijskimi kuponi podskladov krovnega sklada, ki se opravi v okviru
oblikovanja krovnega sklada iz obstoječih vzajemnih skladov iz 316. člena tega
zakona; 
c)     zamenjava investicijskih kuponov podsklada krovnega sklada z
investicijskimi kuponi podsklada drugega krovnega sklada, ki se opravi v okviru
vključitve podskladov krovnega sklada v drugi krovni sklad iste družbe za
upravljanje iz 319. člena tega zakona; 
pod pogojem, da družba za upravljanje, ki
upravlja prevzemni sklad, krovni sklad oziroma krovna sklada, razpolaga s podatki
o času pridobitve in nabavni vrednosti vseh investicijskih kuponov prevzemnega
sklada oziroma podsklada krovnega sklada, ki sta določena v skladu z drugim,
tretjim in četrtim odstavkom tega člena. Družba za upravljanje mora s podatki o
nabavni vrednosti in času pridobitve razpolagati najkasneje na dan izvedbe
združitve vzajemnega sklada oziroma na dan oblikovanja krovnega sklada oziroma
na dan vključitve podskladov krovnega sklada v drugi krovni sklad iste družbe
za upravljanje. 
(2) Kadar se ugotavljanje davčne obveznosti
odloži, se za čas pridobitve investicijskega kupona prevzemnega sklada oziroma
podsklada krovnega sklada šteje datum, ko so bili zamenjani investicijski
kuponi pridobljeni, v skladu s pravili določanja časa pridobitve investicijskih
kuponov po zakonu, ki ureja dohodnino. 
(3) Kadar se ugotavljanje davčne obveznosti
odloži, se za nabavno vrednost investicijskega kupona prevzemnega sklada
oziroma podsklada krovnega sklada šteje nabavna vrednost zamenjanih
investicijskih kuponov v času njihove pridobitve, v skladu s pravili določanja
nabavne vrednosti investicijskih kuponov po zakonu, ki ureja dohodnino. 
(4) Dohodnina se ne plača od dobička iz
kapitala, doseženega z: 
a)     unovčitvijo investicijskih kuponov prevzemnega sklada oziroma z
izplačilom sorazmernega dela likvidacijske mase v primeru likvidacije
prevzemnega sklada, če je imetnik investicijske kupone prevzemnega sklada
pridobil z zamenjavo investicijskih kuponov prenosnega sklada za investicijske
kupone prevzemnega sklada v postopku združitve vzajemnih skladov; 
b)     unovčitvijo investicijskih kuponov podsklada pri krovnem skladu
oziroma z izplačilom sorazmernega dela likvidacijske mase v primeru likvidacije
podsklada krovnega sklada, če je imetnik investicijske kupone podsklada
pridobil z zamenjavo investicijskih kuponov obstoječega vzajemnega sklada za
investicijske kupone podsklada v postopku oblikovanja krovnega sklada iz
obstoječih vzajemnih skladov;
c)     unovčitvijo investicijskih kuponov podsklada pri krovnem skladu
oziroma z izplačilom sorazmernega dela likvidacijske mase v primeru likvidacije
podsklada krovnega sklada, če je imetnik investicijske kupone podsklada
pridobil z zamenjavo investicijskih kuponov obstoječega podsklada krovnega
sklada za investicijske kupone podsklada drugega krovnega sklada v postopku
vključitve podskladov krovnega sklada v drugi krovni sklad iste družbe za
upravljanje; če so bili zamenjani investicijski kuponi prenosnega sklada,
obstoječega vzajemnega sklada oziroma podsklada pridobljeni na način iz 3.
točke drugega odstavka 96. člena Zakona o dohodnini (Uradni list RS, št. 13/11
– uradno prečiščeno besedilo, 24/12, 30/12, 40/12 – ZUJF, 75/12, 94/12, 96/13,
29/14 – odl. US, 50/14 in 23/15; v nadaljnjem besedilu: ZDoh-2).
(5) Oprostitev iz prejšnjega odstavka
velja pod pogojem, da družba za upravljanje, ki upravlja prevzemni sklad,
krovni sklad oziroma krovna sklada, že na dan izvedbe združitve vzajemnih
skladov, na dan oblikovanja krovnega sklada oziroma na dan vključitve
podskladov krovnega sklada v drugi krovni sklad iste družbe za upravljanje ter
tudi ob vsakokratnem prehajanju imetnika investicijskih kuponov med podskladi
krovnega sklada, razpolaga s podatki o tem, da je imetnik investicijske kupone
pridobil na način iz prejšnjega odstavka.
(6) Če družba za upravljanje razpolaga
s podatki o tem, da so bili investicijski kuponi pridobljeni na način iz
četrtega odstavka tega člena, ne glede na določbo prvega odstavka tega člena ni
zavezana razpolagati tudi s podatki o času pridobitve in nabavni vrednosti
takih investicijskih kuponov.
(7) Zamenjavo investicijskih kuponov v
okviru transakcij iz prvega odstavka tega člena, za katere davčni zavezanci
uveljavljajo odlog ugotavljanja davčne obveznosti, družba za upravljanje, ki
upravlja prevzemni sklad, krovni sklad oziroma krovna sklada, priglasi pri
pristojnem davčnem organu. Priglasitev opravi za vse zavezance hkrati v 15 dneh
od dneva izvedbe združitve vzajemnih skladov, od dneva oblikovanja krovnega
sklada oziroma od dneva vključitve podskladov krovnega sklada v drugi krovni
sklad iste družbe za upravljanje. Družba za upravljanje ob priglasitvi
transakcije iz prvega odstavka tega člena pristojnemu davčnemu organu predloži
podatke o času pridobitve in nabavni vrednosti vseh enot prevzemnega sklada
oziroma podsklada krovnega sklada, ki sta določena v skladu z drugim in tretjim
odstavkom tega člena oziroma podatke iz četrtega, petega in šestega odstavka
tega člena. Družba za upravljanje ob priglasitvi transakcije iz prvega odstavka
tega člena pristojnemu davčnemu organu predloži tudi izjavo o tem, da bo na
zahtevo davčnega organa, najpozneje v 30 dneh od prejema zahteve davčnemu
organu dostavila podatke o transakcijah z enotami davčnih rezidentov Republike
Slovenije. Obveznost iz prejšnjega stavka ne velja v primeru, če družba za
upravljanje davčnemu organu avtomatično daje podatke o vseh pridobitvah,
odsvojitvah in unovčitvah investicijskih kuponov po zakonu, ki ureja davčni
postopek. Če družba za upravljanje navedenih podatkov in izjave ne posreduje,
pristojni davčni organ izda odločbo o zavrnitvi odloga davčne obveznosti.
(8) Družba, ki upravlja prevzemni
sklad, krovni sklad oziroma krovna sklada, zavezance najpozneje v roku 15 dni
po zamenjavi pisno obvesti o odložitvi ugotavljanja davčne obveznosti oziroma o
oprostitvi iz četrtega odstavka tega člena.
(9) Pri transakcijah iz prvega
odstavka tega člena družba za upravljanje, ki upravlja prevzemni sklad, krovni
sklad oziroma krovna sklada, zavezancem pošlje vse podatke, ki so potrebni za
ugotavljanje njihovih morebitnih davčnih obveznosti iz združitve vzajemnih
skladov, oblikovanja krovnih skladov iz obstoječih vzajemnih skladov ali
vključitve podskladov krovnega sklada v drugi krovni sklad iste družbe za
upravljanje.
(10) Če v postopku združitve vzajemnih
skladov iz točke a) prvega odstavka tega člena kot prevzemni sklad nastopa
KNPVP države članice, ki se upravlja sam, se določbe tega člena, ki urejajo
obveznosti družbe za upravljanje, smiselno uporabljajo za KNPVP.
(11) Za odsvojitev kapitala, za katero
se lahko uveljavlja odlog ugotavljanja davčne obveznosti iz 3. točke drugega
odstavka 100. člena ZDoh-2, se šteje tudi zamenjava investicijskega kupona
enega razreda za investicijski kupon drugega razreda istega podsklada krovnega
sklada iz navedene določbe zakona, ki ureja dohodnino.
(12) Za odsvojitev kapitala, za katero
se v skladu z zakonom, ki ureja dohodnino, lahko uveljavlja odlog ugotavljanja
davčne obveznosti, se šteje tudi zamenjava enot KNPVP za enote drugih KNPVP v
okviru združitev KNPVP, ki ni zajeto v prvem odstavku tega člena, če davčni
zavezanec v 30 dneh od dneva izvedbe združitve zamenjavo enot priglasi pri
pristojnemu davčnemu organu. Kadar se ugotavljanje davčne obveznosti odloži, se
za čas pridobitve z zamenjavo pridobljene enote KNPVP šteje datum, ko so bile
zamenjane enote pridobljene, v skladu s pravili določanja časa pridobitve
kapitala po zakonu, ki ureja dohodnino. Kadar se ugotavljanje davčne obveznosti
odloži, se za nabavno vrednost z zamenjavo pridobljene enote KNPVP šteje
nabavna vrednost zamenjanih enot v času njihove pridobitve, v skladu s pravili
določanja nabavne vrednosti kapitala po zakonu, ki ureja dohodnino. Ob
priglasitvi transakcije davčni zavezanec pristojnemu davčnemu organu predloži
podatke o času pridobitve in nabavni vrednosti vseh zamenjanih in na novo
pridobljenih enot. Ne glede na prvi stavek tega odstavka lahko priglasitev
zamenjave enot pri pristojnem davčnem organu za vse zavezance, ki so zamenjane
enote sklada pridobili prek osebe, ki kot edini pooblaščenec družbe za
upravljanje države članice iz 128. člena tega zakona v Republiki Sloveniji
opravlja posamezne storitve oziroma posle upravljanja investicijskih skladov,
opravi hkrati ta oseba, in sicer v 15 dneh od dneva izvedbe združitve, če se
tako odloči in o svoji odločitvi obvesti zavezance in pristojni davčni organ
najpozneje do dne izvedbe združitve. Ta oseba zavezance najpozneje v roku 15
dni po zamenjavi pisno obvesti o odložitvi ugotavljanja davčne obveznosti.
Minister, pristojen za finance, predpiše podrobnejše določbe glede vrste,
oblike in načina dajanja podatkov v okviru priglasitve.
529. člen
(sprememba
Zakona o pokojninskem in invalidskem zavarovanju)
Določbe 277. člena Zakona o pokojninskem in
invalidskem zavarovanju (Uradni list RS, št. 96/12, 39/13, 99/13 – ZSVarPre-C,
101/13 – ZIPRS1415, 44/14 – ORZPIZ206, 85/14 – ZUJF-B in 95/14 – ZUJF-C) se v
zvezi s posli z vrednostnimi papirji, ki jih izda Republika Slovenija oziroma
Banka Slovenije, instrumenti denarnega trga in denarnimi depoziti, ki jih za
račun pokojninskega sklada sklepa upravljavec povezan z Republiko Slovenijo,
začnejo uporabljati 1. januarja 2019. 
530. člen
(izdaja
splošnih aktov)
(1) Agencija v devetih mesecih od
uveljavitve tega zakona izda splošne akte, potrebne za izvajanje tega zakona.
(2) Do uveljavitve splošnih aktov iz
prejšnjega odstavka se smiselno uporabljajo splošni akti, izdani na podlagi
ZISDU-2, v kolikor niso v nasprotju s tem zakonom. 
531. člen
(razveljavitev
predpisov in splošnih aktov)
Z dnem uveljavitve tega zakona prenehajo
veljati:
1.     
Zakon o investicijskih skladih in družbah za upravljanje (Uradni list
RS, št. 77/11, 10/12 – ZPre-1C, 55/12 in 96/12 – ZPIZ-2),
2.     
Sklep o poslovanju družbe za upravljanje (Uradni list RS, št. 33/12),
3.     
Sklep o kapitalu družbe za upravljanje (Uradni list RS, št. 33/12),
4.     
Sklep o dokumentaciji za izdajo dovoljenj oziroma soglasij družbi za
upravljanje, družbi za upravljanje države članice in družbi za upravljanje
tretje države (Uradni list RS, št. 33/12),
5.     
Sklep o skrbnosti članov uprave in članov nadzornega sveta družbe za
upravljanje in dokumentaciji o izpolnjevanju pogojev za opravljanje funkcije
člana uprave družbe za upravljanje (Uradni list RS, št. 33/12),
6.     
Sklep o imetnikih kvalificiranih deležev družb za upravljanje (Uradni
list RS, št. 33/12),
7.     
Sklep o prenosu opravljanja storitev oziroma poslov (Uradni list RS, št.
33/12),
8.     
Sklep o računovodskih izkazih in analitičnem kontnem načrtu družbe za
upravljanje (Uradni list RS, št. 43/12),
9.     
Sklep o revizijskem pregledu letnega poročila družbe za upravljanje
(Uradni list RS, št. 54/12),
10.  
Sklep o naložbah investicijskega sklada (Uradni list RS, št. 33/12 in
76/12),
11.  
Sklep o tipih in vrstah investicijskih skladov (Uradni list RS, št.
33/12),
12.  
Sklep o upravljanju tveganj investicijskega sklada (Uradni list RS, št.
33/12),
13.  
Sklep o tehnikah upravljanja sredstev investicijskega sklada (Uradni
list RS, št. 33/12),
14.  
Sklep o merilih za določitev pomembnega vpliva na upravljanje
izdajatelja (Uradni list RS, št. 33/12),
15.  
Sklep o objavah in neposrednem obveščanju imetnikov enot (Uradni list
RS, št. 33/12 in 8/13),
16.  
Sklep o poročanju družbe za upravljanje, družbe za upravljanje države
članice in podružnice družbe za upravljanje tretje države (Uradni list RS, št.
33/12 in 7/14), 
17.  
Sklep o pravilih upravljanja in prospektu odprtega investicijskega
sklada (Uradni list RS, št. 33/12),
18.  
Sklep o izjemah pri izdaji dovoljenja za objavo prospekta odprtega
investicijskega sklada (Uradni list RS, št. 33/12),
19.  
Sklep o statutu investicijske družbe (Uradni list RS, št. 33/12),
20.  
Sklep o podrobnejši vsebini poziva za vpis in vplačilo delnic
investicijske družbe (Uradni list RS, št. 33/12),
21.  
Sklep o letnem in polletnem poročilu investicijskega sklada (Uradni list
RS, št. 43/12),
22.  
Sklep o revizijskem pregledu letnega poročila investicijskega sklada
(Uradni list RS, št. 54/12),
23.  
Sklep o izračunu čiste vrednosti sredstev in vrednosti enote premoženja
vzajemnega sklada (Uradni list RS, št. 33/12),
24.  
Sklep o celotnih stroških poslovanja vzajemnega sklada (Uradni list RS,
št. 33/12),
25.  
Sklep o vplačilih in izplačilih investicijskih kuponov s prenosljivimi
vrednostnimi papirji (Uradni list RS, št. 33/12),
26.  
Sklep o trgovanju z investicijskimi kuponi vzajemnega sklada na
organiziranem trgu (Uradni list RS, št. 33/12),
27.  
Sklep o razdelitvi ali zadržanju čistega dobička oziroma prihodkov
vzajemnega sklada (Uradni list RS, št. 33/12),
28.  
Sklep o načinu zamenjave investicijskih kuponov prenosnega vzajemnega
sklada za investicijske kupone prevzemnega vzajemnega sklada (Uradni list RS,
št. 33/12),
29.  
Sklep o začasni zaustavitvi odkupa oziroma uvedbi delnega odkupa
investicijskih kuponov vzajemnega sklada(Uradni list RS, št. 33/12),
30.  
Sklep o centralnem in napajalnem skladu (Uradni list RS, št. 54/12),
31.  
Sklep o načinu in pogojih za trženje enot investicijskih skladov (Uradni
list RS, št. 33/12),
32.  
Sklep o preizkusu znanja s področja trženja enot premoženja enot
investicijskih skladov (Uradni list RS, št. 33/12 in 76/12),
33.  
Sklep o poročanju skrbnika (Uradni list RS, št. 33/12 in 69/12),
34.  
Sklep o pogodbi o opravljanju skrbniških storitev, katere pogodbena stranka
je družba za upravljanje države članice (Uradni list RS, št. 33/12).
532. člen 
(postopki
Agencije)
Vsi postopki Agencije, ki so bili začeti
pred uveljavitvijo tega zakona, se dokončajo po aktih, ki so veljali do
uveljavitve tega zakona.
533. člen
(uveljavitev
zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah Zakona o investicijskih
skladih in družbah za upravljanje – ZISDU-3A (Uradni list RS, št. 81/15) vsebuje naslednje prehodne in
končno določbo:
»PREHODNE IN KONČNA DOLOČBA
3. člen
(1) Družbe za upravljanje, ki zagotavljajo
reševanje sporov v skladu z 71. členom Zakona o investicijskih skladih in
družbah za upravljanje (Uradni list RS, št. 31/15), uskladijo način
izvajanja izvensodnega reševanja sporov z zahtevami 71. člena zakona v
enem letu od dneva uveljavitve tega zakona.
(2) Do uskladitve iz prejšnjega odstavka se
izvensodno reševanje sporov zagotavlja v skladu z 71. členom Zakona o
investicijskih skladih in družbah za upravljanje (Uradni list RS,
št. 31/15).
4. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o investicijskih
skladih in družbah za upravljanje – ZISDU-3B (Uradni list RS, št. 77/16) vsebuje naslednje prehodne in
končni določbi:
»PREHODNE DOLOČBE
69. člen
(veljavnost
dovoljenj za opravljanje skrbniških storitev)
Dovoljenja za opravljanje skrbniških
storitev, ki na podlagi ZISDU-3 veljajo ob uveljavitvi tega zakona, z dnem
uveljavitve tega zakona veljajo za dovoljenja in soglasja izdana po tem zakonu.
70. člen
(uskladitev
politik prejemkov)
(1) Družba za upravljanje uskladi svoje
poslovanje z določbami 73.a, 73.b in 73.c člena zakona v enem letu po
uveljavitvi tega zakona.
(2) Za pogodbe, ki jih je družba za
upravljanje sklenila s posamezniki iz tretjega odstavka 73.a člena zakona v
obdobju pred uskladitvijo s politiko prejemkov iz prvega odstavka 73.a člena
zakona, družba za upravljanje v enem letu po uveljavitvi tega zakona zagotovi
uskladitev določb v zvezi s prejemki s politiko prejemkov, oblikovano v skladu
z zahtevami iz 73.a, 73.b in 73.c člena zakona. Družba za upravljanje
posamezniku, ki ne sprejme njenega predloga za uskladitev pogodbe s politiko
prejemkov, oblikovano v skladu z zahtevami iz 73.a, 73.b in 73.c člena zakona,
ne sme izplačati variabilnih prejemkov.
71. člen
(uskladitev prospekta,
dokumenta s ključnimi podatki za vlagatelje, pravil upravljanja in skrbniške
pogodbe)
(1) Družba za upravljanje v enem letu od
uveljavitve tega zakona uskladi prospekt, dokument s ključnimi podatki za
vlagatelje in pravila upravljanja z zahtevami iz 196., 201., 205., 217., 225.,
227., 231., 232., 232.a in 235. člena zakona.
(2) Družba za upravljanje v enem letu od
uveljavitve tega zakona Agenciji posreduje skrbniško pogodbo, ki je skladna z
zahtevami iz 173. člena zakona.
72. člen
(objava
razkritij v zvezi z nadzorom)
Določbe 499.a člena zakona se ne
uporabljajo v zvezi z ukrepi nadzora in sankcijami zaradi prekrška, ki jih je
Agencija izrekla pred uveljavitvijo tega zakona.
73. člen
(sistem
obveščanja o kršitvah)
(1) Družba za upravljanje v šestih mesecih
od uveljavitve tega zakona vzpostavi sistem obveščanja o kršitvah iz 73.č člena
zakona.
(2) Agencija v šestih mesecih od
uveljavitve tega zakona vzpostavi sistem obveščanja o kršitvah iz 454.a člena
zakona.
74. člen
(rok za izdajo
aktov za izvrševanje zakona)
Agencija v šestih mesecih od uveljavitve
tega zakona sprejme akte za izvrševanje 73.a, 73.c, 227. in 454.a člena zakona.
75. člen
(prehodno
obdobje za ožje družinske člane)
Do izteka uporabe Zakona o registraciji
istospolne partnerske skupnosti (Uradni list RS, št. 65/05, 55/09 – odl.
US, 18/16 – odl. US in 33/16 – ZPZ, v nadaljnjem besedilu: ZRIPS) se za ožjega
družinskega člana po tem zakonu štejeta tudi partner iz registrirane istospolne
partnerske skupnosti in partner, ki živi v dalj časa trajajoči življenjski
skupnosti, ki ni registrirana po ZRIPS.
76. člen
(uporaba določb
o prekrških)
Do spremembe določb o višinah in razponih
glob, ki jih določa zakon, ki ureja prekrške, se višine in razponi glob, ki so
določeni v 512., 513., 516. in 519. členu zakona, uporabljajo ne glede na
določbe zakona, ki ureja prekrške.
KONČNI DOLOČBI
77. člen
(razveljavitev
splošnega akta)
Z dnem uveljavitve tega zakona preneha
veljati Sklep o pogodbi o opravljanju skrbniških storitev, katere pogodbena
stranka je družba za upravljanje države članice (Uradni list RS,
št. 100/15).
78. člen
(uveljavitev
zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o investicijskih
skladih in družbah za upravljanje – ZISDU-3C (Uradni list RS, št. 77/18) vsebuje naslednjo prehodno in
končno določbo:
»PREHODNA IN KONČNA DOLOČBA
24. člen
(uskladitev
družb za upravljanje)
Družbe za upravljanje, ki opravljajo
storitve gospodarjenja s finančnimi instrumenti in pomožne storitve, uskladijo
svoje poslovanje z določbami tega zakona v treh mesecih od uveljavitve tega
zakona.
25. člen
(začetek
veljavnosti zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o investicijskih
skladih in družbah za upravljanje – ZISDU-3D (Uradni list RS, št. 161/21) vsebuje naslednjo končno določbo:
»KONČNA DOLOČBA
19. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o oblikah alternativnih investicijskih
skladov – ZOAIS (Uradni list RS, št. 101/22) spreminja 528. člen zakona tako,
da se glasi:
»528. člen
(odlog
ugotavljanja davčne obveznosti in oprostitev plačila dohodnine)
(1) Za odsvojitev kapitala, za katero se v
skladu z zakonom, ki ureja dohodnino, lahko uveljavlja odlog ugotavljanja
davčne obveznosti, se šteje tudi: 
a)     zamenjava investicijskih kuponov prenosnega sklada z
investicijskimi kuponi prevzemnega sklada, ki se opravi v okviru združitve
vzajemnih skladov iz 269. člena tega zakona; 
b)     zamenjava investicijskih kuponov obstoječih vzajemnih skladov z
investicijskimi kuponi podskladov krovnega sklada, ki se opravi v okviru
oblikovanja krovnega sklada iz obstoječih vzajemnih skladov iz 316. člena tega
zakona; 
c)     zamenjava investicijskih kuponov podsklada krovnega sklada z
investicijskimi kuponi podsklada drugega krovnega sklada, ki se opravi v okviru
vključitve podskladov krovnega sklada v drugi krovni sklad iste družbe za
upravljanje iz 319. člena tega zakona; 
pod pogojem, da družba za upravljanje, ki
upravlja prevzemni sklad, krovni sklad oziroma krovna sklada, razpolaga s
podatki o času pridobitve in nabavni vrednosti vseh investicijskih kuponov
prevzemnega sklada oziroma podsklada krovnega sklada, ki sta določena v skladu
z drugim, tretjim in četrtim odstavkom tega člena. Družba za upravljanje mora s
podatki o nabavni vrednosti in času pridobitve razpolagati najkasneje na dan
izvedbe združitve vzajemnega sklada oziroma na dan oblikovanja krovnega sklada
oziroma na dan vključitve podskladov krovnega sklada v drugi krovni sklad iste
družbe za upravljanje. 
(2) Kadar se ugotavljanje davčne obveznosti
odloži, se za čas pridobitve investicijskega kupona prevzemnega sklada oziroma
podsklada krovnega sklada šteje datum, ko so bili zamenjani investicijski
kuponi pridobljeni, v skladu s pravili določanja časa pridobitve investicijskih
kuponov po zakonu, ki ureja dohodnino. 
(3) Kadar se ugotavljanje davčne obveznosti
odloži, se za nabavno vrednost investicijskega kupona prevzemnega sklada
oziroma podsklada krovnega sklada šteje nabavna vrednost zamenjanih
investicijskih kuponov v času njihove pridobitve, v skladu s pravili določanja
nabavne vrednosti investicijskih kuponov po zakonu, ki ureja dohodnino. 
(4) Dohodnina se
ne plača od dobička iz kapitala, doseženega z: 
a)     unovčitvijo investicijskih kuponov prevzemnega sklada oziroma z
izplačilom sorazmernega dela likvidacijske mase v primeru likvidacije
prevzemnega sklada, če je imetnik investicijske kupone prevzemnega sklada pridobil
z zamenjavo investicijskih kuponov prenosnega sklada za investicijske kupone
prevzemnega sklada v postopku združitve vzajemnih skladov; 
b)     unovčitvijo investicijskih kuponov podsklada pri krovnem skladu
oziroma z izplačilom sorazmernega dela likvidacijske mase v primeru likvidacije
podsklada krovnega sklada, če je imetnik investicijske kupone podsklada
pridobil z zamenjavo investicijskih kuponov obstoječega vzajemnega sklada za
investicijske kupone podsklada v postopku oblikovanja krovnega sklada iz obstoječih
vzajemnih skladov;
c)     unovčitvijo investicijskih kuponov podsklada pri krovnem skladu
oziroma z izplačilom sorazmernega dela likvidacijske mase v primeru likvidacije
podsklada krovnega sklada, če je imetnik investicijske kupone podsklada
pridobil z zamenjavo investicijskih kuponov obstoječega podsklada krovnega
sklada za investicijske kupone podsklada drugega krovnega sklada v postopku
vključitve podskladov krovnega sklada v drugi krovni sklad iste družbe za
upravljanje;
če so bili zamenjani investicijski kuponi
prenosnega sklada, obstoječega vzajemnega sklada oziroma podsklada pridobljeni
na način iz 3. točke drugega odstavka 96. člena Zakona o dohodnini (Uradni
list RS, št. 13/11 – uradno prečiščeno besedilo, 24/12, 30/12, 40/12 –
ZUJF, 75/12, 94/12, 96/13, 29/14 – odl. US, 50/14 in 23/15).
(5) Oprostitev iz prejšnjega odstavka
velja pod pogojem, da družba za upravljanje, ki upravlja prevzemni sklad,
krovni sklad oziroma krovna sklada, že na dan izvedbe združitve vzajemnih
skladov, na dan oblikovanja krovnega sklada oziroma na dan vključitve
podskladov krovnega sklada v drugi krovni sklad iste družbe za upravljanje ter
tudi ob vsakokratnem prehajanju imetnika investicijskih kuponov med podskladi
krovnega sklada, razpolaga s podatki o tem, da je imetnik investicijske kupone
pridobil na način iz prejšnjega odstavka.
(6) Če družba za upravljanje razpolaga
s podatki o tem, da so bili investicijski kuponi pridobljeni na način iz
četrtega odstavka tega člena, ne glede na določbo prvega odstavka tega člena ni
zavezana razpolagati tudi s podatki o času pridobitve in nabavni vrednosti
takih investicijskih kuponov.
(7) Zamenjavo investicijskih kuponov v
okviru transakcij iz prvega odstavka tega člena, za katere davčni zavezanci
uveljavljajo odlog ugotavljanja davčne obveznosti, družba za upravljanje, ki
upravlja prevzemni sklad, krovni sklad oziroma krovna sklada, priglasi pri
pristojnem davčnem organu. Priglasitev opravi za vse zavezance hkrati v 15 dneh
od dneva izvedbe združitve vzajemnih skladov, od dneva oblikovanja krovnega
sklada oziroma od dneva vključitve podskladov krovnega sklada v drugi krovni
sklad iste družbe za upravljanje. Družba za upravljanje ob priglasitvi
transakcije iz prvega odstavka tega člena pristojnemu davčnemu organu predloži
podatke o času pridobitve in nabavni vrednosti vseh enot prevzemnega sklada
oziroma podsklada krovnega sklada, ki sta določena v skladu z drugim in tretjim
odstavkom tega člena oziroma podatke iz četrtega, petega in šestega odstavka
tega člena. Družba za upravljanje ob priglasitvi transakcije iz prvega odstavka
tega člena pristojnemu davčnemu organu predloži tudi izjavo o tem, da bo na
zahtevo davčnega organa, najpozneje v 30 dneh od prejema zahteve davčnemu
organu dostavila podatke o transakcijah z enotami davčnih rezidentov Republike
Slovenije. Obveznost iz prejšnjega stavka ne velja v primeru, če družba za
upravljanje davčnemu organu avtomatično daje podatke o vseh pridobitvah,
odsvojitvah in unovčitvah investicijskih kuponov po zakonu, ki ureja davčni
postopek. Če družba za upravljanje navedenih podatkov in izjave ne posreduje,
pristojni davčni organ izda odločbo o zavrnitvi odloga davčne obveznosti.
(8) Družba, ki upravlja prevzemni
sklad, krovni sklad oziroma krovna sklada, zavezance najpozneje v roku 15 dni
po zamenjavi pisno obvesti o odložitvi ugotavljanja davčne obveznosti oziroma o
oprostitvi iz četrtega odstavka tega člena.
(9) Pri transakcijah iz prvega
odstavka tega člena družba za upravljanje, ki upravlja prevzemni sklad, krovni
sklad oziroma krovna sklada, zavezancem pošlje vse podatke, ki so potrebni za
ugotavljanje njihovih morebitnih davčnih obveznosti iz združitve vzajemnih
skladov, oblikovanja krovnih skladov iz obstoječih vzajemnih skladov ali
vključitve podskladov krovnega sklada v drugi krovni sklad iste družbe za
upravljanje.
(10) Če v postopku združitve vzajemnih
skladov iz točke a) prvega odstavka tega člena kot prevzemni sklad nastopa
KNPVP države članice, ki se upravlja sam, se določbe tega člena, ki urejajo
obveznosti družbe za upravljanje, smiselno uporabljajo za KNPVP.
(11) Za odsvojitev kapitala, za katero
se lahko uveljavlja odlog ugotavljanja davčne obveznosti iz 3. točke drugega
odstavka 100. člena ZDoh-2, se šteje tudi zamenjava investicijskega kupona
enega razreda za investicijski kupon drugega razreda istega podsklada krovnega
sklada iz navedene določbe zakona, ki ureja dohodnino.
(12) Za odsvojitev kapitala, za katero
se v skladu z zakonom, ki ureja dohodnino, lahko uveljavlja odlog ugotavljanja
davčne obveznosti, se šteje tudi zamenjava enot KNPVP za enote drugih KNPVP v
okviru združitev KNPVP, ki ni zajeto v prvem odstavku tega člena, če davčni
zavezanec v 30 dneh od dneva izvedbe združitve zamenjavo enot priglasi pri
pristojnemu davčnemu organu. Kadar se ugotavljanje davčne obveznosti odloži, se
za čas pridobitve z zamenjavo pridobljene enote KNPVP šteje datum, ko so bile
zamenjane enote pridobljene, v skladu s pravili določanja časa pridobitve
kapitala po zakonu, ki ureja dohodnino. Kadar se ugotavljanje davčne obveznosti
odloži, se za nabavno vrednost z zamenjavo pridobljene enote KNPVP šteje
nabavna vrednost zamenjanih enot v času njihove pridobitve, v skladu s pravili
določanja nabavne vrednosti kapitala po zakonu, ki ureja dohodnino. Ob
priglasitvi transakcije davčni zavezanec pristojnemu davčnemu organu predloži
podatke o času pridobitve in nabavni vrednosti vseh zamenjanih in na novo
pridobljenih enot. Ne glede na prvi stavek tega odstavka lahko priglasitev
zamenjave enot pri pristojnem davčnem organu za vse zavezance, ki so zamenjane
enote sklada pridobili prek osebe, ki kot edini pooblaščenec družbe za
upravljanje države članice iz 128. člena tega zakona v Republiki Sloveniji
opravlja posamezne storitve oziroma posle upravljanja investicijskih skladov,
opravi hkrati ta oseba, in sicer v 15 dneh od dneva izvedbe združitve, če se
tako odloči in o svoji odločitvi obvesti zavezance in pristojni davčni organ
najpozneje do dne izvedbe združitve. Ta oseba zavezance najpozneje v roku 15
dni po zamenjavi pisno obvesti o odložitvi ugotavljanja davčne obveznosti.
Minister, pristojen za finance, predpiše podrobnejše določbe glede vrste,
oblike in načina dajanja podatkov v okviru priglasitve.«;
ter vsebuje naslednjo končno določbo:
»240. člen
(začetek
veljavnosti zakona)
Ta zakon začne veljati petnajsti dan po
objavi v Uradnem listu Republike Slovenije.«.