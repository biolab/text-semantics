I. SPLOŠNE DOLOČBE
a1. člen
Ta zakon ureja pogoje za opravljanje
zdravniške službe, zasebno zdravniško službo, pravice in dolžnosti zdravnikov
pri opravljanju zdravniške službe ter določa pristojnosti in naloge upravnih
organov in nosilcev javnih pooblastil ter v pravni red Republike Slovenije
prenaša Direktivo Evropskega parlamenta in Sveta 2005/36/ES z dne
7. septembra 2005 o priznavanju poklicnih kvalifikacij (UL L št. 255
z dne 30. 9. 2005, str. 22), zadnjič spremenjeno z Delegiranim sklepom
Komisije (EU) 2016/790 z dne 13. januarja 2016 o spremembi Priloge V k
Direktivi 2005/36/ES Evropskega parlamenta in Sveta glede dokazil o formalnih
kvalifikacijah in nazivov programov usposabljanja (UL L št. 134 z dne
24. 5. 2016, str. 135), (v nadaljnjem besedilu: Direktiva
2005/36/ES), v delu, ki se nanaša na usposabljanje zdravnikov, občasno opravljanje
storitev in znanje jezika.
1. Zdravnik in zdravniška služba
1. člen
Zdravnica in zdravnik ter doktorica
dentalne medicine in doktor dentalne medicine (v nadaljnjem besedilu: zdravnik) opravljajo zdravstveno dejavnost
kot zdravniško službo v skladu z zakonom, ki ureja zdravstveno dejavnost, in tem zakonom.
Zdravnik je temeljni odgovorni nosilec
opravljanja zdravstvene dejavnosti.
2. člen
Zdravnik mora pri uresničevanju svojih
pravic, svoboščin in dolžnosti vselej ravnati tako, da varuje nepristranskost in
neodvisnost izvajanja zdravniške službe ter ugled zdravniškega poklica.
3. člen
Zdravnik je pri sprejemanju strokovnih
odločitev neodvisen. Zdravnik svobodno izbere način zdravljenja, ki je v danih
okoliščinah najprimernejši.
Zdravnik se mora pri svojem delu ravnati po
spoznanjih znanosti in strokovno preverjenih metodah.
Zaposleni zdravnik sodeluje pri odločanju o
sestavi delovne skupine, za katere strokovno delo je odgovoren.
4. člen
Zdravniška služba je poklicna dejavnost
zdravnikov, ki temelji na spoznanjih znanosti in strokovno preverjenih metodah.
Zdravniška služba obsega:
1.     
pregled na prisotnost ali odsotnost telesnih ali duševnih bolezni,
poškodb ali anomalij;
2.     
presojo stanja iz prejšnje točke s pomočjo medicinsko-diagnostičnih
sredstev;
3.     
zdravljenje, habilitacijo oziroma rehabilitacijo;
4.     
preprečevanje bolezni, vzgojo in svetovanje;
5.     
skrb za reproduktivno zdravje prebivalstva;
6.     
predpisovanje zdravil in zdravstvenih pripomočkov;
7.     
obdukcijo mrtvih;
8.     
izdajanje zdravniških spričeval in zdravniških potrdil;
9.     
druga dela v skladu s posebnimi predpisi.
5. člen
Zdravniško službo smejo v skladu s svojo
strokovno usposobljenostjo samostojno opravljati zdravniki specialisti, doktorji
dentalne medicine in doktorji dentalne medicine specialisti, če izpolnjujejo z zakonom določene pogoje.
Zdravniki specialisti smejo opravljati
zdravniško službo v skladu s svojo strokovno usposobljenostjo, če so si
pridobili strokovni naslov doktorice ali doktorji medicine z navedbo
specialnosti in izpolnjujejo z zakonom določene pogoje. Doktorji dentalne
medicine smejo opravljati zdravniško službo v skladu s svojo strokovno
usposobljenostjo, če so si pridobili strokovni naslov doktorice ali doktorji
dentalne medicine oziroma doktorji dentalne medicine specialisti, če so si
pridobili strokovni naslov doktorice ali doktorji dentalne medicine z navedbo
specialnosti in izpolnjujejo z zakonom določene pogoje.
2. Razpored zdravniških delovnih mest v
okviru mreže javne zdravstvene službe
6. člen
Zdravniška služba se opravlja na
zdravniških delovnih mestih v okviru mreže javne zdravstvene službe in izven
nje.
7. člen
Zdravniška delovna mesta v mreži javne
zdravstvene službe se razporedijo po območjih in po specialističnih področjih
tako, da se zagotovi prebivalcem čim bolj enaka dostopnost do kakovostnih
zdravstvenih storitev.
Zdravniška delovna mesta se v mreži javne
zdravstvene službe razporedijo po strokovnih področjih: 
-       
v javnih zdravstvenih zavodih; 
-       
v oddelkih medicinskih fakultet; 
-       
pri drugih pravnih ali fizičnih osebah s koncesijo (v nadaljnjem besedilu:
koncesionar).
8. člen
Razpored zdravniških delovnih mest v mreži
javne zdravstvene službe določi minister, pristojen za zdravje (v nadaljnjem besedilu: minister).
9. člen
Zdravniška zbornica Slovenije (v nadaljnjem
besedilu: zbornica) v zvezi z razporedom zdravniških delovnih mest v mreži
javne zdravstvene službe:
-       
spremlja zasedenost zdravniških delovnih mest;
-       
nezaposlenim zdravnikom posreduje informacije o prostih zdravniških
delovnih mestih, delodajalcem pa informacije o nezaposlenih zdravnikih;
-       
daje mnenja k podeljevanju koncesij zasebnim zdravnikom;
-       
zbira potrebe po posameznih vrstah specializacij od izvajalcev
zdravstvene dejavnosti v mreži javne zdravstvene službe;
-       
opravlja strokovno administrativne naloge za odbor iz drugega odstavka
18. člena tega zakona;
-       
odobrava specializacije in
-       
koordinira možnosti zaposlitve zdravnikov specialistov, ki jim je bila
specializacija odobrena na javnem razpisu iz prvega odstavka a18.a člena tega
zakona, ki se nanaša na območje celotne države.
Vsako objavo prostega zdravniškega
delovnega mesta zdravnika je treba hkrati s prijavo zavodu za zaposlovanje
posredovati zbornici.
II. POGOJI ZA OPRAVLJANJE ZDRAVNIŠKE SLUŽBE
1. Splošno
10. člen
Zdravnik sme samostojno opravljati
zdravniško službo, če poleg pogojev, določenih z delovno-pravnimi in drugimi
predpisi, izpolnjuje še posebne pogoje, določene s tem zakonom.
Zdravnik mora:
-       
imeti ustrezno izobrazbo in usposobljenost (kvalifikacija),
-       
biti vpisan v register zdravnikov,
-       
imeti dovoljenje za samostojno opravljanje zdravniške službe na določenem
strokovnem področju (v nadaljnjem besedilu: licenca).
10.a člen
Ne glede na določbe 5., 10. in prvega
odstavka 12. člena tega zakona lahko zdravnik z osnovno licenco v skladu s
svojo strokovno usposobljenostjo samostojno opravlja zdravniško službo v
omejenem obsegu, če je:
-       
zaključil izobraževanje na medicinski fakulteti v Republiki Sloveniji
ali pridobil potrdilo o nostrifikaciji diplome tuje univerze ali mu je bila
izdana odločba o enakovrednosti tujega naslova s slovenskim strokovnim naslovom
doktor medicine, pridobljena v postopku priznavanja po zakonu, ki ureja
priznavanje in vrednotenje izobraževanja, in
-       
v Republiki Sloveniji opravil strokovni izpit.
Zdravnik lahko v obsegu samostojnega
opravljanja zdravniške službe iz prejšnjega odstavka opravlja dela s področja
urgentne medicine, to je nujnih zdravniških ukrepov, in v skladu s tem
predpisuje zdravila in medicinske pripomočke.
11. člen
Zdravnik, ki opravlja zdravniško službo,
pri svojem delu uporablja slovenski jezik.
Znanje slovenskega jezika se dokazuje ob
prijavi na strokovni izpit, in sicer:
-       
z dokazilom o zaključeni najmanj srednji šoli v slovenskem jeziku v
Republiki Sloveniji,
-       
s potrdilom zbornice o uspešno opravljenem preizkusu znanja slovenskega
strokovnega jezika za zdravnike ali
-       
z dokazilom javne visokošolske izobraževalne ustanove v Republiki
Sloveniji ali tujini, ki poučuje in izvaja izpit iz slovenskega jezika kot
drugi oziroma tuj jezik, o uspešno opravljenem preizkusu znanja slovenskega
jezika.
Ne glede na prejšnji odstavek zdravnik, ki
je poklicno kvalifikacijo pridobil v drugi državi članici Evropske unije,
državi Evropskega gospodarskega prostora ali Švicarski konfederaciji, dokazuje
znanje slovenskega jezika v postopku vpisa v register zdravnikov pri zbornici.
Izvajalci zdravstvene dejavnosti za
posamezno delovno mesto določijo potrebno stopnjo znanja slovenskega jezika.
Pri pripravi akta iz prejšnjega stavka upoštevajo:
-       
stopnje znanja po lestvici Skupnega evropskega jezikovnega okvira, pri
čemer se kot najnižjo stopnjo znanja določi raven B2 Skupnega evropskega
jezikovnega okvira,
-       
zahtevnost delovnega mesta,
-       
način dela.
Ne glede na prejšnji odstavek se za
zdravnike, ki opravljajo zdravniško službo v neposrednem stiku z bolniki,
zahteva znanje slovenskega jezika za zdravnike na ravni C1 ter pisanje na ravni
B2 Skupnega evropskega jezikovnega okvira.
Potrdilo iz druge alineje drugega odstavka
tega člena, s katerim se dokazuje raven znanja slovenskega jezika iz prejšnjega
odstavka, izda zbornica na podlagi uspešno opravljenega preizkusa znanja iz
slovenskega strokovnega jezika za zdravnike. Program preizkusa znanja iz
prejšnjega stavka pripravi zbornica v sodelovanju z javno visokošolsko
izobraževalno ustanovo v Republiki Sloveniji, na kateri se poučuje slovenščina kot
drugi in tuji jezik in ki izvaja izpite iz znanja slovenskega jezika. Potrdilo
iz tega odstavka se izda za namen opravljanja zdravniške službe pri izvajalcu
zdravstvene dejavnosti v Republiki Sloveniji.
Izvajalci zdravstvene dejavnosti v mreži
javne zdravstvene službe zagotovijo, da se na območjih občin, v katerih živita
italijanska ali madžarska narodna skupnost, bolniku zagotovi pravica do
sporazumevanja z zdravniki v italijanskem ali madžarskem jeziku na stopnji
znanja iz četrtega in petega odstavka tega člena. Pravica iz prejšnjega stavka
se lahko bolniku omogoči v najbližji bolnišnici, ki leži zunaj območja občin, v
katerih živi avtohtona narodna skupnost, kadar na tem območju ni takšne
ustanove.
Vsebino in potek preizkusa znanja
slovenskega strokovnega jezika za zdravnike ter obliko potrdila iz šestega
odstavka tega člena določi zbornica v soglasju z ministrom, pristojnim za
zdravje.
Stroške preizkusa znanja slovenskega jezika
iz tega člena krije zdravnik.
12. člen
Zdravnik pridobi kvalifikacijo za samostojno
opravljanje dela, če je zaključil izobraževanje na medicinski fakulteti v
Republiki Sloveniji ali pridobil potrdilo o nostrifikaciji diplome tuje
univerze ali mu je bila izdana odločba o enakovrednosti tujega naslova s
slovenskim strokovnim naslovom doktor medicine, pridobljena v postopku
priznavanja po zakonu, ki ureja priznavanje in vrednotenje izobraževanja in je
v Republiki Sloveniji opravil strokovni izpit ter specializacijo, ali mu je bil
v Republiki Sloveniji priznan specialistični naslov, pridobljen v tujini.
Doktor dentalne medicine pridobi
kvalifikacijo za samostojno opravljanje dela, če je zaključil izobraževanje na
medicinski fakulteti v Republiki Sloveniji ali pridobil potrdilo o
nostrifikaciji diplome tuje univerze, ali mu je bila izdana odločba o
enakovrednosti tujega naslova s slovenskim strokovnim naslovom doktor dentalne
medicine, pridobljena v postopku priznavanja po zakonu, ki ureja priznavanje in
vrednotenje izobraževanja in je opravil:
-       
doktor dentalne medicine: pripravništvo in strokovni izpit,
-       
doktor dentalne medicine specialist: specializacijo ali mu je bil v
Republiki Sloveniji priznan specialistični naslov, pridobljen v tujini.
Potrdila o pridobljenih kvalifikacijah iz
prvega in drugega odstavka tega člena izdaja ministrstvo,
pristojno za zdravje (v nadaljnjem besedilu: ministrstvo). Vrsto in postopek izdajanja potrdil podrobneje določi minister.
Ne glede na prvi in drugi odstavek tega
člena se zdravniku oziroma doktorju dentalne medicine v skladu z zakonom, ki
ureja postopek priznavanja kvalifikacij za opravljanje reguliranih poklicev,
prizna kvalifikacija, če jo je pridobil v drugi državi članici Evropske unije,
državi Evropskega gospodarskega prostora ali Švicarski konfederaciji v skladu z
njenimi predpisi. 
12.a člen
Minimalne pogoje usposobljenosti in
pridobljenih pravic iz Direktive 2005/36/ES za zdravnike določi minister.
12.b člen
Ne glede na določbe 10. člena tega
zakona zdravnik specialist, doktor dentalne medicine in doktor dentalne
medicine specialist, državljan države članice Evropske unije, države Evropskega
gospodarskega prostora ali Švicarske konfederacije (v nadaljnjem besedilu:
država sedeža), ki opravlja zdravstvene storitve v skladu s predpisi države
sedeža (v nadaljnjem besedilu: ponudnik storitev), lahko v Republiki Sloveniji
na podlagi prijave opravlja zdravstvene storitve občasno ali začasno v skladu z
Direktivo 2005/36/ES, če te niso v nasprotju s tem zakonom in drugimi predpisi
s področja zdravstvenega varstva. Za postopek obravnave prijave in dokazil, ki
jih je treba priložiti k prijavi, se uporablja zakon, ki ureja postopek
priznavanja poklicnih kvalifikacij za opravljanje reguliranih poklicev.
Ponudnik storitev vloži prijavo za občasno
oziroma začasno opravljanje zdravstvenih storitev pri ministrstvu pred prvim
opravljanjem zdravstvenih storitev v Republiki Sloveniji in vsakokrat, ko se
bistveno spremenijo njegove okoliščine za opravljanje storitev.
Prijavi iz prejšnjega odstavka se priloži:
-       
potrdilo o državljanstvu ponudnika storitev;
-       
potrdilo, da ponudnik storitev izpolnjuje pogoje za opravljanje
zdravstvenih storitev v skladu s predpisi države sedeža in da mu ob izdaji
potrdila opravljanje teh storitev ni prepovedano, niti začasno;
-       
dokazila o poklicnih kvalifikacijah;
-       
potrdilo o nekaznovanosti in potrdilo o tem, da ponudniku storitev niti
začasno niti dokončno niso odvzete pravice do opravljanja poklica;
-       
izjava ponudnika storitev o znanju jezika iz 11. člena tega zakona.
Ministrstvo popolno prijavo pošlje
zbornici, ki ponudnika storitev začasno vpiše v register zdravnikov. Začasna
registracija velja za čas veljavnosti prijave ponudnika storitev.
12.c člen
Ne glede na prejšnji člen se pred prvim
opravljanjem zdravniške službe preveri poklicna kvalifikacija ponudnika
storitev zaradi preprečitve resne škode za zdravje ali varnosti prejemnika
storitev in če ponudnik storitev ni upravičen do avtomatičnega priznavanja
poklicnih kvalifikacij v skladu z Direktivo 2005/36/ES in zakonom, ki ureja
postopek priznavanja poklicnih kvalifikacij za opravljanje reguliranih
poklicev.
Poklicna kvalifikacija iz prejšnjega
odstavka se preveri po postopku, ki ga določa zakon, ki ureja postopek
priznavanja poklicnih kvalifikacij za opravljanje reguliranih poklicev.
Za vse postopke glede prijave ponudnika
storitev, uporabe poklicnega naziva ponudnika storitev, upravnega sodelovanja
in podatkov, sporočenih prejemnikom storitev, se uporablja zakon, ki ureja
postopek priznavanja poklicnih kvalifikacij za opravljanje reguliranih
poklicev.
12.č člen
Kadar pri izvajalcu zdravstvene dejavnosti
v mreži javne zdravstvene službe na terciarni ravni zdravstvene dejavnosti v
Republiki Sloveniji ni mogoče zagotoviti neprekinjene nujne zdravniške pomoči
na način iz 45.a člena tega zakona, lahko ministrstvo, pristojno za zdravje, ne
glede na 10. člen tega zakona, za največ 12 mesecev dovoli opravljanje
zdravniške službe zdravniku specialistu, ne glede na državo, v kateri je
pridobil poklicno kvalifikacijo (v nadaljnjem besedilu: vabljeni zdravnik), pod
naslednjimi pogoji:
-       
vabljeni zdravnik ima povabilo izvajalca zdravstvene dejavnosti v mreži
javne zdravstvene službe na terciarni ravni zdravstvene dejavnosti,
-       
gre za zdravnika specialista, ki ima posebno strokovno znanje na
določenem specialističnem področju, ki je potrebno za zagotavljanje neprekinjene
nujne zdravniške pomoči, in
-       
ima sklenjeno zavarovalno kritje s strani izvajalca zdravstvene
dejavnosti v višini, kot velja za zaposlene zdravnike v zvezi z odgovornostjo
za škodo v skladu z 61. členom tega zakona.
Izvajalec zdravstvene dejavnosti iz prejšnjega
odstavka oziroma vabljeni zdravnik k pisni vlogi predloži:
-       
povabilo izvajalca zdravstvene dejavnosti iz prejšnjega odstavka, iz
katerega je razvidno časovno obdobje, za katerega povabilo velja,
-       
potrdilo pristojnega organa oziroma organizacije iz države izvora, iz
katerega so razvidni registracija vabljenega zdravnika pri pristojnem organu
oziroma organizaciji, da v državi izvora izpolnjuje pogoje za opravljanje
zdravstvenih storitev in da mu ni niti začasno niti trajno odvzeta pravica do
opravljanja poklica, ter potrdilo o nekaznovanosti,
-       
življenjepis z opisom delovnih izkušenj in znanstveno-raziskovalnega ter
strokovnega dela s poudarkom na zadnjih sedmih letih,
-       
dokazilo o sklenjenem zavarovalnem kritju s strani izvajalca zdravstvene
dejavnosti v višini, kot velja za zaposlene zdravnike v zvezi z odgovornostjo
za škodo v skladu z 61. členom tega zakona,
-       
tri mnenja zdravnikov specialistov o izpolnjevanju pogoja iz druge
alineje prejšnjega odstavka. Mnenje iz prejšnjega stavka lahko poda koordinator
specializacije, kot je opredeljen v 3. točki 3. člena zakona, ki ureja
priznavanje poklicnih kvalifikacij zdravnik, zdravnik specialist, doktor
dentalne medicine in doktor dentalne medicine specialist, in dva mentorja, kot
sta opredeljena v 5. točki 3. člena istega zakona. Mentorja morata imeti
najmanj 15 let delovnih izkušenj po opravljenem specialističnem izpitu za
specialnost, ki se preverja v postopku. Če pogoja iz prejšnjega stavka ni
mogoče izpolniti v primeru sprejetih novih specializacij, mora mentor imeti
najmanj 15 let delovnih izkušenj po opravljenem specialističnem izpitu iz
sorodne specialnosti,
-       
dokazilo izvajalca zdravstvene dejavnosti, da neprekinjene nujne
zdravniške pomoči ni mogoče zagotoviti na način iz 45.a člena tega zakona.
Ministrstvo, pristojno za zdravje, po
opravljenem postopku vabljenemu zdravniku izda dovoljenje za začasno
opravljanje zdravniške službe za časovno obdobje, za katerega povabilo velja.
Dovoljenje se po preteku časa, za katerega je bilo izdano, lahko ponovno izda,
in sicer za največ 12 mesecev, če so izpolnjeni pogoji iz prvega odstavka tega
člena.
Na podlagi dovoljenja zbornica vabljenega
zdravnika z dnem izdaje dovoljenja za obdobje iz prejšnjega odstavka začasno
vpiše v register zdravnikov.
Za vabljenega zdravnika veljajo glede
načina opravljanja zdravniške službe, etične, strokovne, kazenske in
odškodninske odgovornosti, strokovnega nadzora nad njegovim delom ter
zavarovalnega kritja predpisi, ki veljajo za zdravnike, ki v Republiki Sloveniji
opravljajo zdravniško službo.
Ne glede na 11. člen tega zakona in 19.
člen zakona, ki ureja pacientove pravice, vabljenemu zdravniku ni potrebno
znanje slovenskega jezika.
Izvajalec zdravstvene dejavnosti, ki je
vabljenemu zdravniku dal povabilo, zagotovi, da med vabljenim zdravnikom in
bolnikom oziroma njegovimi družinskimi člani poteka sporazumevanje v slovenskem
jeziku ter da je vsa zdravstvena dokumentacija o bolniku, ki ga obravnava
vabljeni zdravnik, tudi v slovenskem jeziku.
2. Pripravništvo
in sekundariat
13. člen
(delno
se preneha uporabljati)
Oseba, ki je pridobila strokovni naslov
doktorica ali doktor dentalne medicine, ali ji je bila izdana odločba o
enakovrednosti v tujini pridobljenega naslova s slovenskim strokovnim naslovom
doktorica ali doktor dentalne medicine, pridobljena v postopku priznavanja po
zakonu, ki ureja priznavanje in vrednotenje izobraževanja, se zaposli kot
pripravnik. Pripravništvo traja eno leto in se konča s
strokovnim izpitom.
Vsebino in potek pripravništva s strokovnim
izpitom predpiše minister v sodelovanju z zbornico. 
14. člen
Oseba, ki je pridobila strokovni naziv
doktorica ali doktor medicine, ali ji je bila izdana odločba o enakovrednosti v
tujini pridobljenega naslova s slovenskim strokovnim naslovom doktorica ali
doktor medicine, pridobljena v postopku priznavanja po zakonu, ki ureja
priznavanje in vrednotenje izobraževanja, se kot sekundarij vključi v program
enoletnega usposabljanja (v nadaljnjem besedilu: sekundariat).
Prvih šest mesecev sekundariata opravlja
sekundarij program pripravništva na področju urgentne medicine, in sicer iz
vsebin interne medicine, splošne kirurgije, ginekologije in porodništva,
splošne nujne medicinske pomoči in pediatrije.
Pripravništvo se zaključi s strokovnim
izpitom, ki ga sekundarij opravi po zaključenem kroženju iz vsebin iz
prejšnjega odstavka. Strokovni izpit obsega naslednje predmete:
-       
osnove pravne ureditve zdravstvenega varstva,
-       
urgentna medicina,
-       
osnove kakovosti in varnosti v zdravstvu.
Strokovni izpit, ki se opravlja na zbornici, je sestavljen iz pisnega in
ustnega dela, pri predmetu urgentna medicina pa tudi iz praktičnega preizkusa
znanja.
Po opravljenem strokovnem izpitu lahko
sekundarij nadaljuje sekundariat, ki ga opravlja pri pooblaščenih izvajalcih iz
22. člena tega zakona, in sicer na specialističnem področju, upoštevajoč
število razpoložljivih prostih delovnih mest za usposabljanje zdravnikov. Ne
glede na prejšnji stavek sekundarij v okviru izbirnega dela sekundariata prve
tri mesece opravi na področju družinske medicine ali urgentne medicine.
Vsebino in potek sekundariata, program
pripravništva in potek strokovnega izpita določi minister na predlog zbornice.
V primeru odobritve specializacije se
sekundariat prekine.
15. člen
Doktorji dentalne medicine pripravniki in sekundariji smejo opravljati zdravniško
službo, za katero se usposabljajo, le pod vodstvom in z odgovornostjo mentorja.
2.a Osnovna licenca
15.a člen
Zdravniku, ki uspešno opravi strokovni
izpit, zbornica po uradni dolžnosti podeli osnovno licenco.
Osnovna licenca je javna listina, ki
dokazuje strokovno usposobljenost zdravnika za samostojno opravljanje
zdravniške službe v mejah 10.a člena tega zakona.
Osnovna licenca je trajna, za njen začasni
ali trajni odvzem pa se uporabljajo določbe tega zakona, ki urejajo začasni ali
trajni odvzem licence, razen prve alineje tretjega odstavka 37. člena tega
zakona.
3. Zdravniške specializacije
16. člen
Zdravnik oziroma doktor dentalne
medicine, ki je opravil strokovni izpit, se lahko
specializira na posameznem strokovnem področju. Specializacija se konča s
specialističnim izpitom.
Zdravniku se v program specializacije
všteva do šestmesečno usposabljanje po opravljenem strokovnem izpitu iz
14. člena tega zakona, če ustreza programu specializacije. Zdravniku se lahko v program
specializacije delno ali v celoti všteva tudi drugo izobraževanje oziroma
usposabljanje ali delo, če je bilo to v tem času v skladu s programom
specializacije, ki velja v Republiki Sloveniji. V primeru specializacij, ki so
navedene v Direktivi 2005/36/ES, vštevanje izobraževanja oziroma usposabljanja
ne sme presegati ene polovice obdobja, ki je določeno kot minimalno v skladu z
Direktivo 2005/36/ES.
17. člen
Vsebine specializacij pripravi Slovensko
zdravniško društvo, sprejme pa zbornica v soglasju z ministrom.
Vrste in trajanje specializacij in postopek
opravljanja specialističnega izpita ter postopek imenovanja izpitne komisije določi zbornica v soglasju z ministrom.
Programi specializacij morajo biti po
vsebini primerljivi s programi drugih držav članic Evropske unije, če ti
obstajajo, in smejo biti največ eno leto daljši od obdobja, ki je določeno kot
minimalno v skladu z Direktivo 2005/36/ES.
18. člen
Izvajalci zdravstvene dejavnosti v mreži
javne zdravstvene službe za naslednje koledarsko leto, najpozneje do
28. februarja tekočega leta, zbornici sporočijo potrebe za posamezno vrsto
specializacij, pri čemer upoštevajo program dela, starostno strukturo
zdravnikov posameznih strok pri izvajalcu zdravstvene dejavnosti in razvoj
izvajalca zdravstvene dejavnosti. Izvajalci zdravstvene dejavnosti lahko zaradi
izrednih okoliščin (npr. smrt, enostranska odpoved delovnega razmerja, širitev
dejavnosti) izjemoma sporočijo potrebe po dodatnih specializacijah tudi med
letom.
Na podlagi sporočenih potreb izvajalcev
zdravstvene dejavnosti v mreži javne zdravstvene službe, upoštevaje potrebe
prebivalcev, mrežo javne zdravstvene službe in podatke iz registra zdravnikov,
petčlanski odbor, sestavljen iz predstavnikov ministrstva, predstavnika
zbornice, predstavnika Nacionalnega inštituta za javno zdravje in predstavnika
Združenja zdravstvenih zavodov Slovenije, za potrebe mreže javne zdravstvene
službe dvakrat letno pripravi predlog števila in vrst specializacij za območje
celotne države oziroma za posamezne izvajalce zdravstvene dejavnosti. Za člane
odbora se glede nasprotja interesov uporabljajo določbe predpisov, ki urejajo
integriteto in preprečevanje korupcije.
Na podlagi predloga odbora iz prejšnjega
odstavka minister za potrebe mreže javne zdravstvene službe določi število
posameznih vrst specializacij za območje celotne države oziroma za posamezne
izvajalce zdravstvene dejavnosti ter zbornici naloži objavo javnega razpisa.
Pri določitvi števila posameznih vrst specializacij se upošteva, da je najmanj
10 % vseh specializacij določenih za območje celotne države.
Pogoje za imenovanje, obdobje in postopek
imenovanja članov odbora iz drugega odstavka tega člena, višino nagrade članov
odbora in način dela odbora določi minister.
a18.a člen
Zbornica na podlagi tretjega odstavka
prejšnjega člena za potrebe mreže javne zdravstvene službe dvakrat letno objavi
javni razpis, ki se lahko nanaša na območje celotne države (v nadaljnjem
besedilu: nacionalni razpis) ali na posamezne izvajalce zdravstvene dejavnosti
(v nadaljnjem besedilu: razpis za izvajalce) ali oboje. Hkrati lahko zbornica
objavi tudi javni razpis specializacij za znanega plačnika.
Za razpisana mesta specializacij, ki so
ostala nezasedena, ostane javni razpis odprt do popolnitve prostih mest, vendar
največ do 30 dni pred objavo novega javnega razpisa.
Razpisne pogoje, merila in kriterije za
izbiro, natančnejši postopek odobritve in potek specializacije, vključno z
določitvijo obveznih izobraževanj specializanta in obvezno minimalno
dosegljivost in fizično prisotnost mentorjev določi zbornica v soglasju z
ministrom.
b18.a člen
V postopku odobritve specializacije se
ugotavlja izpolnjevanje razpisnih pogojev, pri čemer se upoštevajo merila in
kriteriji iz javnega razpisa. V primeru razpisa za določenega izvajalca
zdravstvene dejavnosti, v postopku odobritve specializacije sodeluje tudi
predstavnik tega izvajalca.
Specializacija za znanega plačnika se
odobri, če so na posameznem specialističnem področju prosta delovna mesta za
usposabljanje zdravnikov iz 22. člena tega zakona.
O odobritvi specializacije odloči zbornica
z odločbo, ki mora vsebovati vse sestavine, ki jih za upravno odločbo določa
zakon, ki ureja upravni postopek. Zbornica izda skupno odločbo o odobritvi
specializacije za vse kandidate, ki so se prijavili na določeno specializacijo
na nacionalnem razpisu oziroma ki so se prijavili na določeno specializacijo na
razpisu za izvajalca.
c18.a člen
Zbornica izda odločbo o prenehanju
specializacije specializantu:
-       
ki brez opravičljivega razloga ne začne opravljati specializacije do dneva,
ki mu ga določi zbornica,
-       
ki ne opravlja specializacije v skladu s programom specializacije,
-       
ki brez opravičljivega razloga prekine specializacijo in je na poziv zbornice
v 15 dneh ne nadaljuje, ali
-       
ki v treh mesecih po zaključenem kroženju ne opravi specialističnega
izpita.
18.a člen
Tri leta po sprejetju nove specializacije
zbornica zdravniku specialistu, ki je najmanj šest let delal na specialističnem
področju, za katero do 1. januarja 2000 ni bilo samostojne specializacije, in
je opravil vse s programom specializacije s tega področja predpisane posege,
poleg naziva specialista te specialnosti, za katerega je opravil specializacijo
in specialistični izpit, podeli tudi naziv specialista in licenco z novega
področja. 
Zdravniku specialistu, ki je opravil
specializacijo in specialistični izpit na področju, za katerega se ne more
oziroma ne more več podeliti specialistični naslov, zbornica prizna
specialistični naslov na strokovnem področju, ki je vsebinsko najbližje vsebini
opravljene specializacije, in podeli licenco, če je opravil s programom te
specializacije predpisane posege. 
Način podelitve specialističnega naslova in
licence iz tega člena predpiše zbornica v soglasju z ministrom.
19. člen
(delno
se preneha uporabljati)
Veljavnost v tujini opravljene
specializacije, ki po vsebini in trajanju ustreza zahtevam iz 17. člena tega
zakona, se prizna po postopku in na način, ki ga določi zbornica v soglasju z
ministrom. (delno
se preneha uporabljati)
20. člen
Zdravniki specializanti smejo opravljati
zdravniško službo, za katero specializirajo, le pod vodstvom in z odgovornostjo
mentorja.
Ne glede na prejšnji odstavek lahko
specializant med specializacijo samostojno opravlja tista dela in storitve, za
katere je pridobil ustrezno znanje, izkušnje in veščine, kar s podpisom potrdi
mentor na listu specializanta. Specializant je odgovoren za opravljanje teh del
in storitev.
20.a člen
Ne glede na določbe prejšnjega člena in
zakona, ki ureja zdravstveno varstvo in zdravstveno zavarovanje, je izbrani
osebni zdravnik lahko na podlagi ocene mentorja tudi specializant s področja
družinske medicine, ki opravlja četrto leto specializacije iz družinske
medicine, če specializant s tem pisno soglaša.
Mentor v oceni iz prejšnjega odstavka
potrdi, da je glede na delovne pogoje in obremenjenost sposoben zagotoviti
mentorstvo tudi v primeru opredeljenih pacientov za specializanta ter na listu
specializanta s podpisom potrdi, da je specializant pridobil ustrezno znanje,
izkušnje in veščine za samostojno opravljanje del izbranega osebnega zdravnika.
Specializant je odgovoren za opravljanje
del iz prejšnjega odstavka. Specializantu mora biti zagotovljeno stalno
posvetovanje z mentorjem.
Določbe tega člena se smiselno uporabljajo
za specializante pediatrije ter specializante ginekologije in porodništva.
4. Delovna mesta za usposabljanje
zdravnikov
21. člen
Minister na predlog zbornice predpiše
organizacijske, kadrovske, materialne in druge pogoje, ki jih morajo
izpolnjevati izvajalci zdravstvene dejavnosti v mreži javne zdravstvene službe za
izvajanje pripravništva, sekundariata in specializacij. V tem predpisu se določijo tudi merila za
določitev trajanja izpolnjevanja pogojev.
Ne glede na prvi stavek prejšnjega odstavka
minister v predpisu iz prejšnjega odstavka na predlog zbornice predpiše tudi
pogoje, ki jih morajo izpolnjevati izvajalci zdravstvene dejavnosti, ki niso v
mreži javne zdravstvene službe, in izvajajo pripravništvo, sekundariat ali
specializacijo, kadar določenega usposabljanja ni mogoče izvesti pri izvajalcih
zdravstvene dejavnosti v mreži javne zdravstvene službe.
22. člen
Minister na predlog zbornice s sklepom
pooblasti izvajalce iz prejšnjega člena (v nadaljnjem besedilu: pooblaščeni
izvajalci) za izvajanje vrste in obsega pripravništva, sekundariata in
specializacij. V sklepu določi tudi število delovnih mest za usposabljanje
zdravnikov. Sklep se izda za obdobje petih let.
Pooblaščeni izvajalci morajo pripravnikom,
sekundarijem in specializantom omogočiti usposabljanje v okviru števila določenih
delovnih mest za usposabljanje zdravnikov.
Če se v postopku strokovnega nadzora
ugotovi, da pooblaščeni izvajalec ni izvedel naloženih ukrepov za odpravo
pomanjkljivosti, ali če se v drugem postopku ugotovi, da pooblaščeni izvajalec
ne izpolnjuje več pogojev iz prejšnjega člena ali če pooblaščeni izvajalec ne
omogoča usposabljanja v okviru števila določenih delovnih mest za usposabljanje
zdravnikov, mu minister na predlog zbornice ali po uradni dolžnosti odvzame
pooblastilo pred potekom časa, za katerega je bilo podeljeno.
Minister pooblaščenemu izvajalcu po uradni
dolžnosti odvzame pooblastilo pred potekom časa, za katerega je bilo podeljeno,
če se v postopku upravnega nadzora ugotovi, da pooblaščeni izvajalec ni izvedel
naloženih ukrepov za odpravo pomanjkljivosti.
23. člen
Specializant, ki je bil izbran na
nacionalnem razpisu, se za čas opravljanja specializacije zaposli pri
pooblaščenem izvajalcu, ki ga določi zbornica.
Specializant, ki je bil izbran na razpisu
za izvajalce, se za čas opravljanja specializacije zaposli pri izvajalcu
zdravstvene dejavnosti, na katerega se je nanašal razpis.
V pogodbi o zaposlitvi, ki se sklene za
določen čas opravljanja specializacije, se določi:
-       
delovno mesto specializanta,
-       
vrsta in trajanje specializacije,
-       
program specializacije,
-       
datum začetka opravljanja specializacije,
-       
obveznost, da se po končani specializaciji za najmanj enkratno časovno
obdobje trajanja specializacije za polni delovni čas zaposli ali v mreži javne
zdravstvene službe ali pri izvajalcu zdravstvene dejavnosti, če je bil izbran
na razpisu za tega izvajalca,
-       
obveznost specializanta v primerih iz c18.a člena in šestega odstavka
25. člena tega zakona,
-       
druge pravice in obveznosti iz delovnega razmerja.
Specializant opravlja specializacijo pri
pooblaščenih izvajalcih, ki jih glede na razpoložljiva delovna mesta za
usposabljanje zdravnikov določi zbornica. V času opravljanja specializacije pri
pooblaščenem izvajalcu specializant do delodajalca nima nobenih delovnih
obveznosti, ohrani pa vse pravice iz delovnega razmerja.
Zdravnik specialist, ki je bil izbran na
nacionalnem razpisu, se mora najkasneje v treh mesecih po končani
specializaciji za najmanj enkratno časovno obdobje trajanja specializacije za
polni delovni čas zaposliti pri izvajalcu zdravstvene dejavnosti v mreži javne
zdravstvene službe. Zbornica koordinira možnosti zaposlitve zdravnikov
specialistov iz prejšnjega stavka glede na sporočene potrebe za zaposlitev s
strani izvajalcev zdravstvene dejavnosti v mreži javne zdravstvene službe in
glede na stalno prebivališče zdravnika specialista. Zdravnik specialist, ki je
bil izbran na razpisu za izvajalca se mora v enem mesecu po končani
specializaciji za najmanj enkratno časovno obdobje trajanja specializacije za
polni delovni čas zaposliti pri tem izvajalcu zdravstvene dejavnosti.
V obdobje zaposlitve iz prejšnjega odstavka
se ne štejejo strnjene odsotnosti z dela daljše od šestih mesecev.
Zdravnik specialist, ki je bil izbran na
nacionalnem razpisu, je prost obveznosti iz petega odstavka tega člena, če v
treh mesecih po končani specializaciji ne dobi nobene ponudbe za zaposlitev za
najmanj enkratno časovno obdobje trajanja specializacije s strani izvajalca
zdravstvene dejavnosti v mreži javne zdravstvene službe, ali se sam ne zaposli
v okviru mreže javne zdravstvene službe, ali če na podlagi prejete ponudbe v
treh mesecih po končani specializaciji ne pride do sklenitve pogodbe o
zaposlitvi za najmanj enkratno časovno obdobje trajanja specializacije iz
razlogov, ki so na strani izvajalca zdravstvene dejavnosti v mreži javne
zdravstvene službe.
Izvajalec zdravstvene dejavnosti, za
potrebe katerega je opravljal specializacijo zdravnik na podlagi razpisa za
izvajalca, mora po končani specializaciji v enem mesecu zaposliti zdravnika
specialista za najmanj enkratno časovno obdobje trajanja specializacije.
Izvajalec zdravstvene dejavnosti, ki je podal potrebo po novem specialistu, in
za potrebe katerega je opravljal specializacijo zdravnik na podlagi razpisa za
izvajalca, zdravnika specialista po končani specializaciji ne zaposli ali ga ne
zaposli najmanj za enkratno časovno obdobje trajanja specializacije, mora v
proračun Republike Slovenije povrniti vse stroške oziroma njihov sorazmerni del
glede na obdobje trajanja zaposlitve, ki so nastali v zvezi s specializacijo,
razen plač in drugih prejemkov iz delovnega razmerja zdravnika specializanta. V
tem primeru je zdravnik specialist, ki mu je bila specializacija odobrena za
določenega izvajalca zdravstvene dejavnosti, prost obveznosti, če v obdobju
nadaljnjih dveh mesecev ne dobi nobene ponudbe za zaposlitev za najmanj
enkratno časovno obdobje trajanja specializacije s strani izvajalca zdravstvene
dejavnosti v mreži javne zdravstvene službe ali se sam ne zaposli v okviru
mreže javne zdravstvene službe.
24. člen
Pooblaščeni izvajalci zbornici sporočajo:
-       
seznam prostih in zasedenih delovnih mest za usposabljanje zdravnikov;
-       
seznam mentorjev;
-       
seznam zaposlenih pripravnikov, sekundarijev in specializantov ter
predviden zaključek njihovega usposabljanja.
4.a Financiranje pripravništva, sekundariata
in specializacij
25. člen
Sredstva za plače in nadomestila plače
doktorjev dentalne medicine pripravnikov in sekundarijev ter stroški mentorstva
se zagotavljajo iz proračuna Republike Slovenije.
Iz proračuna Republike Slovenije se za
specializacije za potrebe mreže javne zdravstvene službe zagotavljajo:
-       
plačilo sredstev za plače in nadomestila plač ter druge obveznosti do
specializanta iz naslova delovnega razmerja,
-       
plačilo stroškov mentorstva in koordiniranja specializacij,
-       
plačilo obveznih izobraževanj glede na program specializacije,
-       
plačilo prvega opravljanja specialističnega izpita.
Iz proračuna Republike Slovenije se krijejo
tudi sredstva v skladu s prejšnjim odstavkom v primeru druge odobritve
specializacije za potrebe mreže javne zdravstvene službe.
Višino sredstev za specializacije za
potrebe mreže javne zdravstvene službe in podrobnejši opis pravic iz drugega
odstavka tega člena določi minister.
V primeru odobritve specializacije za
znanega plačnika stroške specializacije krije izvajalec zdravstvene dejavnosti
ali druga pravna ali fizična oseba iz lastnih sredstev.
Zdravnik specialist, ki po končani
specializaciji odkloni sklenitev delovnega razmerja pri izvajalcu zdravstvene
dejavnosti vmreži javne zdravstvene službe oziroma pri določenem izvajalcu
zdravstvene dejavnosti, in specializant, ki mu je bila v skladu s c18.a členom
tega zakona izdana odločba o prenehanju specializacije, mora v proračun
Republike Slovenije povrniti vse stroške, nastale v zvezi s specializacijo, razen
plače in drugih prejemkov iz delovnega razmerja. Zdravnik specialist, ki po
končani specializaciji iz razlogov, ki so na njegovi strani, ostane zaposlen
pri izvajalcu zdravstvene dejavnosti v mreži javne zdravstvene službe manj kot
za enkratno časovno obdobje opravljanja specializacije, je dolžan povrniti
sorazmerni del stroškov specializacije.
Sredstva iz prvega, drugega in tretjega
odstavka tega člena se pooblaščenim izvajalcem izplačujejo prek Zavoda za
zdravstveno zavarovanje (v nadaljnjem besedilu: zavod).
Podrobnejši način zagotavljanja sredstev iz
prvega, drugega in tretjega odstavka tega člena pooblaščenim izvajalcem, način
povračila sredstev iz proračuna Republike Slovenije zavodu, obveznost poročanja
pooblaščenih izvajalcev glede izpolnitve obveznosti iz 23. člena tega
zakona in način povrnitve stroškov proračunu Republike Slovenije določi
minister.
5. Mentorji
26. člen
Mentorje imenuje zbornica na predlog
pooblaščenega izvajalca.
27. člen
Mentor:
-       
vodi usposabljanje zdravnika v skladu s programom ter dosežki znanosti
in strokovno preverjenimi metodami;
-       
nudi zdravniku organizacijsko in strokovno pomoč, ki je potrebna za
dosego zahtevanega znanja na področju, za katerega je kot mentor odgovoren;
-       
mora biti zdravniku zgled strokovno in etično neoporečnega ravnanja z
bolnikom in dobrega kolegialnega odnosa med zdravniki in medicinskim osebjem;
-       
vodi podatke o strokovnem izpopolnjevanju in usposabljanju zdravnika in
jih posreduje zbornici.
28. člen
Mentor ima pravico do ustreznih pogojev za
delo.
Mentor sme odkloniti delo z zdravnikom, ki
kljub opozorilu ne izvaja ali malomarno izvaja program usposabljanja.
Pogoje za opravljanje mentorstva določi
zbornica v soglasju z ministrom.
6. Vpis v register zdravnikov
29. člen
Zdravnik sme začeti opravljati zdravniško
službo z vpisom v register zdravnikov, ki ga vodi zbornica.
Zbornica v soglasju z ministrom podrobneje
predpiše postopek in pogoje za vpis ter izbris iz registra zdravnikov.
30. člen
Vpis v register se opravi na zahtevo
zdravnika, ki izpolnjuje pogoje, določene s tem zakonom.
O vpisu v register zbornica izda odločbo v
upravnem postopku.
31. člen
Za vodenje registra zdravnikov zbornica
zbira naslednje osebne podatke:
-       
priimek in ime, rojstni datum in kraj rojstva;
-       
naslov stalnega prebivališča (kraj, ulica in hišna številka);
-       
državljanstvo;
-       
naziv in naslov zdravniškega delovnega mesta;
-       
način opravljanja zdravniške službe;
-       
osebno številko zdravnika;
-       
kraj in datum diplome;
-       
datum strokovnega izpita;
-       
datum in vrsta opravljene specializacije;
-       
datum, vrsta in trajanje podeljene licence;
-       
datum in vrsta pridobljenega dodatnega znanja;
-       
datum in trajanje podeljene osnovne licence;
-       
datum podeljenega certifikata o posebnih znanjih in vrsto pridobljenega
posebnega znanja;
-       
datum ter področje pridobljenih znanstvenih nazivov;
-       
pridobljeni strokovni nazivi;
-       
pridobljeni pedagoški nazivi;
-       
članstvo v domačih in tujih zdravniških združenjih;
-       
druge podatke, ki so potrebni za opravljanje nalog in javnih pooblastil
zbornice;
-       
izjavo o uveljavljanju pravice do ugovora vesti.
Od zasebnih zdravnikov zbornica zbira še
naslednje podatke:
-       
datum začetka in prenehanja opravljanja zasebne zdravniške službe;
-       
področje in kraj opravljanja zasebne zdravniške službe;
-       
datum, področje in trajanje podeljene koncesije;
-       
datum sklenitve in trajanje pogodbe z zavodom ter področje in obseg
programa, za katerega je sklenjena pogodba z zavodom.
32. člen
(prenehal
veljati)
7. Podeljevanje, podaljševanje in
odvzem licence
33. člen
Zdravniku, ki izpolnjuje pogoje za
samostojno opravljanje zdravniške službe, zbornica podeli licenco.
Licenca je javna listina, ki dokazuje
strokovno usposobljenost zdravnika za samostojno opravljanje zdravniške službe
na določenem strokovnem področju.
Licenca se podeli za določen čas – dobo
sedmih let.
34. člen
Zdravniku se licenca podeli po opravljeni
specializaciji, za področje zobozdravstva pa po pripravništvu in uspešno
opravljenem strokovnem izpitu. (delno
se preneha uporabljati)
Zdravniku, ki opravlja zdravilsko dejavnost,
se licenca ne podeli.
35. člen
Zdravnik sme samostojno opravljati
zdravniško službo na področju, za katerega ima licenco.
Natančnejše pogoje za določitev strokovnih
dosežkov kot dokaza strokovne usposobljenosti, vsebino, roke in postopke
preizkusa strokovne usposobljenosti, kolikor zdravnik ne izpolnjuje pogoja
strokovnih dosežkov, ter potrebne postopke in evidence določi zbornica.
Zdravnik, ki ne opravi uspešno preizkusa
strokovne usposobljenosti ali ne pride na preizkus v določenem roku, se mora na
svoje stroške ob rednem delu dodatno strokovno izpopolnjevati na ustreznem
strokovnem področju.
Po drugem neuspešnem preizkusu strokovne usposobljenosti
oziroma če se drugič ne odzove na poziv za opravljanje preizkusa, zdravniku
zbornica odvzame dovoljenje za samostojno delo.
36. člen
Zdravnik mora pred iztekom veljavnosti
licence predložiti zbornici dokazilo o izpolnjevanju pogojev za podaljšanje
licence. V primeru, da zdravnik ne predloži dokazil, mora opraviti preizkus
strokovne usposobljenosti.
Zdravnik, ki prvič ne opravi uspešno
preizkusa strokovne usposobljenosti ali prvič ne pride na preizkus v določenem
roku, se mora na svoje stroške ob rednem delu dodatno strokovno izpopolnjevati
na ustreznem področju.
Po končanem dodatnem strokovnem
izpopolnjevanju lahko zdravnik še enkrat opravlja preizkus strokovne
usposobljenosti.
37. člen
Zdravniku lahko zbornica začasno ali trajno
odvzame licenco zaradi večje strokovne pomanjkljivosti ali napake pri delu, v
skladu z akti zbornice.
Trajni odvzem licence se lahko izreče
zaradi večje strokovne pomanjkljivosti ali napake pri delu, v primeru, ko je
takšno ravnanje zdravnika povzročilo trajne hujše posledice na zdravju ali smrt
bolnika.
Začasen odvzem licence do največ pet let se
lahko izreče:
-       
če je zdravnik v postopku podaljšanja licence napoten na dodatno
strokovno usposabljanje, pa ni do izteka licence uspešno opravil preizkusa strokovne
usposobljenosti;
-       
če se ugotovi, da zdravnik s svojim delom lahko resno ogroža zdravje ali
življenje bolnika;
-       
če je zdravniku s sodno ali drugo pravnomočno odločbo začasno
prepovedano ali onemogočeno opravljanje dejavnosti ali poklica;
-       
če se ugotovi, da zdravnik ne izpolnjuje drugih pogojev za opravljanje
dejavnosti;
-       
če se po podelitvi licence ugotovi, da zdravnik ni pridobil dokazil o
izpolnjevanju pogojev na veljaven način ali da pri svojem delu z bolniki ne
uporablja jezika v skladu z 11. členom tega zakona.
Začasen odvzem licence se izreče tudi, če
zdravnik opravlja zdravilsko dejavnost in sicer za čas opravljanja zdravilske
dejavnosti.
Zbornica najpozneje v treh dneh od dneva
dokončne oziroma pravnomočne odločbe o začasnem ali trajnem odvzemu licence o
tem prek informacijskega sistema za notranji trg, ki ga določa zakon, ki ureja
postopek priznavanja poklicnih kvalifikacij za opravljanje reguliranih
poklicev, obvesti pristojne organe drugih držav članic Evropske unije, držav
Evropskega gospodarskega prostora in Švicarske konfederacije.
V obvestilu iz prejšnjega odstavka se
navedejo podatki o zdravniku:
-       
ime in priimek, naslov bivališča, datum in kraj rojstva zdravnika,
-       
poklic,
-       
podatek o zbornici kot organu, ki je sprejel odločitev o odvzemu
licence,
-       
obseg omejitve ali prepovedi opravljanja zdravniške službe in
-       
obdobje, za katerega velja odvzem licence.
Zbornica nemudoma obvesti pristojne organe
drugih držav članic Evropske unije, držav Evropskega gospodarskega prostora in
Švicarske konfederacije o ponovni podelitvi licence zdravniku, vključno z
datumom podelitve licence.
38. člen
Podrobnejša določila o načinu, organih,
evidenci in postopku pri odločanju o podelitvi, podaljšanju in odvzemu licence oziroma osnovne licence sprejme zbornica v soglasju z ministrom.
Za podelitev, podaljšanje in odvzem licence oziroma osnovne licence se izda odločba v upravnem postopku.
8. Posebna znanja
38.a člen
Ne glede na prvi odstavek 35. člena
tega zakona lahko zdravnik z licenco samostojno opravlja zdravniško službo tudi
na strokovnem področju, ki ni del njegove licence, če za to področje pridobi
posebna znanja.
Posebna znanja na določenem strokovnem
področju lahko pridobi zdravnik z licenco po opravljenem usposabljanju in
preizkusu znanja iz tega strokovnega področja.
Zdravniku iz prejšnjega odstavka, ki
pridobi posebna znanja, zbornica na podlagi vloge podeli certifikat, ki
dokazuje strokovno usposobljenost zdravnika za samostojno opravljanje
zdravniške službe na strokovnem področju posebnega znanja in je javna listina
(v nadaljnjem besedilu: certifikat o posebnih znanjih).
Veljavnost certifikata o posebnih znanjih
je vezana na veljavnost licence zdravnika.
38.b člen
Vsebine posebnih znanj iz prejšnjega člena
pripravi Slovensko zdravniško društvo, sprejme pa zbornica v soglasju z ministrom.
Trajanje, obseg in potek usposabljanja za
pridobitev posebnih znanj iz prejšnjega člena ter obliko, sestavine in postopek
za podelitev, podaljšanje in odvzem certifikata o posebnih znanjih določi
zbornica v soglasju z ministrom.
III. ZASEBNA ZDRAVNIŠKA SLUŽBA
39. člen
Zdravnik lahko samostojno opravlja
zdravniško službo kot zasebni zdravnik, če izpolnjuje pogoje, ki jih določa
zakon in če je vpisan v register zdravnikov.
40. člen
Ko zasebni zdravnik preneha z opravljanjem
zasebne zdravniške službe, izroči vso zdravstveno dokumentacijo zdravniku, ki s
soglasjem zbornice prevzame opravljanje njegove zdravniške službe.
Če si zasebni zdravnik do prenehanja
opravljanja zdravniške službe ni določil prevzemnika, imenuje zbornica
začasnega upravitelja zdravstvene dokumentacije.
41. člen
Določbe prejšnjega člena se uporabljajo
tudi, če zasebni zdravnik umre. V tem primeru ima začasni upravitelj pravico do
vstopa v ordinacijo in do prevzema zdravstvene dokumentacije.
IV. DOLŽNOSTI IN PRAVICE ZDRAVNIKOV PRI OPRAVLJANJU
ZDRAVNIŠKE SLUŽBE
A1. Delovni čas zdravnikov
41.a člen
Zdravniki v mreži javne zdravstvene službe
delajo v enakomerno ali neenakomerno razporejenem delovnem času.
Zdravniki, ki delajo na delovnih mestih v
ambulantah ali v tehnološko zahtevnih diagnostičnih, terapevtskih in
rehabilitacijskih enotah ter operacijskih dvoranah, se zaradi čim večje
izkoriščenosti prostorov in opreme na delo lahko razporejajo v izmenah. 
Za koncesionarja se ordinacijski čas določi
v koncesijski pogodbi.
41.b člen
Delo preko polnega delovnega časa ne sme
presegati v povprečju osem ur tedensko. 
Časovna omejitev tedenskega delovnega časa
preko polnega delovnega časa se upošteva kot povprečna omejitev v določenem
časovnem obdobju, ki ne sme biti daljše od šestih mesecev, pri čemer se pri
izračunu povprečja ne upoštevata letni dopust in odsotnost z dela zaradi
bolezni. 
V primeru pisnega soglasja zdravnika lahko
delo preko polnega delovnega časa presega omejitve iz tega člena. Zdravnika, ki
s tem ne soglaša, delodajalec ne sme oškodovati. 
Delodajalec vodi posebno evidenco o
izvajanju dela preko polnega delovnega časa zdravnikov, ki so podali soglasje
po prejšnjem odstavku. Evidenco mora na podlagi zahteve predložiti pristojnim
nadzornim organom.
41.c člen
Zdravnik, ki v okviru mreže javne
zdravstvene službe dela polni delovni čas pri enem ali več delodajalcih, sme
izjemoma za opravljanje dopolnilnega dela skleniti pogodbo o zaposlitvi z
drugim delodajalcem v okviru mreže javne zdravstvene službe, vendar največ za
osem ur na teden, po poprejšnjem soglasju delodajalcev, pri katerih je zaposlen
s polnim delovnim časom. 
Določitev načina uresničevanja pravic in
obveznosti iz tega delovnega razmerja, glede na pravice in obveznosti zdravnika
pri delodajalcih, pri katerih je zaposlen s polnim delovnim časom, je obvezna
sestavina pogodbe o zaposlitvi iz prejšnjega odstavka. 
Zdravniku, ki sklene pogodbo o zaposlitvi
skladno s prvim odstavkom tega člena, ta pogodba preneha veljati v skladu z
zakonom, ki ureja delovna razmerja, po poteku dogovorjenega časa ali če so
umaknjena soglasja delodajalcev, kjer je zdravnik v delovnem razmerju s polnim
delovnim časom.
Kadar se zaradi dodatnega obsega dela
javnega zdravstvenega zavoda poveča obseg dela oziroma se določijo dodatne
delovne obremenitve za zdravnike v javnem zdravstvenem zavodu v okviru polnega
delovnega časa in dovoljenega obsega dela prek polnega delovnega časa, lahko
direktor javnega zdravstvenega zavoda na podlagi dogovora med zdravnikom in
njegovim nadrejenim pisno odloči o povečanem obsegu dela oziroma nadpovprečni
obremenitvi posameznega zdravnika ter o višini dodatka za povečan obseg dela
oziroma nadpovprečno obremenjenost. (prenehal
veljati)
Dodatek za povečan obseg dela iz prejšnjega
odstavka se lahko dodeli, če: 
-       
javni zdravstveni zavod uresničuje program po pogodbi, sklenjeni z
zavodom na podlagi zakona, ki ureja zdravstveno varstvo in zavarovanje, 
-       
so zagotovljena sredstva, 
-       
je pridobil soglasje ministra. 
(prenehal
veljati)
Vlada z uredbo podrobnejše določi pogoje,
merila in obseg plačila za povečan obseg dela oziroma nadpovprečno obremenitev
posameznega zdravnika iz prejšnjega odstavka. (prenehal
veljati)
41.d člen
Zdravnik ima pravico do dnevnega počitka v
trajanju nepretrgoma najmanj 12 ur in do tedenskega počitka v trajanju
nepretrgoma najmanj 24 ur.
Če je to potrebno zaradi zagotavljanja
zdravstvenega varstva v dogovorjenem obsegu, se lahko minimalno trajanje
dnevnega in tedenskega počitka zagotavlja kot povprečje v obdobju dveh mesecev.
Zaradi zagotavljanja dežurstva lahko
zdravnikov delovni čas traja nepretrgoma največ 32 ur, od tega lahko traja delo
v okviru polnega delovnega časa največ 10 ur v enem delovnem dnevu, v dveh
zaporednih delovnih dneh pa največ 16 ur. Za delovni čas, ki nepretrgoma traja
več kot 16 ur, je potrebno soglasje zdravnika.
41.e člen
Koncesionar med svojo odsotnostjo v okviru
svojega ordinacijskega časa zagotovi, da zdravniško službo opravi zdravnik z
isto strokovno usposobljenostjo, ki ga nadomešča (v nadaljnjem besedilu: nadomestni
zdravnik). 
Ne glede na prejšnji odstavek sme biti
koncesionar brez nadomestnega zdravnika odsoten skupno največ 14 dni na leto,
od tega največ dva delovna dneva zaporedoma. Omejitev ne velja za primer
bolniške odsotnosti z dela. 
O svoji odsotnosti in nadomestnem zdravniku
koncesionar ustrezno obvesti bolnike.
1. Dežurna zdravniška služba
42. člen
Dežurstvo je posebna oblika dela, s katero
se zagotavlja neprekinjeno zdravstveno varstvo. 
Vse ure v dežurstvu se s stališča pravice
do odmorov in počitkov štejejo v delovni čas. Za vse ure dežurstva, ki
presegajo polni delovni čas, pripada zdravniku dodatek za delo preko polnega
delovnega časa po kolektivni pogodbi. 
Plačilo za dežurstvo se všteva v osnovo za
pokojninsko in invalidsko zavarovanje. 
Zdravniku, ki je dopolnil 55 let, praviloma
ni treba opravljati dežurstva, ob pogojih, ki jih predpiše minister.
1.A Pripravljenost
42.a člen
Pripravljenost pomeni dosegljivost izven
delovnega mesta po telefonu ali s pomočjo drugih sredstev, z namenom, da je
zagotovljena možnost svetovanja in v primeru potrebe prihod na delovno mesto.
Najdaljši sprejemljivi čas prihoda na delovno mesto določi delodajalec. 
Plačilo za ure pripravljenosti se uredi s
kolektivno pogodbo. 
Ure pripravljenosti se ne štejejo v delovni
čas.
Trajanje in razporejanje pripravljenosti se
uredi s soglasjem zdravnika. Zdravnika, ki takšnega soglasja ne da, delodajalec
ne sme diskriminirati. S sporazumom med predstavnikom zdravniškega sindikata in
delodajalcem se lahko določijo primeri, ko ta lahko zdravnike zaradi
zagotavljanja neprekinjene nujne zdravniške pomoči razporedi v pripravljenost z
enostranskim aktom delodajalca. 
Če so zdravniki razporejeni v
pripravljenost na podlagi enostranskega akta iz prejšnjega odstavka, so lahko
razporejeni največ osemkrat mesečno v povprečju šestih mesecev, pri čemer ena
stalna pripravljenost ne sme trajati več kot 16 ur od ponedeljka do petka
oziroma ne več kot 24 ur ob sobotah, nedeljah in praznikih. Ob sobotah,
nedeljah in praznikih je zdravnik lahko razporejen v stalno pripravljenost le
trikrat mesečno v povprečju treh mesecev. 
Če se pripravljenost kot svetovanje
zagotavlja po telekomunikacijskih sredstvih, se takšna pripravljenost uredi z
dogovorom med delodajalcem in zdravnikom.
2. Nujna zdravniška pomoč
43. člen
Nujna zdravniška pomoč obsega nujne
storitve, katerih opustitev bi v kratkem času vodila v nepopravljivo in hudo
okvaro zdravja ali smrt. Tako pomoč je dolžan nuditi zdravnik v skladu s
kodeksom medicinske deontologije in v skladu z dosežki znanosti in strokovno
preverjenimi metodami.
Zdravnik ne sme pogojevati nudenja nujne
zdravniške pomoči z vnaprejšnjim plačilom.
44. člen
Zdravnik, ki opravlja osnovno zdravstveno
dejavnost v okviru mreže javne zdravstvene službe, se mora vključiti v program
zagotavljanja nujne medicinske pomoči na svojem območju.
45. člen
Zdravnik mora v skladu z veljavnimi dosežki
znanosti in strokovno preverjenimi metodami, glede na svojo dejavnost in
krajevne pogoje, imeti na razpolago nujne medicinske pripomočke in nujna
zdravila, ki jih bolniku posreduje kot začetek nujne zdravniške pomoči.
Seznam nujnih medicinskih pripomočkov in
nujnih zdravil iz prejšnjega odstavka predpiše minister.
2.A Zagotavljanje neprekinjene nujne zdravniške pomoči
45.a člen
Neprekinjena nujna zdravniška pomoč se
zagotavlja s polnim delovnim časom, dežurstvom, pripravljenostjo ali
kombinacijami teh oblik dela. 
45.b člen
Koncesionar se mora vključiti v program
zagotavljanja neprekinjene nujne zdravniške pomoči na območju, kjer opravlja
zdravniško službo, pri izvajalcu, ki zagotavlja izvajanje te pomoči. 
Na področju primarnega in sekundarnega
zdravstvenega varstva se koncesionar vključuje v zagotavljanje neprekinjene
nujne zdravniške pomoči pod enakimi pogoji za delo in za enako plačilo kot
zdravnik, ki je zaposlen v javnem zdravstvenem zavodu. Enako plačilo pomeni, da
koncesionar prejme plačilo v višini stroška, ki bi ga imel izvajalec
neprekinjene nujne zdravniške pomoči, če bi bil koncesionar zaposlen pri tem
izvajalcu. Ob opravičeni odsotnosti koncesionarja, ki je predviden za
zagotavljanje neprekinjene nujne zdravniške pomoči, priskrbi nadomestnega
zdravnika izvajalec neprekinjene nujne zdravniške pomoči. 
Pogoji za zagotavljanje neprekinjene nujne
zdravniške pomoči iz drugega odstavka tega člena ter medsebojne pravice in
obveznosti se uredijo s pogodbo med koncesionarjem in izvajalcem neprekinjene
nujne zdravniške pomoči. 
Organizacijo in razpored dela za
zagotavljanje neprekinjene nujne zdravniške pomoči določi izvajalec neprekinjene
nujne zdravniške pomoči.
3. Opravljanje zdravniške službe v času
stavke
46. člen
Zdravnik je v času stavke dolžan izvajati
tiste zdravniške storitve iz drugega odstavka 4. člena tega zakona, katerih
opustitev bi v kratkem času vodila v nepopravljivo hudo okvaro zdravja ali v
smrt. To so zlasti:
-       
zdravljenje vročinskih stanj in infekcij; 
-       
zdravljenje poškodb in zastrupitev; 
-       
zdravljenje kroničnih bolezni, če bi njegova opustitev neposredno in v
krajšem času povzročila poslabšanje zdravstvenega stanja, invalidnost, druge
trajne okvare zdravja ali smrt; 
-       
druge storitve nujne zdravniške pomoči; 
-       
opravljanje prvih pregledov brez čakalne dobe najmanj v obsegu, ki
potrjuje ali izključuje stanja v prejšnjih alineah (triažni pregledi); 
-       
predpisovanje zdravil in medicinskih pripomočkov za zdravljenje stanj iz
prejšnjih alinej. 
Za prvi pregled se šteje na primarni ravni
prva obravnava, na sekundarni ali terciarni ravni pa prva napotitev k
specialistu zaradi nove bolezni ali stanja ali zaradi poslabšanja bolezni. 
Poleg tega je zdravnik v času stavke dolžan
opravljati še naslednje storitve: 
-       
vse zdravstvene storitve za otroke do 18. leta starosti ter bolnike,
starejše od 65 let; 
-       
vse zdravstvene storitve v zvezi z nosečnostjo in porodom; 
-       
ukrepe za preprečevanje in obvladovanje nalezljivih bolezni.
4. Medsebojni odnosi
47. člen
(prenehal
veljati)
48. člen
Zdravnik ni odgovoren za potek zdravljenja
bolnika, kadar:
-       
zdravniku navaja neresnične podatke o svojem zdravstvenem počutju;
-       
se ne ravna po navodilih zdravnika;
-       
ne sodeluje pri varovanju, krepitvi in povrnitvi lastnega zdravja.
49. člen
Zdravnik lahko odkloni zdravniški poseg, če
sodi, da ni v skladu z njegovo vestjo in če ne gre za nujno zdravniško pomoč. O
svojem ugovoru vesti mora bolnika pravočasno obvestiti in ga napotiti k drugemu
usposobljenemu zdravniku, če pa je zaposlen, mora o zavrnitvi posega obvestiti
svojega delodajalca.
50. člen
Zdravnik mora voditi dokumentacijo o
zdravstvenem stanju in zdravljenju bolnika in druge evidence v skladu s
posebnim zakonom.
51. člen
Zdravnik mora varovati kot poklicno
skrivnost podatke o zdravstvenem stanju bolnika in podatke o vzrokih, okoliščinah
in posledicah tega stanja.
52. člen
Podatki iz prejšnjega člena se ne smejo
dajati drugim ljudem oziroma javnosti in tudi ne objavljati na način, ki bi
omogočal razkritje posameznika, na katerega se nanašajo.
Dolžnosti varovanja poklicne skrivnosti
lahko zdravnika razreši bolnik sam ali sodišče v skladu z zakonom, za
mladoletne osebe in za osebe pod skrbništvom pa starši oziroma skrbniki. (prenehal
veljati)
Dolžnost varovanja poklicne skrivnosti tudi
po smrti bolnika ne preneha.
53. člen
Brez predhodnega soglasja bolnika lahko
podatke iz prejšnjega člena daje bolnikovim ožjim sorodnikom ali skrbnikom
oziroma izvenzakonskemu partnerju le zdravnik, ki bolnika zdravi, če oceni, da
je to v bolnikovo korist.
54. člen
V primeru premestitve ali preselitve
bolnika ali če bolnik izbere drugega zdravnika, mora zdravnik oziroma
zdravstveni zavod na novo izbranemu zdravniku na podlagi pisnega
pooblastila bolnika posredovati vso zdravstveno dokumentacijo
o bolniku.
V. ZAGOTAVLJANJE KAKOVOSTI ZDRAVNIŠKEGA DELA
1. Strokovno izpopolnjevanje
55. člen
Zdravnik ima pravico in dolžnost
strokovnega izpopolnjevanja, ki obsega:
-       
stalno spremljanje razvoja medicinskih ved;
-       
pridobivanje novega znanja.
Delodajalec mora zdravniku omogočiti
strokovno izpopolnjevanje najmanj v obsegu, ki omogoča zdravniku podaljševanje
licence brez preizkusa strokovne usposobljenosti.
2. Strokovni nadzor s svetovanjem
(prenehal
veljati)
56. člen
(prenehal
veljati)
57. člen
(prenehal
veljati)
58. člen
(prenehal
veljati)
59. člen
(prenehal
veljati)
60. člen
(prenehal
veljati)
3. Zavarovanje odgovornosti
61. člen
Zdravnik, ki dela neposredno z bolniki,
mora biti zavarovan za odgovornost za škodo, ki bi lahko nastala pri njegovem
delu. Zaposlenega zdravnika zavaruje delodajalec.
Zavarovalno vsoto po posameznih
specialnostih vsako leto določi zbornica v soglasju z ministrom.
4. Nazivi, nagrade in priznanja
62. člen
Zdravniki imajo naslednje nazive: 
-       
doktor medicine oziroma doktor dentalne medicine, 
-       
specialist, 
-       
primarij, 
-       
svetnik, 
-       
višji svetnik. 
Zdravniki uporabljajo nazive primarij,
svetnik ali višji svetnik skupaj z nazivi iz prve in druge alinee prejšnjega
odstavka. 
Pogoje in postopek za razvrstitev v nazive
iz prve in druge alinee prvega odstavka tega člena določi minister.
Pogoje in postopek za razvrstitev v nazive
primarij, svetnik in višji svetnik določi minister.
63. člen
Republika Slovenija podeljuje zdravnikom
nagrade in priznanja kot posebna družbena priznanja za izjemne uspehe širšega
družbenega pomena, ki prispevajo k uspešnosti in učinkovitosti zdravstvenega
varstva.
VI. VREDNOTENJE ZDRAVNIŠKE SLUŽBE
64. člen
Ministrstvo, zbornica in zavod se vsako
leto dogovorijo o deležu sredstev za vrednotenje zdravniškega dela znotraj
finančnega načrta zavoda.
Obseg sredstev se določi na podlagi števila
zdravniških delovnih mest v mreži javne zdravstvene službe in poklicne
kolektivne pogodbe za zdravnike in zakona. Tako določen delež sredstev predstavlja
izhodišče za oblikovanje cen in obsega programov v okviru dogovora o programu
storitev iz obveznega zdravstvenega zavarovanja na podlagi zakona, ki
ureja zdravstveno varstvo in zdravstveno zavarovanje.
Iz obsega sredstev, določenega v prejšnjem
odstavku, ministrstvo, zbornica in zavod dogovorijo delež sredstev, ki je
namenjen za delovno uspešnost. (črtan)
Na predlog zbornice minister določi
kriterije in pogoje za določitev višine delovne uspešnosti v plači zdravnika. (črtan)
65. člen
Plača zdravnikov, ki delajo kot javni
uslužbenci, je določena z zakonom, ki ureja sistem plač v javnem sektorju, na
njegovi podlagi izdanimi podzakonskimi predpisi in s kolektivnimi pogodbami. 
Če je to potrebno zaradi nemotenega
izvajanja zdravstvene dejavnosti, lahko javni zdravstveni zavod oziroma druga
pravna ali fizična oseba, ki opravlja zdravstveno dejavnost v okviru javne
zdravstvene službe, sklene za opravljanje zdravniške službe podjemno pogodbo
ali drugo pogodbo civilnega prava z zdravnikom, zaposlenim pri tem javnem
zdravstvenem zavodu oziroma drugi pravni ali fizični osebi, ki opravlja
zdravstveno dejavnost, ne glede na to, za kakšen delovni čas je ta zdravnik
zaposlen. Podjemno pogodbo ali drugo pogodbo civilnega prava je mogoče skleniti
le v primerih, če: 
-       
za izvajanje zdravstvenih storitev, ki so predmet pogodbe, ni mogoče
skleniti pogodbe o zaposlitvi zaradi občasne narave teh storitev ali njihovega
manjšega obsega, 
-       
obstaja pomanjkanje ustrezno usposobljenih zdravnikov, 
-       
se izvajajo zdravstvene storitve izven rednega programa dela javnega
zdravstvenega zavoda oziroma druge pravne ali fizične osebe, ki opravlja
zdravstveno dejavnost ali 
-       
zdravnik izvaja druge zdravstvene storitve, ki niso zajete v okviru del
in nalog, ki so določene s pogodbo o zaposlitvi. 
(prenehal
veljati)
Podjemno pogodbo ali drugo pogodbo
civilnega prava je mogoče skleniti največ za tolikšen obseg zdravstvenih
storitev, da čas, potreben za njihovo izvedbo, ne presega tretjine polnega
delovnega časa zdravnika, pri čemer je trajanje pogodbe lahko največ šest
mesecev. Pri izvajanju podjemne pogodbe ali druge pogodbe civilnega prava
morajo biti zdravniku, upoštevaje tudi njegovo delo po pogodbi o zaposlitvi,
zagotovljeni počitki skladno z 41.d členom tega zakona. (prenehal
veljati)
Če je zdravnik zaposlen pri javnem
zdravstvenem zavodu oziroma drugi pravni ali fizični osebi, ki opravlja
zdravstveno dejavnost, s katero sklene podjemno pogodbo ali drugo pogodbo
civilnega prava, mora javni zdravstveni zavod oziroma druga pravna ali fizična
oseba, ki opravlja zdravstveno dejavnost, predhodno zagotoviti, da zdravnik v
okviru pogodbe o zaposlitvi opravi s to pogodbo, splošnim aktom ali delovnim
načrtom določen obseg dela oziroma zdravstvenih storitev. Če je zdravnik
zaposlen pri drugem javnem zdravstvenem zavodu oziroma drugi pravni ali fizični
osebi, ki opravlja zdravstveno dejavnost, mora za sklenitev podjemne pogodbe
ali druge pogodbe civilnega prava predhodno pridobiti pisno soglasje
delodajalca. (prenehal
veljati)
V podjemni pogodbi ali drugi pogodbi
civilnega prava stranki dogovorita plačilo v odvisnosti od števila in vrste
zdravstvenih storitev, v skladu z merili, ki jih določi Vlada Republike
Slovenije. (prenehal
veljati)
66. člen
Zasebni zdravniki s koncesijo prejemajo
plačilo za svoje delo v ceni celotnega programa, dogovorjenega v pogodbi z
zavodom.
67. člen
Metodologijo za določanje cen zdravniških
storitev, ki niso predmet obveznega zdravstvenega zavarovanja, določi minister
na predlog zbornice.
68. člen
(črtan)
VII. ZDRAVNIŠKA ZBORNICA SLOVENIJE
1. Splošne določbe in članstvo
69. člen
Zdravniki se združujejo v Zdravniško
zbornico Slovenije, ki zastopa njihove poklicne, socialne in ekonomske
interese, skrbi za ugled in čast zdravniškega poklica ter izpolnjevanje
zdravniških dolžnosti.
Zbornica je pravna oseba.
70. člen
Članstvo v zbornici je obvezno za vse, ki
na območju Republike Slovenije opravljajo zdravniško službo. (delno
se preneha uporabljati)
Članstvo v zbornici je prostovoljno za
zdravnike:
-       
ki ne opravljajo zdravniške službe;
-       
ki opravljajo zdravniško službo izven Republike Slovenije, pa imajo v
Republiki Sloveniji stalno bivališče;
-       
ki so upokojeni;
-       
ki so nezaposleni. 
(delno
se preneha uporabljati)
2. Naloge in javna pooblastila zbornice
71. člen
Zbornica ima naslednje naloge:
1.     
sprejema kodeks medicinske deontologije, preverja ravnanje zdravnikov in
ukrepa v zvezi s kršenjem kodeksa;
2.     
podeljuje, podaljšuje in odvzema licence oziroma osnovne licence ter
podeljuje, podaljšuje in odvzema certifikate o posebnih znanjih;
3.     
odloča o odobritvi in prenehanju pripravništva, sekundariata in
specializacij, spremlja, nadzoruje ter skrbi za kakovost in koordiniranje
izvajanja teh in drugih oblik podiplomskega strokovnega izpopolnjevanja svojih
članov s preverjanjem usposobljenosti ter določa pogoje za imenovanje mentorjev
in jih imenuje;
4.     
izvaja strokovni nadzor s svetovanjem;
5.     
sodeluje pri pripravi zakonov, planskih dokumentov, kadrovskih načrtov
in drugih predpisov s področja zdravstva;
6.     
soodloča pri določanju izhodišč za sklepanje pogodb z zavodom;
7.     
zastopa interese zasebnih zdravnikov pri sklepanju pogodb z Zavodom za
zdravstveno zavarovanje Slovenije;
8.     
sodeluje pri sklepanju kolektivnih pogodb v imenu zasebnih zdravnikov
kot delodajalcev;
9.     
vodi register zdravnikov;
10.  
izdaja potrdila o preizkusu znanja slovenskega strokovnega jezike za
zdravnike;
11.  
opravlja druge naloge v skladu z zakonom in statutom.
Naloge iz 2., 3., 4., 9. in 10. točke prejšnjega odstavka
opravlja zbornica kot javna pooblastila.
Naloge, ki jih opravlja zbornica kot javna
pooblastila, se financirajo iz sredstev proračuna Republike Slovenije, razen v
primerih iz 57. člena tega zakona, ko zbornica opravi izredni strokovni nadzor
s svetovanjem na predlog plačnika zdravstvenih storitev ali drugega naročnika.
72. člen
Zavodi, gospodarske družbe in druge
organizacije in zasebni zdravniki morajo zbornici, na njeno zahtevo,
posredovati podatke iz 31. člena tega zakona.
Medicinska fakulteta zbornici na njeno
zahtevo posreduje podatke o številu študentov in seznam diplomantov ter podatke
o strokovni izobrazbi zdravnikov, ki jih zbornica potrebuje za izvajanje nalog
iz 3. in 5. točke prvega odstavka 71. člena tega zakona.
73. člen
Zbornica sprejme statut, h kateremu da
soglasje Vlada Republike Slovenije v delu, ki se nanaša na izvajanje javnih
pooblastil.
74. člen
Zbornica pridobiva svoja sredstva: 
-       
s članarino; 
-       
iz proračuna Republike Slovenije za izvajanje javnih pooblastil; 
-       
s prodajo svojih storitev na trgu; 
-       
z donatorstvom, volili, darili in iz drugih virov. 
Osnova za določitev članarine, ki jo
plačujejo njeni člani, je osnovna plača zdravnika, opredeljena z zakonom, ki
določa sistem plač v javnem sektorju. Za potrebe izračuna osnovne plače za
določitev članarine zbornice se vštevata dve napredovanji, razen za sekundarije
in pripravnike, ne vštevajo pa se drugi dodatki po kolektivni pogodbi. Višina
članarine zbornice je lahko določena tudi v pavšalnem znesku oziroma se
posameznega člana zbornice lahko oprosti plačila članarine. 
Pri določitvi višine članarine zbornice se
upošteva status zdravnika (pripravnik, sekundarij, specializant, specialist,
zaposlen, nezaposlen, upokojenec, zdravnik zasebnik, zdravnik zasebnik s
koncesijo). 
Pri odločanju o oprostitvi plačila
članarine zbornice se upošteva plačilna zmogljivost posameznega člana. 
Podrobnejšo opredelitev kategorij
posameznih članov zbornice (pripravniki, sekundariji, specializanti,
specialisti), meril iz tretjega odstavka tega člena in višino pavšalne
članarine sprejme skupščina zbornice s sklepom, po predhodnem soglasju
ministra. Sklep zbornice se objavi v Uradnem listu Republike Slovenije. 
Stopnja za odmero članarine znaša 1,2%
osnove iz drugega odstavka tega člena. Skupščina zbornice lahko po predhodnem
soglasju ministra stopnjo, glede na program dela, s sklepom poveča ali zmanjša
za največ 20%. Sklep zbornice se objavi v Uradnem listu Republike Slovenije. 
Delodajalec na podlagi soglasja zaposlenega
zdravnika za zaposlenega zdravnika obračunava mesečno članarino in jo nakazuje zbornici.
Zbornica vsako leto do 28. februarja
izda članu odločbo o višini članarine zbornice za tekoče koledarsko leto, v
kateri določi letno in mesečno višino članarine zbornice. Odločba, od katere
vročitve začne teči rok, se vroča z navadno vročitvijo. Vročitev je opravljena
15. dan od dneva odpreme. Zoper odločbo ima član zbornice v 15 dneh od dneva
vročitve odločbe pravico do pritožbe na ministrstvo. 
Za odločanje o pritožbi zoper osnovo za
izračun višine članarine zbornice in višino članarine zbornice se uporabljajo
določbe zakona, ki ureja splošni upravni postopek, za prisilno izterjavo
plačila pa določbe zakona, ki ureja davčni postopek.
74.a člen
Zbornica s članarino financira: 
-       
naloge spremljanja in obravnavanja vprašanj, pomembnih za razvoj zdravniške
dejavnosti ali zdravniškega poklica, 
-       
naloge s področja poklicnega usposabljanja in izobraževanja svojih
članov, 
-       
naloge zastopanja interesov zdravnikov v postopkih sprejemanja in
izvajanja zakonov, strategij in drugih aktov s področja zdravstvenega sistema
in zdravstvene politike ter sklepanja pogodb z zavodom in kolektivnih pogodb, 
-       
posamične oblike svetovanj in strokovne ter pravne pomoči članom, 
-       
naloge, ki se v skladu s tem zakonom in statutom zbornice opravljajo po
programih za potrebe članstva, 
-       
založniško in izdajateljsko dejavnost, 
-       
mednarodno dejavnost članov zbornice. 
S članarino se zagotavljajo tudi
materialno-kadrovski pogoji za delovanje zbornice, projekte in druge naloge
zbornice.
3. Nadzor
74.b člen
Nadzor nad zakonitostjo dela zbornice pri
izvajanju javnih pooblastil opravlja ministrstvo. 
Nadzor nad zakonitostjo in namensko porabo
sredstev iz članarine, ki jih pridobiva zbornica, opravljata nadzorni odbor
zbornice oziroma na njegovo zahtevo pooblaščeni zunanji revizor in Računsko
sodišče Republike Slovenije.
VIII. SLOVENSKO ZDRAVNIŠKO DRUŠTVO
75. člen
Zdravniki se prostovoljno združujejo v
Slovensko zdravniško društvo, ki deluje v javnem interesu.
76. člen
Slovensko zdravniško društvo:
-       
pripravlja vsebine specializacij v sodelovanju z medicinsko fakulteto;
-       
pripravlja vsebine posebnih znanj iz 38.a člena tega zakona v sodelovanju
z medicinsko fakulteto;
-       
predstavlja in zastopa strokovne interese slovenskih zdravnikov v
mednarodnih strokovnih združenjih.
VIII.a INŠPEKCIJSKI NADZOR NAD IZVAJANJEM ZAKONA
76.a člen
Inšpekcijski nadzor nad izvajanjem določb
tega zakona opravlja Zdravstveni inšpektorat Republike Slovenije, razen določb,
ki se nanašajo na zaposlitev zdravnikov in katerih izvajanje nadzoruje
Inšpektorat Republike Slovenije za delo, in določb, ki se nanašajo na znanje in
rabo slovenskega jezika in katerih izvajanje nadzoruje inšpektor na ministrstvu,
pristojnem za kulturo.
IX. KAZENSKE DOLOČBE
77. člen
Z globo od 600 do 4.000 eurov se kaznuje za
prekršek zdravstveni zavod, z globo od 400 do 600 eurov pa zasebna ordinacija,
če za opravljanje občasnih oziroma priložnostnih zdravstvenih storitev sklene
pogodbo s ponudnikom storitev, ki ni vložil oziroma podaljšal pisne prijave iz
12.b člena tega zakona.
Z globo od 600 do 4.000 eurov se kaznuje za
prekršek zdravstveni zavod ali druga pravna ali fizična oseba s koncesijo, če
ravna v nasprotju z drugim odstavkom 22. člena tega zakona.
Z globo od 250 do 400 eurov se kaznuje za prekršek iz prvega
in drugega odstavka tega člena odgovorna oseba pravne osebe.
78. člen
Z globo od 600
do 4.000 eurov se kaznuje za prekršek zdravstveni zavod in
gospodarska družba, zasebna ordinacija pa z globo od 450
do 650 eurov, če kot delodajalec ne zavarujejo zdravnikove
odgovornosti za škodo iz 61. člena tega zakona.
Z globo od 250
do 400 eurov se kaznuje za prekršek iz prejšnjega odstavka
odgovorna oseba pravne osebe.
79. člen
Z globo od 600
do 4.000 eurov se kaznuje za prekršek zdravstveni zavod in
gospodarska družba, zasebna ordinacija pa z globo od 450
do 650 eurov, če zbornici ne posredujejo podatkov iz 24.
člena tega zakona.
Z globo od 500
do 650 eurov se kaznuje za prekršek iz prejšnjega odstavka
odgovorna oseba pravne osebe.
80. člen
Z globo od 650
do 1.200 eurov se kaznuje za prekršek, kdor začne samostojno
opravljati zdravniško službo, pa ne izpolnjuje pogojev iz 10. člena tega
zakona.
Z globo od 6.000 do 20.000 eurov se kaznuje za prekršek zdravstveni zavod, druga pravna oseba s
koncesijo, gospodarska družba in zasebna ordinacija, ki za samostojno opravljanje
zdravniške službe zaposli zdravnika, ki ne izpolnjuje pogojev iz 10. člena tega
zakona. 
Z globo od 800 do 1.200 eurov se kaznuje za prekršek iz prejšnjega odstavka zasebni zdravnik s
koncesijo. 
Z globo od 1.000 do 4.000 eurov se kaznuje za prekršek iz drugega odstavka tega člena odgovorna
oseba pravne osebe.
81. člen
Z globo od 650
do 1.200 eurov se kaznuje za prekršek zdravnik:
1.     
če ne ravna v skladu z 11. členom tega zakona (delno
se preneha uporabljati);
2.     
če opravlja zdravniško službo v nasprotju s 15., 15.a ali
20. členom tega zakona;
3.     
če začne opravljati zdravniško službo brez vpisa v register zdravnikov
(29. člen);
4.     
če ne poda izjave o uveljavljanju ugovora vesti iz 31. člena tega
zakona, pa jo kasneje uveljavlja;
5.     
če opravlja zdravilsko dejavnost (37. člen);
6.     
če ravna v nasprotju s prvim odstavkom 40. člena tega zakona;
7.     
če pogojuje nudenje nujne zdravniške pomoči z vnaprejšnjim plačilom
(drugi odstavek 43. člena);
8.     
če se ne vključi v program zagotavljanja nujne medicinske pomoči v
skladu z 44. členom tega zakona;
9.     
če ukrepa v nasprotju z drugim in tretjim odstavkom 47. člena tega
zakona; (prenehala
veljati)
10.  
če ne ravna v skladu z določbo 49. člena tega zakona.
81.a člen
Z globo od 300 do 1.000 eurov se kaznuje za
prekršek ponudnik storitev, ki pred prvim opravljanjem občasnih oziroma
priložnostnih zdravstvenih storitev ne vloži pisne prijave iz 12.b člena tega
zakona. 
Z globo od 300 do 1.000 eurov se kaznuje za
prekršek zdravnik, ki ne zagotovi nadomestnega zdravnika v skladu z 41.e členom
tega zakona. 
Z globo od 300 do 1.000 eurov se kaznuje za
prekršek zdravnik, ki se ne vključi v program zagotavljanja neprekinjene nujne
zdravniške pomoči v skladu s 45.b členom tega zakona.

Zakon o zdravniški službi – ZZdrS (Uradni list
RS, št. 98/99)
vsebuje naslednje prehodne in končne določbe:
»X. PREHODNE IN KONČNE DOLOČBE
82. člen
Zdravniška zbornica Slovenije je pravna
naslednica zdravniške zbornice za Dravsko banovino.
83. člen
Zdravnik, ki je pred uveljavitvijo tega
zakona pričel s specializacijo brez končanega sekundarijata, nadaljuje
specializacijo po predpisih, ki so veljali do uveljavitve tega zakona.
Ne glede na določila tega zakona se
zdravniku, ki opravi sekundarijat in preizkus usposobljenosti od 1. 1. 2000 do
1. 1. 2007, izda licenco za področje splošne medicine.
Zdravniku, ki mu je bila izdana licenca za
področje splošne medicine do 1. 1. 2000, ni potrebno za podaljšanje licence za
delo na področju splošne medicine za obdobje po 1. 1. 2007 opraviti
specialističnega izpita.
84. člen
V treh mesecih po uveljavitvi tega zakona
ministrstvo izroči zbornici register zasebnih zdravnikov z vso dokumentacijo,
arhivom in še nerešenimi vlogami.
85. člen
Vloge za vpis v register zasebnih
zdravstvenih delavcev, ki so jih zdravniki vložili pred uveljavitvijo tega
zakona, se rešujejo po predpisih, ki so veljali na dan vložitve.
86. člen
V šestih mesecih po uveljavitvi tega zakona
minister:
-       
predpiše pogoje, ki jih mora izpolnjevati zdravstveni zavod ali zasebna
ordinacija za izvajanje pripravništva, sekundarijata in specializacij (21. člen);
-       
predpiše seznam nujnih pripomočkov in nujnih zdravil iz drugega odstavka
45. člena tega zakona.
87. člen
V 12 mesecih po uveljavitvi tega zakona
minister določi razpored zdravniških delovnih mest v mreži javne zdravstvene
službe (8. člen).
88. člen
V 12 mesecih po uveljavitvi tega zakona
zbornica v soglasju z ministrom:
-       
določi postopek in način priznanja v tujini opravljene specializacije
(19. člen);
-       
določi pogoje za opravljanje mentorstva (28. člen).
V dveh mesecih po uveljavitvi tega zakona
izda zbornica pravilnik iz 29. člena tega zakona.
89. člen
Zavarovanje odgovornosti zdravnika za škodo
iz 61. člena tega zakona mora biti sklenjeno najkasneje v enem letu po
uveljavitvi tega zakona.
90. člen
Postopek za uskladitev kolektivne pogodbe
za zdravnike s tem zakonom se prične takoj po uveljavitvi tega zakona.
Minister izda pravilnik, s katerim določi
kriterije in pogoje za določitev višine delovne uspešnosti v plači zdravnika
(64. člen) v roku šest mesecev po uveljavitvi tega zakona.
91. člen
Z dnem uveljavitve tega zakona prenehajo
veljati naslednje določbe zakona o zdravstveni dejavnosti (Uradni list RS, št.
9/92, 26/92 - popr., 37/95, 8/96 in 90/99):
-       
prvi in tretji odstavek 34. člena;
-       
71. člen;
-       
85. člen;
-       
86. člen v delu, ki se nanaša na zdravnike.
Z dnem uveljavitve tega zakona se za
zdravnike prenehajo uporabljati 40., 62., 64., 66., 67., 68., 69., 88., 89.,
90. in 91. člen zakona o zdravstveni dejavnosti (Uradni list RS, št. 9/92,
26/92 – popr., 37/95, 8/96 in 90/99).
Zakon o razmerjih plač v javnih zavodih,
državnih organih in organih lokalne skupnosti (Uradni list RS, št. 18/94, 36/96
in 20/97) se uporablja za zdravnike do sklenitve kolektivne pogodbe iz 68.
člena tega zakona.
92. člen
Do izdaje izvršilnih predpisov po tem
zakonu se uporabljajo, kolikor niso v nasprotju s tem zakonom, naslednji
predpisi:
1.     
pravilnik o pripravništvu in strokovnih izpitih delavcev na področju
zdravstvene dejavnosti (Uradni list RS, št. 59/92 in 59/96),
2.     
program pripravništva za poklic zdravnik (Uradni list RS, št. 33/95,
60/95, 59/96, 62/96),
3.     
pravilnik o vsebini in poteku sekundarijata (Uradni list RS, št. 83/97),
4.     
pravilnik o izdaji, podaljšanju in odvzemu licence (Uradni list RS, št.
56/94),
5.     
pravilnik o pogojih, ki jih morajo izpolnjevati zdravstveni zavodi ali
zasebni zdravstveni delavci za izvajanje programov pripravništva, sekundarijata
in specializacij (Uradni list RS, št. 25/93, 1/99),
6.     
pravilnik o pogojih, ki jih morajo izpolnjevati zdravstveni zavodi za
izvajanje praktičnega pouka dijakov zdravstvenih šol in študentov visokošolskih
zavodov in za podelitev naziva učni zavod (Uradni list RS, št. 25/93),
7.     
pravilnik o vodenju registra zasebnih zdravstvenih delavcev (Uradni list
RS, št. 24/92),
8.     
pravilnik o pogojih za opravljanje zasebne zdravstvene dejavnosti
(Uradni list RS, št. 24/92),
9.     
pravilnik o strokovnem nadzoru s svetovanjem (Uradni list RS, št.
62/93),
10.  
pravilnik o napredovanju delavcev zaposlenih v zdravstvu (Uradni list
RS, št. 41/94 in 14/97).
93. člen
Ta zakon začne veljati petnajsti dan po
objavi v Uradnem listu Republike Slovenije.

Zakon o spremembah in dopolnitvah zakona o zdravniški
službi – ZZdrS-A (Uradni list RS, št. 67/02)
vsebuje naslednje prehodne in končne določbe:
»PREHODNE IN KONČNE DOLOČBE
11. člen
Ne glede na določbo 2. člena tega zakona
(prvi odstavek 41.b člena zakona) lahko v obdobju do 31. decembra 2004 traja
delo preko polnega delovnega časa v povprečju največ 15 ur tedensko. Izjemoma
lahko v tem obdobju traja delo preko polnega delovnega časa dalj, vendar ne več
kot 25 ur tedensko, če delodajalec za opravljanje dela ni mogel zaposliti
novega zdravnika, ker se ni nihče prijavil na objavo prostega delovnega mesta
ali ni nihče izpolnjeval pogojev za zaposlitev. Časovna omejitev tedenskega
delovnega časa preko polnega delovnega časa se upošteva kot povprečna omejitev
v določenem časovnem obdobju, ki ne sme biti daljše od štirih mesecev. 
Za sekundarije in specializante lahko v
obdobju do 31. julija 2007 traja delo preko polnega delovnega časa v povprečju
največ 18 ur na teden, v naslednjih dveh letih 16 ur na teden in še v
naslednjih dveh letih 12 ur na teden. Časovna omejitev tedenskega delovnega
časa preko polnega delovnega časa se upošteva kot povprečna omejitev v
določenem časovnem obdobju, ki ne sme biti daljše od štirih mesecev.
12. člen
Določbe 5. in 6. člena tega zakona, ki se
nanašajo na plačilo opravljenih ur, veljajo do začetka uporabe zakona o sistemu
plač v javnem sektorju. 
Delodajalci so dolžni organizirati razpored
delovnega časa v skladu s tem zakonom najkasneje do 1. januarja 2003.
13. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o opravljanju zdravstvenih poklicev v Republiki
Sloveniji za državljane drugih držav članic Evropske unije – ZOZPEU (Uradni
list RS, št. 86/02)
določa tudi:
»6. člen
(prenehanje
veljavnosti)
[…]
Z dnem pristopa Republike Slovenije k
Evropski uniji se za tuje zdravstvene delavce smiselno uporablja 5. člen zakona
o zdravniški službi (Uradni list RS, št. 98/99 in 67/2002). 
[…]«;
ter vsebuje naslednjo končno določbo:
»7. člen
(končna
določba)
Ta zakon začne veljati petnajsti dan po
objavi v Uradnem listu Republike Slovenije, uporablja pa se od dne pristopa
Republike Slovenije k Evropski uniji.«.

Zakon o spremembah in dopolnitvah zakona o zdravniški
službi – ZZdrS-B (Uradni list RS, št. 15/03)
vsebuje naslednjo končno določbo:
»3. člen
Ta zakon začne veljati naslednji dan po
objavi v Uradnem listu RS.«.

Zakon o spremembah in dopolnitvah zakona o zdravniški
službi – ZZdrS-C (Uradni list RS, št. 2/04)
vsebuje naslednje prehodne in končne določbe:
»PREHODNE IN KONČNE DOLOČBE
8. člen
Ne glede na 2. člen tega zakona smejo
doktorji dentalne medicine uporabljati strokovni naslov doktorji oziroma
doktorice stomatologije do 1. maja 2004.
9. člen
Minister, pristojen za zdravje, izda
predpis iz tretjega odstavka 4. člena tega zakona in objavi sezname iz 5. člena
tega zakona v treh mesecih od uveljavitve tega zakona.
10. člen
Ta zakon začne veljati naslednji dan po
objavi v Uradnem listu Republike Slovenije, določba četrtega odstavka 4. člena
tega zakona pa se uporablja od dne pristopa Republike Slovenije k Evropski
uniji.«.

Zakon o spremembah in dopolnitvah Zakona o zdravniški
službi – ZZdrS-D (Uradni list RS, št. 47/06)
vsebuje naslednji posebni določbi:
»POSEBNI DOLOČBI
17. člen
Določbe četrtega, petega in šestega
odstavka 41.c člena zakona se smiselno uporabljajo tudi za druge zdravstvene
delavce in zdravstvene sodelavce ter druge zaposlene v zdravstveni dejavnosti.
18. člen
Določba 42. člena zakona se uporablja tudi
za druge zdravstvene delavce in zdravstvene sodelavce ter druge zaposlene v
zdravstveni dejavnosti, ki so vključeni v zagotavljanje 24 urnega zdravstvenega
varstva.«;
ter vsebuje naslednje prehodne in končno
določbo:
»PREHODNE IN KONČNA DOLOČBA
19. člen
Določbe četrtega, petega in šestega
odstavka 41.c člena zakona se uporabljajo do začetka izplačila plač po Zakonu o
sistemu plač v javnem sektorju (Uradni list RS, št. 32/06 – uradno prečiščeno
besedilo).
20. člen
Do začetka izplačila plač po Zakonu o
sistemu plač v javnem sektorju (Uradni list RS, št. 32/06 – uradno prečiščeno
besedilo) je osnova za izračun višine članarine zbornice osnovna plača
zdravnika s pripadajočim zdravniškim dodatkom, opredeljena z zakonom, ki določa
razmerje plač v javnih zavodih, državnih organih in v organih lokalnih
skupnosti oziroma kolektivni pogodbi, ki velja za zdravnike in zobozdravnike.
Za potrebe izračuna osnovne plače zdravnika za določitev višine članarine
zbornice iz tega člena se vštevata dve napredovanji, razen za zdravnike
sekundarije in pripravnike, ne vštevajo pa se drugi dodatki po kolektivni
pogodbi. Višina članarine zbornice je lahko v skladu s kriteriji iz drugega
odstavka 74. člena določena tudi v pavšalnem znesku oziroma se posameznega
člana zbornice, glede na njegovo plačilno zmogljivost, lahko oprosti plačila
članarine zbornice.
21. člen
Vlada izda predpisa iz šestega odstavka
41.c člena in četrtega odstavka 42. člena zakona v dveh mesecih od uveljavitve
tega zakona. 
Minister izda predpis iz sedmega odstavka
42. člena zakona v treh mesecih od uveljavitve tega zakona. 
Do izdaje izvršilnega predpisa iz
prejšnjega odstavka se uporablja pravilnik o pogojih pod katerimi zdravniku ni
potrebno opravljati dežurne službe (Uradni list RS, št. 62/00), kolikor ni v
nasprotju s tem zakonom.
22. člen
Ta zakon začne veljati petnajsti dan po objavi
v Uradnem listu Republike Slovenije.«.

Zakon o spremembah in dopolnitvah Zakona o
sistemu plač v javnem sektorju – ZSPJS-F (Uradni list RS, št. 68/06)
v zvezi s prenehanjem veljavnosti četrtega, petega in šestega odstavka 41. c
člena zakona določa:
»6. člen
(1) Prvi odstavek 96. člena Zakona o javnih
uslužbencih (Uradni list RS, št. 32/06 – uradno prečiščeno besedilo) ter
četrti, peti in šesti odstavek 41.c člena Zakona o zdravniški službi (Uradni
list RS, št. 36/04 – uradno prečiščeno besedilo in 47/06) prenehajo veljati z
dnem uveljavitve tega zakona in se uporabljajo do prvega izplačila plač po
zakonu, ko se začne uporabljati 22.a člen zakona. 
[…].«;
ter vsebuje naslednjo končno določbo:
»9. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o pacientovih pravicah – ZPacP (Uradni
list RS, št. 15/08)
v zvezi s prenehanjem veljavnosti 47. člena, drugega odstavka 52. člena in 8.
točke 81. člena zakona določa:
»91. člen
(prenehanje
veljavnosti drugih predpisov)
(1) Z dnem uveljavitve tega zakona
prenehajo veljati določbe 47., 48. in 50. člena, tretjega odstavka 51. člena,
77. člena ter 7. in 8. točke prvega odstavka 89. člena Zakona o zdravstveni
dejavnosti (Uradni list RS, št. 23/05 – prečiščeno besedilo) ter določbe 47.
člena, drugega odstavka 52. člena in 8. točke 81. člena Zakona o zdravniški
službi (Uradni list RS, št. 72/06 – prečiščeno besedilo), ki pa se uporabljajo
do začetka uporabe tega zakona. 
[…]«;
ter vsebuje naslednjo končno določbo:
»92. člen
(uveljavitev in
uporaba zakona)
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne šest
mesecev po njegovi uveljavitvi, razen določb 16. in 17. člena tega zakona, ki
se začneta uporabljati eno leto po uveljavitvi tega zakona.«.

Zakon o spremembah in dopolnitvah Zakona o zdravniški
službi – ZZdrS-E (Uradni list RS, št. 58/08)
vsebuje naslednje prehodne in končni določbi:
36. člen
Določbe 18.a člena zakona se smiselno
uporabljajo tudi za pridobitev specialističnega naziva in licence za področja
novih specializacij, sprejetih med 1. januarjem 2000 in dnevom uveljavitve tega
zakona. 
V primerih iz prejšnjega odstavka je treba
zahtevo za pridobitev specialističnega naziva in licence vložiti v treh letih
od uveljavitve tega zakona.
37. člen
Plače in nadomestila pripravnikov drugih
zdravstvenih delavcev in zdravstvenih sodelavcev s seznama poklicev v
zdravstveni dejavnosti v mreži javne zdravstvene službe se zagotavljajo iz
sredstev obveznega zdravstvenega zavarovanja.
38. člen
Določbe 42. člena zakona, ki se nanašajo na
zagotavljanje neprekinjene nujne zdravniške pomoči, in 65. člena zakona v delu,
ki se nanaša na sklepanje podjemnih pogodb ali drugih pogodb civilnega prava,
se smiselno uporabljajo tudi za druge zdravstvene delavce in zdravstvene
sodelavce s seznama poklicev v zdravstveni dejavnosti.
39. člen
Zdravniku, ki je pred uveljavitvijo tega
zakona opravil sekundarijat in preizkus usposobljenosti ter začel
specializacijo, se lahko izda licenca za splošno medicino, vendar najdlje za
obdobje predpisane specializacije, podaljšano za eno leto.
40. člen
Koncesijske pogodbe, ki so bile sklenjene
do uveljavitve tega zakona in veljajo tudi po uveljavitvi tega zakona, se
uskladi z 41.e in 45.b členom zakona v dveh mesecih od njegove uveljavitve.
Usklajene koncesijske pogodbe se pošljejo ministrstvu.
41. člen
Zdravnik, ki je začel opravljati
specializacijo pred uveljavitvijo tega zakona in je do njegove uveljavitve
opravil več kakor tretjino predpisanega programa, dokonča specializacijo po
predpisih, ki so veljali do uveljavitve tega zakona. 
Zdravnik, ki je začel opravljati
specializacijo pred uveljavitvijo tega zakona in je do njegove uveljavitve
opravil manj od tretjine predpisanega programa, dokonča specializacijo po tem
zakonu. 
Postopek javnega razpisa specializacij, ki
se je začel pred uveljavitvijo tega zakona, se zaključi. 
Zdravnik, ki je začel opravljati
sekundarijat pred uveljavitvijo tega zakona, lahko dokonča sekundarijat po
predpisih o sekundarijatu, ki so veljali do uveljavitve tega zakona, ali pa ga
opravlja tudi do začetka opravljanja specializacije, če se mu specializacijo
odobri najkasneje do poteka programa sekundarijata.
42. člen
Predpisi iz 14., 18.a in 21. člena zakona
se sprejmejo v šestih mesecih od dneva uveljavitve tega zakona. 
Predpisa iz prvega in drugega odstavka 17.
člena zakona se sprejmeta v enem letu od dneva uveljavitve tega zakona. 
Predpisa iz tretjega odstavka 62. člena in
četrtega odstavka 42. člena zakona se uskladita s tem zakonom v šestih mesecih
od dneva uveljavitve tega zakona. 
Vlada Republike Slovenije izda uredbo iz
petega odstavka 26. člena tega zakona do 1. januarja 2009.
43. člen
Z dnem uveljavitve tega zakona prenehajo
veljati prvi in drugi odstavek 53. člena Zakona o zdravstveni dejavnosti
(Uradni list RS, št. 23/05 – uradno prečiščeno besedilo in 23/08), 40. člen
Zakona o izvrševanju proračuna Republike Slovenije za leti 2008 in 2009 (Uradni
list RS, št. 114/07) ter Uredba o merilih za opredelitev in za določanje obsega
aktivnih in neaktivnih ur dežurstva zaposlenih v zdravstveni dejavnosti (Uradni
list RS, št. 94/06).
44. člen
Ta zakon začne veljati petnajsti dan po
objavi v Uradnem listu Republike Slovenije, določbe drugega do petega odstavka
26. člena tega zakona pa se začnejo uporabljati z dnem uveljavitve uredbe iz
petega odstavka 26. člena tega zakona.«.

Zakon o priznavanju poklicnih kvalifikacij
zdravnik, zdravnik specialist, doktor dentalne medicine in doktor dentalne
medicine specialist – ZPPKZ (Uradni list RS, št. 107/10)
vsebuje naslednjo končno določbo:
»37. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije, uporabljati pa se začne petnajsti
dan po njegovi uveljavitvi.«.

Zakon za uravnoteženje javnih financ –ZUJF (Uradni
list RS, št. 40/12)
vsebuje naslednjo končno določbo:
»VI. DEL
KONČNA DOLOČBA
251. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah določenih
zakonov s področja zdravstvene dejavnosti – ZdZPZD (Uradni list RS, št. 88/16)
določa tudi:
»III. PREHODNE DOLOČBE K SPREMEMBAM IN DOPOLNITVAM ZAKONOV
2. Zakon o zdravniški službi
21. člen
Postopki za občasno oziroma začasno
opravljanje zdravstvenih storitev na podlagi spremenjenega 12.b člena zakona,
ki so se začeli pred uveljavitvijo tega zakona, se končajo po dosedanjih
predpisih.
22. člen
Izvajalci zdravstvene dejavnosti uskladijo
svoje akte glede znanja slovenskega jezika v skladu s spremenjenim
11. členom zakona v šestih mesecih od uveljavitve tega zakona.
23. člen
Podzakonske predpise iz spremenjenega
tretjega odstavka 12. člena in spremenjenega 12.a člena zakona izda
minister najpozneje v šestih mesecih od uveljavitve tega zakona.«;
ter vsebuje naslednjo končno določbo:
»26. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
zdravniški službi – ZZdrS-F (Uradni list RS, št. 40/17)
vsebuje naslednje prehodne in končne določbe:
»PREHODNE IN KONČNE DOLOČBE
20. člen
Oseba, ki je pridobila strokovni naziv
doktorica ali doktor medicine, ali je bila izdana odločba o enakovrednosti v
tujini pridobljenega naslova s slovenskim strokovnim naslovom doktorica ali
doktor medicine, pridobljena v postopku priznavanja po zakonu, ki ureja
priznavanje in vrednotenje izobraževanja, ki je začela opravljati pripravništvo
pred uveljavitvijo tega zakona, ga nadaljuje in zaključi v skladu s predpisi,
ki so veljali do dneva uveljavitve tega zakona.
Osebe iz prejšnjega odstavka in zdravniki,
ki so strokovni izpit opravili pred uveljavitvijo tega zakona, pa še niso
opravljali specializacije, se kot sekundariji lahko vključijo v nadaljnji
program sekundariata.
21. člen
Zdravniki, ki so začeli opravljati
specializacijo pred uveljavitvijo tega zakona, jo nadaljujejo v skladu s
predpisi, ki so veljali do dneva uveljavitve tega zakona.
22. člen
Ne glede na določbe prvega odstavka
spremenjenega 18. člena zakona izvajalci zdravstvene dejavnosti v mreži
javne zdravstvene službe potrebe za posamezno vrsto specializacij za leto 2018
sporočijo najkasneje do 11. decembra 2017.
23. člen
Šteje se, da so izvajalci zdravstvene
dejavnosti, ki so na dan uveljavitve tega zakona pooblaščeni za izvajanje
pripravništva in specializacij, pooblaščeni tudi za izvajanje sekundariata.
Izvajalcem iz prejšnjega odstavka se z
uveljavitvijo tega zakona rok veljavnosti pooblastila podaljša tako, da
pooblastilo velja za obdobje pet let.
24. člen
V Zakonu o spremembah in dopolnitvah Zakona
o zdravniški službi (Uradni list RS, št. 58/08) preneha veljati
37. člen.
25. člen
V Zakonu o priznavanju poklicnih
kvalifikacij zdravnik, zdravnik specialist, doktor dentalne medicine in doktor
dentalne medicine specialist (Uradni list RS, št. 107/10) preneha veljati
25. člen.
26. člen
Sredstva za financiranje pripravništva
zdravstvenih delavcev in zdravstvenih sodelavcev ter specializacij zdravnikov
se iz proračuna Republike Slovenije začnejo zagotavljati postopoma, in sicer:
-       
v letu 2017 v višini 23 milijonov eurov;
-       
v letu 2018 v višini 40 milijonov eurov;
-       
v letu 2019 v višini 60 milijonov eurov;
-       
v letu 2020 v višini 80 milijonov eurov.
Razliko do celotne vrednosti financiranja
pripravništva zdravstvenih delavcev in zdravstvenih sodelavcev ter
specializacij zdravnikov v obdobju do 31. 12. 2019 zagotavlja zavod.
Ne glede na določbo šestega odstavka
spremenjenega 25. člena zakona zdravniki, ki so specializacijo začeli
opravljati do 31. 12. 2019, in po končani specializaciji v roku
3 mesecev iz razlogov, ki so na njihovi strani ne sklenejo delovnega
razmerja v mreži javne zdravstvene službe oziroma v mreži javne zdravstvene
službe v okviru regije, za katero so opravljali specializacijo oziroma pri
določenem izvajalcu zdravstvene dejavnosti, in specializanti, ki so
specializacijo začeli opravljati do 31. 12. 2019, in jim je bila v skladu
s c18.a členom zakona izdana odločba o prenehanju specializacije, stroške,
nastale v zvezi s specializacijo, razen plače in drugih prejemkov iz delovnega
razmerja, povrnejo zavodu. Zdravniki specialisti iz prejšnjega stavka so prosti
obveznosti, če v treh mesecih po končani specializaciji ne dobijo ponudbe za
zaposlitev za najmanj enkratno časovno obdobje trajanja specializacije pri
izvajalcu zdravstvene dejavnosti v mreži javne zdravstvene službe oziroma v
mreži javne zdravstvene službe v okviru regije, za katero so opravljali
specializacijo, oziroma pri določenem izvajalcu zdravstvene dejavnosti ali če
na podlagi prejete ponudbe v treh mesecih po končani specializaciji ne pride do
sklenitve pogodbe o zaposlitvi iz razlogov, ki so na strani izvajalca
zdravstvene dejavnosti v mreži javne zdravstvene službe.
Ne glede na določbo četrtega odstavka
spremenjenega 25. člena zakona višino sredstev za specializacije za
potrebe mreže javne zdravstvene službe in podrobnejši opis pravic iz drugega
odstavka spremenjenega 25. člena do 31. 12. 2019 določi minister s
soglasjem zavoda.
Ne glede na določbo šestega odstavka spremenjenega
25. člena zakona izvajalec zdravstvene dejavnosti iz osmega odstavka
spremenjenega 23. člena zakona do 31. 12. 2019 zavodu povrne vse
stroške oziroma njihov sorazmerni del glede na obdobje trajanja zaposlitve, ki
so nastali v zvezi s specializacijo, razen plač in drugih prejemkov iz
delovnega razmerja zdravnika specializanta.
27. člen
Minister izda predpis iz šestega odstavka
spremenjenega 14. člena, četrtega odstavka spremenjenega 18. člena in
osmega odstavka spremenjenega 25. člena zakona v štirih mesecih od
uveljavitve tega zakona.
Zbornica izda predpis iz tretjega odstavka
novega a18.a člena zakona v štirih mesecih od uveljavitve tega zakona.
28. člen
Z dnem uveljavitve tega zakona prenehajo
veljati naslednji predpisi, ki se uporabljajo do uveljavitve predpisov, izdanih
na podlagi tega zakona, kolikor niso v nasprotju z določbami tega zakona:
-       
Pravilnik o pogojih, ki jih morajo izpolnjevati zdravstveni zavodi in
zasebne ordinacije za izvajanje programov pripravništva, sekundarijata in
specializacij zdravnikov in zobozdravnikov (Uradni list RS, št. 110/00 in
112/07),
-       
Program pripravništva za poklic zdravnik (Uradni list RS,
št. 33/95, 60/95, 59/96, 62/96 in 98/99 – ZZdrS),
-       
Pravilnik o vsebini in poteku sekundarijata (Uradni list RS,
št. 83/97, 98/99 – ZZdrS, 39/00, 50/01, 61/02, 43/04 in 57/06).
Z dnem uveljavitve tega zakona preneha
veljati Pravilnik o vrstah, vsebini in poteku specializacij zdravnikov (Uradni
list RS, št. 22/09, 42/09 – popr., 22/10, 76/11, 48/15 in 1/17) v delu, ki
se nanaša na razpis in odobritev ter potek specializacije, uporablja pa se do
uveljavitve predpisa, izdanega na podlagi tega zakona, kolikor ni v nasprotju z
določbami tega zakona.
Z dnem uveljavitve tega zakona preneha
veljati Pravilnik o pripravništvu in strokovnih izpitih zdravstvenih delavcev
in zdravstvenih sodelavcev na področju zdravstvene dejavnosti (Uradni list RS,
št. 33/04, 38/06, 84/09, 107/10 – ZPPKZ, 42/12 in 4/15) v delu, ki se
nanaša na potek strokovnega izpita zdravnikov, uporablja pa se do uveljavitve
predpisa, izdanega na podlagi tega zakona, kolikor ni v nasprotju z določbami
tega zakona.
29. člen
Spremenjeni 14. člen zakona se začne
uporabljati 1. februarja 2018, novi 20.a člen zakona pa 1. januarja
2018.
30. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
zdravstveni dejavnosti – ZZDej-K (Uradni list RS, št. 64/17)
vsebuje naslednjo končno določbo:
»49. člen
Ta zakon začne veljati trideseti dan po objavi v Uradnem listu Republike Slovenije.«.

Zakon o dopolnitvi Zakona o zdravniški službi
– ZZdrS-G (Uradni list RS, št. 49/18)
vsebuje naslednji prehodni in končno določbo:
»PREHODNI IN KONČNA DOLOČBA
2. člen
V letu 2018 se kot potrebe po dodatnem
zagotavljanju zdravnikov specialistov določene specialnosti iz prvega odstavka
12.č člena zakona štejejo zgornje meje števila ponudb za delo, kot jih določa
Odredba o zgornji meji števila ponudb za delo v Republiki Sloveniji za leto
2018 (Uradni list RS, št. 9/18, 33/18 in 41/18).
3. člen
Zdravniku specialistu pediatrije z
dodatnimi znanji iz otroške kardiologije, ki začasno opravlja zdravniško službo
od 7. julija 2018 dalje in za katerega ministrstvo, pristojno za zdravje,
najkasneje do 1. oktobra 2018 ugotovi izpolnjevanje pogojev iz 12.č člena
zakona, dovoljenje za začasno opravljanje zdravniške službe velja od
7. julija 2018 dalje in se šteje, da je od tega datuma dalje vpisan v
register zdravnikov. Mnenja zdravnikov specialistov iz pete alineje drugega
odstavka 12.č člena zakona v primeru vabljenih zdravnikov specialistov
pediatrije z dodatnimi znanji iz otroške kardiologije lahko dajo koordinator
specializacije iz pediatrije in mentorja, ki imata najmanj 15 let delovnih
izkušenj po opravljenem specialističnem izpitu iz pediatrije.
4. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah Zakona o spremembah in
dopolnitvah Zakona o zdravniški službi – ZZdrS-H (Uradni list RS, št. 66/19)
spreminja 26. člen Zakona o spremembah in dopolnitvah Zakona o zdravniški
službi – ZZdrS-F (Uradni list RS, št. 40/17)
tako, da se glasi:
»26. člen
Sredstva za financiranje pripravništva
zdravstvenih delavcev in zdravstvenih sodelavcev ter specializacij zdravnikov
se iz proračuna Republike Slovenije začnejo zagotavljati postopoma, in sicer:
-       
v letu 2017 v višini 23 milijonov eurov;
-       
v letu 2018 v višini 40 milijonov eurov;
-       
v letu 2019 v višini 70 milijonov eurov;
-       
v letu 2020 v višini 80 milijonov eurov.
Razliko do celotne vrednosti financiranja
pripravništva zdravstvenih delavcev in zdravstvenih sodelavcev ter
specializacij zdravnikov v obdobju do 31. 12. 2020 zagotavlja zavod.
Ne glede na določbo šestega odstavka
spremenjenega 25. člena zakona zdravniki, ki so specializacijo začeli
opravljati do 31. 12. 2020, in po končani
specializaciji v roku 3 mesecev iz razlogov, ki so na njihovi strani ne
sklenejo delovnega razmerja v mreži javne zdravstvene službe oziroma v mreži
javne zdravstvene službe v okviru regije, za katero so opravljali
specializacijo oziroma pri določenem izvajalcu zdravstvene dejavnosti, in
specializanti, ki so specializacijo začeli opravljati do 31. 12. 2020, in jim je bila v skladu s c18.a členom zakona izdana odločba
o prenehanju specializacije, stroške, nastale v zvezi s specializacijo, razen
plače in drugih prejemkov iz delovnega razmerja, povrnejo zavodu. Zdravniki
specialisti iz prejšnjega stavka so prosti obveznosti, če v treh mesecih po
končani specializaciji ne dobijo ponudbe za zaposlitev za najmanj enkratno
časovno obdobje trajanja specializacije pri izvajalcu zdravstvene dejavnosti v
mreži javne zdravstvene službe oziroma v mreži javne zdravstvene službe v
okviru regije, za katero so opravljali specializacijo, oziroma pri določenem izvajalcu
zdravstvene dejavnosti ali če na podlagi prejete ponudbe v treh mesecih po
končani specializaciji ne pride do sklenitve pogodbe o zaposlitvi iz razlogov,
ki so na strani izvajalca zdravstvene dejavnosti v mreži javne zdravstvene
službe.
Ne glede na določbo četrtega odstavka
spremenjenega 25. člena zakona višino sredstev za specializacije za
potrebe mreže javne zdravstvene službe in podrobnejši opis pravic iz drugega
odstavka spremenjenega 25. člena do 31. 12. 2020 določi minister s soglasjem zavoda.
Ne glede na določbo šestega odstavka
spremenjenega 25. člena zakona izvajalec zdravstvene dejavnosti iz osmega
odstavka spremenjenega 23. člena zakona do 31. 12. 2020 zavodu povrne vse stroške oziroma njihov sorazmerni del glede na
obdobje trajanja zaposlitve, ki so nastali v zvezi s specializacijo, razen plač
in drugih prejemkov iz delovnega razmerja zdravnika specializanta.«;
ter vsebuje naslednjo končno določbo:
»2. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
zdravniški službi – ZZdrS-I (Uradni list RS, št. 199/21)
vsebuje naslednje prehodne in končne določbe:
»PREHODNE IN KONČNE DOLOČBE
14. člen
Pravilnik o pripravništvu in strokovnih
izpitih zdravstvenih delavcev in zdravstvenih sodelavcev na področju
zdravstvene dejavnosti (Uradni list RS, št. 47/18 in 150/20), Pravilnik o
vsebini in poteku sekundariata (Uradni list RS, št. 4/18), Pravilnik o
zdravniških licencah (Uradni list RS, št. 48/15) in Pravilnik o
zdravniškem registru (Uradni list RS, št. 35/00, 57/00 – popr., 43/04 in
31/10) se uskladijo s tem zakonom v treh mesecih od njegove uveljavitve.
Minister izda predpis iz osmega odstavka spremenjenega
11. člena zakona ter predpis iz spremenjenega 21. člena zakona v treh
mesecih od uveljavitve tega zakona.
Zbornica izda predpis iz drugega odstavka
novega 38.b člena zakona v treh mesecih od uveljavitve tega zakona.
15. člen
Sekundariji, ki do vključno 31. maja
2022 začnejo opravljati izbirni del sekundariata, nadaljujejo s kroženjem v
okviru izbirnega dela sekundariata v skladu s predpisi, ki so veljali v času
začetka njihovega kroženja.
Zbornica začne s podeljevanjem osnovnih
licenc v skladu s 15.a členom zakona po uradni dolžnosti zdravnikom, ki
strokovni izpit opravijo po uveljavitvi tega zakona. Ne glede na prvi odstavek
15.a člena zakona zdravnikom, ki strokovni izpit opravijo pred uveljavitvijo
tega zakona, zbornica izda osnovno licenco na podlagi njihove vloge.
Ministrstvo najpozneje do 31. maja
2022 posreduje zbornici nerešene prijave na strokovni izpit za zdravnike.
16. člen
Ta zakon začne veljati petnajsti dan po
objavi v Uradnem listu Republike Slovenije.
Določbe spremenjenega 11. člena,
spremenjenega četrtega in petega odstavka 14. člena, spremenjenega
21. člena zakona ter novih 38.a in 38.b členov zakona se začnejo
uporabljati 1. junija 2022.«.