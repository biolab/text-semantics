1. POGLAVJE: 
SPLOŠNE DOLOČBE
(prenehalo
veljati)
1.1. Vsebina zakona
1. člen
(prenehal
veljati)
2. člen
(prenehal
veljati)
1.2. Opredelitve pojmov in kratic
1.2.1. Splošne določbe
3. člen
(prenehal
veljati)
4. člen
(prenehal
veljati)
5. člen
(prenehal
veljati)
1.2.2. Pojmi v zvezi s finančnimi
storitvami
6. člen
(prenehal
veljati)
7. člen
(prenehal
veljati)
8. člen
(prenehal
veljati)
9. člen
(prenehal
veljati)
10. člen
(prenehal
veljati)
11. člen
(prenehal
veljati)
12. člen
(prenehal
veljati)
1.2.3. Pojmi v zvezi z osebami, ki
opravljajo finančne storitve, in drugimi osebami
13. člen
(prenehal
veljati)
14. člen
(prenehal
veljati)
15. člen
(prenehal
veljati)
16. člen
(prenehal
veljati)
17. člen
(prenehal
veljati)
18. člen
(prenehal
veljati)
19. člen
(prenehal
veljati)
20. člen
(prenehal
veljati)
21. člen
(prenehal
veljati)
22. člen
(prenehal
veljati)
1.2.4. Kvalificirani delež, obvladovanje in
razmerja povezanosti
23. člen
(prenehal
veljati)
24. člen
(prenehal
veljati)
25. člen
(prenehal
veljati)
26. člen
(prenehal
veljati)
27. člen
(prenehal
veljati)
28. člen
(prenehal
veljati)
29. člen
(prenehal
veljati)
30. člen
(prenehal
veljati)
31. člen
(prenehal
veljati)
32. člen
(prenehal
veljati)
1.3. Temeljna pravila o opravljanju storitev
in sprejemanju depozitov od javnosti
33. člen
(prenehal
veljati)
34. člen
(prenehal
veljati)
35. člen
(prenehal
veljati)
36. člen
(prenehal
veljati)
37. člen
(prenehal
veljati)
2. POGLAVJE: 
STATUSNI USTROJ BANKE
(prenehalo
veljati)
2.1. Splošne določbe
38. člen
(prenehal
veljati)
39. člen
(prenehal
veljati)
2.2. Dejavnost banke
40. člen
(prenehal
veljati)
41. člen
(prenehal
veljati)
2.3. Osnovni kapital in delnice banke
42. člen
(prenehal
veljati)
43. člen
(prenehal
veljati)
43.a člen
(prenehal
veljati)
2.4. Delničarji banke
44. člen
(črtan)
44.a člen
(prenehal
veljati)
45. člen
(prenehal
veljati)
45.a člen
(prenehal
veljati)
45.b člen
(prenehal
veljati)
46. člen
(prenehal
veljati)
47. člen
(prenehal
veljati)
48. člen
(prenehal
veljati)
49. člen
(prenehal
veljati)
50. člen
(prenehal
veljati)
51. člen
(prenehal
veljati)
52. člen
(prenehal
veljati)
53. člen
(prenehal
veljati)
54. člen
(prenehal
veljati)
55. člen
(prenehal
veljati)
56. člen
(prenehal
veljati)
57. člen
(prenehal
veljati)
58. člen
(prenehal
veljati)
59. člen
(prenehal
veljati)
59.a člen
(prenehal
veljati)
2.5. Organi vodenja ali nadzora banke
2.5.1. Skupne določbe
60. člen
(prenehal
veljati)
61. člen
(prenehal
veljati)
2.5.2. Uprava banke
62. člen
(prenehal
veljati)
63. člen
(prenehal
veljati)
64. člen
(prenehal
veljati)
65. člen
(prenehal
veljati)
66. člen
(prenehal
veljati)
67. člen
(prenehal
veljati)
68. člen
(prenehal
veljati)
69. člen
(prenehal
veljati)
70. člen
(prenehal
veljati)
2.5.3. Nadzorni svet banke
71. člen
(prenehal
veljati)
72. člen
(prenehal
veljati)
73. člen
(prenehal
veljati)
74. člen
(prenehal
veljati)
75. člen
(prenehal
veljati)
2.6. Redna likvidacija banke
76. člen
(prenehal
veljati)
77. člen
(prenehal
veljati)
78. člen
(prenehal
veljati)
79. člen
(prenehal
veljati)
80. člen
(prenehal
veljati)
3. POGLAVJE: 
OPRAVLJANJE BANČNIH IN FINANČNIH STORITEV
(prenehalo
veljati)
3.1. Splošne določbe
81. člen
(prenehal
veljati)
82. člen
(prenehal
veljati)
3.2. Opravljanje bančnih in finančnih
storitev bank
3.2.1. Opravljanje bančnih in finančnih
storitev bank na območju Republike Slovenije
83. člen
(prenehal
veljati)
84. člen
(prenehal
veljati)
85. člen
(prenehal
veljati)
86. člen
(prenehal
veljati)
87. člen
(prenehal
veljati)
88. člen
(prenehal
veljati)
88.a člen
(prenehal
veljati)
88.b člen
(prenehal
veljati)
88.c člen
(prenehal
veljati)
88.č člen
(prenehal
veljati)
88.d člen
(prenehal
veljati)
89. člen
(prenehal
veljati)
90. člen
(prenehal
veljati)
3.2.2. Opravljanje bančnih in drugih
vzajemno priznanih finančnih storitev bank na območju države članice
91. člen
(prenehal
veljati)
92. člen
(prenehal
veljati)
93. člen
(prenehal
veljati)
94. člen
(prenehal
veljati)
95. člen
(prenehal
veljati)
3.2.3. Opravljanje bančnih in finančnih
storitev bank na območju tretje države
96. člen
(prenehal
veljati)
3.3. Opravljanje bančnih in drugih vzajemno
priznanih finančnih storitev bank in posebnih finančnih institucij držav članic
97. člen
(prenehal
veljati)
98. člen
(prenehal
veljati)
99. člen
(prenehal
veljati)
100. člen
(prenehal
veljati)
101. člen
(prenehal
veljati)
3.4. Opravljanje bančnih in vzajemno
priznanih ter dodatnih finančnih storitev bank tretjih držav
3.4.1. Podružnica banke tretje države
102. člen
(prenehal
veljati)
103. člen
(prenehal
veljati)
104. člen
(prenehal
veljati)
105. člen
(prenehal
veljati)
3.4.2. Predstavništvo banke tretje države
106. člen
(prenehal
veljati)
107. člen
(prenehal
veljati)
4. POGLAVJE: 
UPRAVLJANJE S TVEGANJI
(prenehalo
veljati)
4.1. Pojmi v zvezi z upravljanjem s tveganji
108. člen
(prenehal
veljati)
109. člen
(prenehal
veljati)
110. člen
(prenehal
veljati)
111. člen
(prenehal
veljati)
112. člen
(prenehal
veljati)
113. člen
(prenehal
veljati)
114. člen
(prenehal
veljati)
115. člen
(prenehal
veljati)
116. člen
(prenehal
veljati)
117. člen
(prenehal
veljati)
118. člen
(prenehal
veljati)
119. člen
(prenehal
veljati)
120. člen
(prenehal
veljati)
121. člen
(prenehal
veljati)
122. člen
(prenehal
veljati)
123. člen
(prenehal
veljati)
4.2. Temeljna pravila o upravljanju s
tveganji
124. člen
(prenehal
veljati)
125. člen
(prenehal
veljati)
126. člen
(prenehal
veljati)
127. člen
(prenehal
veljati)
128. člen
(prenehal
veljati)
128.a člen
(prenehal
veljati)
128.b člen
(prenehal
veljati)
129. člen
(prenehal
veljati)
4.3. Raven izpolnjevanja obveznosti
130. člen
(prenehal
veljati)
131. člen
(prenehal
veljati)
131.a člen
(prenehal
veljati)
4.4. Kapital banke
132. člen
(prenehal
veljati)
133. člen
(prenehal
veljati)
133.a člen
(prenehal
veljati)
134. člen
(prenehal
veljati)
134.a člen
(prenehal
veljati)
4.5. Kapitalske zahteve in omejitve
4.5.1. Skupne določbe
135. člen
(prenehal
veljati)
136. člen
(prenehal
veljati)
4.5.2. Kapitalska zahteva za kreditno
tveganje
4.5.2.1. Skupne določbe
137. člen
(prenehal
veljati)
138. člen
(prenehal
veljati)
4.5.2.2. Standardizirani pristop
139. člen
(prenehal
veljati)
140. člen
(prenehal
veljati)
141. člen
(prenehal
veljati)
142. člen
(prenehal
veljati)
4.5.2.3. Pristop na podlagi notranjih bonitetnih sistemov
143. člen
(prenehal
veljati)
144. člen
(prenehal
veljati)
4.5.2.4. Upoštevanje kreditnih zavarovanj pri izračunu
kapitalske zahteve za kreditno tveganje
145. člen
(prenehal
veljati)
4.5.2.5. Obravnava listinjenja
146. člen
(prenehal
veljati)
4.5.3. Kapitalske zahteve za tržna
tveganja
147. člen
(prenehal
veljati)
148. člen
(prenehal
veljati)
149. člen
(prenehal
veljati)
150. člen
(prenehal
veljati)
151. člen
(prenehal
veljati)
152. člen
(prenehal
veljati)
153. člen
(prenehal
veljati)
154. člen
(prenehal
veljati)
155. člen
(prenehal
veljati)
156. člen
(prenehal
veljati)
157. člen
(prenehal
veljati)
158. člen
(prenehal
veljati)
4.5.4. Kapitalska zahteva za operativno
tveganje
159. člen
(prenehal
veljati)
160. člen
(prenehal
veljati)
161. člen
(prenehal
veljati)
162. člen
(prenehal
veljati)
4.5.5. Velike izpostavljenosti
163. člen
(prenehal
veljati)
164. člen
(prenehal
veljati)
165. člen
(prenehal
veljati)
166. člen
(črtan)
167. člen
(prenehal
veljati)
168. člen
(prenehal
veljati)
4.5.6. Naložbe v kvalificirane deleže v
osebah nefinančnega sektorja
169. člen
(prenehal
veljati)
170. člen
(prenehal
veljati)
171. člen
(prenehal
veljati)
172. člen
(prenehal
veljati)
4.6. Splošni standardi upravljanja s
tveganji
4.6.1. Skupne določbe
173. člen
(prenehal
veljati)
174. člen
(prenehal
veljati)
175. člen
(prenehal
veljati)
176. člen
(prenehal
veljati)
4.6.2. Upravljanje s kreditnim tveganjem
177. člen
(prenehal
veljati)
178. člen
(prenehal
veljati)
179. člen
(prenehal
veljati)
4.6.3. Upravljanje s tržnimi tveganji
180. člen
(prenehal
veljati)
181. člen
(prenehal
veljati)
182. člen
(prenehal
veljati)
4.6.4. Upravljanje z likvidnostnim
tveganjem
183. člen
(prenehal
veljati)
184. člen
(prenehal
veljati)
185. člen
(prenehal
veljati)
4.6.5. Upravljanje z operativnim
tveganjem
186. člen
(prenehal
veljati)
187. člen
(prenehal
veljati)
4.6.6. Upravljanje z drugimi tveganji
188. člen
(prenehal
veljati)
189. člen
(prenehal
veljati)
4.6.7. Drugi ukrepi za zagotavljanje
kapitalske ustreznosti in likvidnosti banke
190. člen
(prenehal
veljati)
190.a člen
(prenehal
veljati)
191. člen
(prenehal
veljati)
4.7. Izračunavanje kapitalskih zahtev in
omejitev in poročanje Banki Slovenije
192. člen
(prenehal
veljati)
193. člen
(prenehal
veljati)
194. člen
(prenehal
veljati)
195. člen
(prenehal
veljati)
196. člen
(prenehal
veljati)
4.8. Notranje revidiranje
197. člen
(prenehal
veljati)
198. člen
(prenehal
veljati)
199. člen
(prenehal
veljati)
200. člen
(prenehal
veljati)
201. člen
(prenehal
veljati)
202. člen
(prenehal
veljati)
5. POGLAVJE: 
POSLOVNE KNJIGE IN LETNO POROČILO
(prenehalo
veljati)
203. člen
(prenehal
veljati)
204. člen
(prenehal
veljati)
205. člen
(prenehal
veljati)
206. člen
(prenehal
veljati)
207. člen
(prenehal
veljati)
208. člen
(prenehal
veljati)
209. člen
(prenehal
veljati)
210. člen
(prenehal
veljati)
211. člen
(prenehal
veljati)
212. člen
(prenehal
veljati)
213. člen
(prenehal
veljati)
6. POGLAVJE: 
VAROVANJE ZAUPNIH PODATKOV
(prenehalo
veljati)
214. člen
(prenehal
veljati)
215. člen
(prenehal
veljati)
216. člen
(prenehal
veljati)
7. POGLAVJE: 
NADZOR NAD BANKAMI
7.1. Splošne določbe
217. člen
(prenehal
veljati)
218. člen
(prenehal
veljati)
219. člen
(prenehal
veljati)
220. člen
(prenehal
veljati)
221. člen
(prenehal
veljati)
222. člen
(prenehal
veljati)
222.a člen
(prenehal
veljati)
223. člen
(prenehal
veljati)
223.a člen
(prenehal
veljati)
224. člen
(prenehal
veljati)
225. člen
(prenehal
veljati)
226. člen
(prenehal
veljati)
7.2. Sodelovanje med nadzornimi organi in
izmenjava informacij
227. člen
(prenehal
veljati)
228. člen
(prenehal
veljati)
229. člen
(prenehal
veljati)
230. člen
(prenehal
veljati)
230.a člen
(prenehal
veljati)
231. člen
(prenehal
veljati)
232. člen
(prenehal
veljati)
233. člen
(prenehal
veljati)
7.3. Poročanje na zahtevo Banke Slovenije in
pregled poslovanja
234. člen
(prenehal
veljati)
235. člen
(prenehal
veljati)
236. člen
(prenehal
veljati)
237. člen
(prenehal
veljati)
238. člen
(prenehal
veljati)
239. člen
(prenehal
veljati)
240. člen
(prenehal
veljati)
241. člen
(prenehal
veljati)
7.4. Odprava kršitev
242. člen
(prenehal
veljati)
243. člen
(prenehal
veljati)
244. člen
(prenehal
veljati)
245. člen
(prenehal
veljati)
246. člen
(prenehal
veljati)
7.5. Dodatni ukrepi za uresničevanje pravil
o upravljanju s tveganji
247. člen
(prenehal
veljati)
248. člen
(prenehal
veljati)
248.a člen
(prenehal
veljati)
248.b člen
(prenehal
veljati)
249. člen
(prenehal
veljati)
7.5.a Dodatni ukrepi za povečanje osnovnega
kapitala banke
249.a člen
(prenehal
veljati)
249.b člen
(prenehal
veljati)
249.c člen
(prenehal
veljati)
249.č člen
(prenehal
veljati)
249.d člen
(prenehal
veljati)
7.5.b Izredni pooblaščenec
249.e člen
(prenehal
veljati)
249.f člen
(prenehal
veljati)
249.g člen
(prenehal
veljati)
249.h člen
(prenehal
veljati)
249.i člen
(prenehal
veljati)
249.j člen
(prenehal
veljati)
7.5.c Posebni ukrepi nadzora
249.k člen
(prenehal
veljati)
249.l člen
(prenehal
veljati)
249.m člen
(prenehal
veljati)
7.6. Odvzem dovoljenja
250. člen
(prenehal
veljati)
251. člen
(prenehal
veljati)
252. člen
(prenehal
veljati)
7.7. Izredni ukrepi
za zagotovitev stabilnosti finančnega sistema
253. člen
(izredni ukrepi)
(1) Banka
Slovenije lahko ob pogojih, ki jih določa ta zakon, banki z odločbo izreče
naslednje izredne ukrepe:
1.    
imenovanje izredne uprave banke,
1.a  prenehanje ali konverzija kvalificiranih obveznosti
banke,
2.    
prodaja vseh delnic banke,
3.    
povečanje osnovnega kapitala banke,
4.    
prenos premoženja banke.
(2) Banka
Slovenije izreče ukrepe iz prvega odstavka tega člena z odločbo o izrednih
ukrepih. Banka Slovenije lahko banki izreče več ukrepov iz prvega odstavka tega
člena hkrati.
(3) Izredni ukrepi se štejejo za
reorganizacijske ukrepe kot jih določa Direktiva 2001/24/ES.
253.a člen
(razlogi za izredne ukrepe)
(1) Banka Slovenije izda banki odločbo o
izrednih ukrepih, če:
1.    
je v zvezi z banko podano povečano tveganje in
2.    
niso podane okoliščine, iz katerih bi izhajalo, da bodo razlogi
za povečano tveganje iz prejšnje točke v ustreznem roku verjetno odpravljeni in
3.    
ni verjetno, da bi lahko z drugimi ukrepi Banke Slovenije na
podlagi tega zakona banka v ustreznem roku dosegla kratkoročno in dolgoročno
kapitalsko ustreznost ali ustrezen likvidnostni položaj banke in
4.    
so izredni ukrepi v javnem interesu zaradi preprečitve
ogroženosti stabilnosti finančnega sistema.
(2) Za namene iz
prvega odstavka tega člena se šteje, da je v zvezi z banko podano povečano
tveganje zlasti, če banka ne zagotavlja ali v naslednjih šestih mesecih
verjetno ne bo zagotavljala minimalnega kapitala v skladu s 136. členom tega
zakona ali ustreznega likvidnostnega položaja v skladu s 184. členom tega
zakona in so ali verjetno bodo s tem izpolnjeni pogoji za odvzem dovoljenja za
opravljanje bančnih storitev.
(3) Šteje se, da banka verjetno ne bo
sposobna zagotavljati minimalnega kapitala v skladu s 136. členom tega zakona,
zlasti če:
1.    
ima razmerje med kapitalom banke iz 132. člena tega zakona in
kapitalskim zahtevami iz 136. člena tega zakona v obdobju zadnjih 12 mesecev
stanoviten negativni trend in se zaradi takega trenda lahko pričakuje
nedoseganje te zahteve v naslednjih šestih mesecih, hkrati pa niso podane druge
okoliščine, iz katerih bi izhajalo, da bodo zahteve glede minimalnega kapitala
v tem obdobju dosežene in
2.    
ukrepi za izboljšanje kapitalske ustreznosti v zvezi z zahtevami
na podlagi 136. člena tega zakona, zlasti ukrepi za povečanje osnovnega
kapitala banke, niso bili izvedeni ali niso bili uspešni ali verjetno ne bodo
uspešni v primernem roku.
253.b člen
(cilj izrednih ukrepov)
Izredni ukrepi se izrečejo zaradi reorganizacije
banke, tako da se:
1.    
v banki odpravijo razlogi iz prvega odstavka 253.a člena tega
zakona in se ponovno vzpostavijo pogoji za dolgoročno uspešno poslovanje banke
v skladu s tem zakonom in drugimi veljavnimi predpisi, ali
2.    
izvedejo postopki za postopno prenehanje banke, ki vključuje
delno ali popolno prenehanje poslovanja.
254. člen
(ogrožena
stabilnosti finančnega sistema)
(1) Če je zaradi okoliščin iz prvega
odstavka 253.a člena tega zakona ogrožena ali bi lahko bila ogrožena stabilnost
finančnega sistema v Republiki Sloveniji, Banka Slovenije o tem nemudoma
obvesti ministrstvo, pristojno za finance, Evropski odbor za sistemska tveganja
ter pristojne za ukrepanje v skladu z zakonom, ki ureja ukrepe za krepitev
stabilnosti bank, in jim posreduje vse potrebne informacije v zvezi z banko, da
se lahko v skladu z veljavnimi predpisi v banki izvedejo tudi ukrepi za
krepitev stabilnosti bank.
(2) Šteje se, da je stabilnost finančnega
sistema ogrožena, če povečano tveganje v banki lahko povzroči pomembnejše
negativne učinke na poslovanje drugih finančnih družb, na delovanje finančnih
trgov ali na splošno zaupanje vlagateljev ter drugih subjektov v stabilno
delovanje finančnega sistema.
(3) Banka Slovenije pri oceni ogroženosti
finančnega sistema zaradi povečanega tveganja banke upošteva zlasti:
1.    
vrsto in obseg obveznosti banke do finančnih družb in drugih
subjektov na finančnih trgih,
2.    
obseg obveznosti banke iz naslova sprejetih depozitov,
3.    
vrsto in obseg tveganj (izpostavljenosti), ki jih je prevzela
banka na podlagi zunajbilančnih transakcij, ter razmere na trgih, na katerih se
trguje s temi izpostavljenostmi,
4.    
vzajemno povezanost banke z drugimi subjekti, ki sodelujejo pri transakcijah
na finančnih trgih,
5.    
razmere na finančnih trgih, zlasti posledice, ki se pričakujejo v
primeru začetka stečajnega postopka nad banko, druge udeležence na teh trgih,
zlasti banke, in za delovanje teh trgov.
255. člen
(obvestitev nadzornega organa druge države
članice)
(1) Če Banka Slovenije izda odločbo o izrednih ukrepih banki, ki ima podružnico
v drugi državi članici, mora še pred izdajo odločbe obvestiti nadzorni organ te
države članice. V obvestilu mora navesti tudi pravne posledice in dejanske
učinke izdane odločbe.
(2) Če zaradi zaščite interesov strank
banke oziroma zaradi drugih javnih koristi z izdajo odločbe iz prvega odstavka
tega člena ni mogoče odlašati, Banka Slovenije obvesti nadzorni organ države
članice takoj po izdaji odločbe.
255.a člen
(pristojnosti organov banke v času
izrednih ukrepov)
(1) Z vročitvijo odločbe o izrednih ukrepih
banki prenehajo pooblastila in pristojnosti nadzornemu svetu in skupščini
banke. Pristojnosti skupščine in nadzornega sveta banke izvaja Banka Slovenije,
razen pristojnosti skupščine iz 347. člena tega zakona v
zvezi z uveljavljanjem sodnega varstva zoper odločbo Banke Slovenije o izrednem
ukrepu.
(2) Dolžnosti in pristojnosti članov
nadzornega sveta banke v skladu s tem zakonom v primeru iz prejšnjega odstavka
izvaja Banka Slovenije.
(3) Ne glede na določbe ZGD-1 ali druge
določbe tega zakona glede izvajanja pristojnosti skupščine in nadzornega sveta
banke sprejema Banka Slovenije odločitve iz prvega odstavka tega člena v zvezi
z izvajanjem pristojnosti skupščine in nadzornega sveta v obliki sklepov v
skladu z zakonom, ki ureja Banko Slovenije.
(4) Glede pristojnosti skupščine, ki jih
izvaja Banka Slovenije v skladu s prvim odstavkom tega člena, se ne uporabljajo
določbe ZGD-1 glede sklica in odločanja na skupščini ter glede izpodbijanja in
uveljavljanja ničnosti sklepov skupščine.
(5) Banka Slovenije v treh delovnih dneh po
izdaji predlaga vpis sklepa o izvajanju pristojnosti skupščine v sodni register
zaradi njegove objave po pravilih o objavi zapisnika skupščine delniške družbe.
(6) Za banko, ki so ji izrečeni izredni
ukrepi, se ne uporabljajo določbe 75. člena tega zakona in določbe 279. člena
ZGD-1 glede obveznosti imenovanja revizijske komisije.
255.b člen
(prenehanje razlogov za izredne ukrepe)
Če Banka Slovenije ugotovi, da so pri banki
po izrečenem izrednem ukrepu iz prvega odstavka 253. člena tega zakona,
odpravljeni razlogi iz 253.a člena tega zakona, izda odločbo o prenehanju
izrednega ukrepa.
7.7.1. Izredna uprava
256. člen
(imenovanje
izredne uprave in člani izredne uprave)
(1) Z odločbo o izredni upravi Banka
Slovenije imenuje v banki izredno upravo ter imenuje dva ali več izrednih
upraviteljev s pooblastili za opravljanje funkcije člana izredne uprave banke.
(2) Ko je odločba o imenovanju izredne
uprave vročena banki:
1.    
preneha funkcija članom uprave banke ter pooblastila in
pristojnosti članov uprave banke za vodenje poslov in zastopanje banke in
2.    
izredni upravitelji prevzamejo funkcije članov izredne uprave ter
pooblastila in pristojnosti vodenja in zastopanja banke.
(3) Ne glede na prejšnji odstavek člani
uprave banke, ki so jim v skladu s prejšnjim odstavkom prenehala pooblastila za
vodenje poslov in zastopanje banke, po imenovanju izredne uprave še naprej
zastopajo banko v postopkih sodnega varstva zoper odločbo Banke Slovenije v skladu
s 347. členom tega zakona.
(4) Člani uprave banke, ki jim je z
imenovanjem izredne uprave prenehala funkcija člana uprave banke, niso
upravičeni do nadomestil ali drugih izplačil, ki so določena v internih aktih
banke ali dogovorjena s pogodbami med banko in člani uprave za primer
predčasnega prenehanja ali razrešitve s položaja člana uprave banke.
(5) Za člana izredne uprave se uporabljajo
določbe tega zakona o izrednem pooblaščencu s pooblastili za opravljanje
funkcije člana uprave banke, razen petega odstavka 249.f člena tega zakona.
256.a člen
(nadzor nad premoženjskim stanjem članov
izredne uprave)
(1) Člani izredne uprave so zavezanci za
nadzor nad premoženjskim stanjem po zakonu, ki ureja integriteto in
preprečevanje korupcije.
(2) Za postopke prijave premoženjskega
stanja, njegovih sprememb in izvajanja nadzora nad premoženjskim stanjem
zavezancev iz prejšnjega odstavka se uporabljajo določbe zakona, ki ureja
integriteto in preprečevanje korupcije.
(3) Roki v povezavi z nadzorom nad
premoženjskim stanjem iz zakona, ki ureja integriteto in preprečevanje
korupcije, pričnejo glede dolžnosti posameznega člana izredne uprave teči z
dnem, ko nastopi svoj položaj.
257. člen
(vpis v sodni register)
(1) V sodni register se vpiše izdaja
odločbe o izredni upravi. Hkrati se vpiše tudi ustrezna sprememba oseb,
pooblaščenih za zastopanje banke.
(2) Predlog za vpis podatkov iz prvega
odstavka tega člena mora izredna uprava vložiti v treh dneh po prejemu odločbe.
Predlogu mora priložiti odločbo o izredni upravi.
258. člen
(pooblastila in
trajanje izredne uprave)
(1) Izredna uprava
vodi in zastopa banko ter izvaja aktivnosti za izvajanje izrednih ukrepov v
skladu s pisnimi navodili Banke Slovenije.
(2) Določbe tega
zakona, ki se nanašajo na upravo banke, se uporabljajo tudi za izredno upravo,
če ni v tem pododdelku izrecno določeno drugače.
(3) Trajanje izredne uprave v banki se ob
postavitvi izredne uprave določi največ za obdobje enega leta in se lahko
podaljša, vsakič največ za eno leto, če je podaljšanje nujno za dosego ciljev
izrednih ukrepov. Skupno trajanje izredne uprave ne sme biti daljše od treh let
od imenovanja izredne uprave.
259. člen
(pooblastila v času trajanja izredne
uprave)
(1) Člani uprave banke morajo izredni
upravi nemudoma omogočiti dostop do vse poslovne in druge dokumentacije banke
in pripraviti poročilo o predaji poslov.
(2) Izredni upravi ali posameznemu
izrednemu upravitelju morajo člani uprave banke na zahtevo dati vsa pojasnila
oziroma dodatna poročila o poslovanju banke.
(3) Izredni upravitelj ima pravico
odstraniti osebo, ki ovira njegovo delo, glede na okoliščine primera pa tudi
zahtevati pomoč policije.
260. člen
(poročila izredne uprave)
(1) Izredna uprava v dveh mesecih od
imenovanja Banki Slovenije predloži poročilo o finančnem položaju in poročilo o
pogojih poslovanja banke v izredni upravi.
(2) Izredna uprava nemudoma poroča Banki
Slovenije o vseh pomembnih okoliščinah, ki vplivajo na pogoje poslovanja banke
v trajanju izredne uprave in na uresničitev ciljev izrednih ukrepov.
(3) Izredna uprava Banko Slovenije,
Komisijo za preprečevanje korupcije ter organe odkrivanja in pregona nemudoma
obvesti o vseh ugotovljenih sumih koruptivnih in kaznivih dejanj, ki jih je v
okviru svojega dela zaznala ali bila o njih obveščena.
260.a člen
(načrt reorganizacije banke)
(1) Izredna uprava hkrati s poročilom iz
prvega odstavka 260. člena tega zakona predloži Banki Slovenije oceno glede:
1.    
možnosti, da se z izrednimi ukrepi v banki v ustreznem roku
vzpostavijo pogoji za dolgoročno uspešno poslovanje banke z oceno predvidenih stroškov
izvedbe teh ukrepov in
2.    
izpolnjevanja pogojev iz 320. člena tega zakona za začetek
stečajnega postopka, oziroma da bodo ti pogoji verjetno nastali v naslednjih
šestih mesecih in v tem primeru tudi oceno posledic morebitnega stečaja banke
za položaj upnikov.
(2) Če izredna uprava oceni, da se lahko v
banki z določenimi ukrepi v ustreznem roku vzpostavijo pogoji za dolgoročno
uspešno poslovanje banke, predloži načrt reorganizacije, ki vključuje zlasti:
1.    
opis ukrepov za odpravo razlogov iz prvega odstavka 253.a člena
tega zakona, vključno z ukrepi na podlagi zakona, ki ureja ukrepe za krepitev
stabilnosti bank, opredelitev rokov, v katerih se bodo ukrepi izvedli, in oceno
predvidenih stroškov izvedbe teh ukrepov,
2.    
oceno učinkov prenehanja ali konverzije kvalificiranih obveznosti
banke na podlagi 1.a točke prvega odstavka 253. člena tega zakona na finančni
položaj banke,
3.    
ukrepe za prerazporeditev in razpršitev potencialnih izgub banke,
4.    
oceno nepredvidenih odhodkov, ki lahko vplivajo na obveznosti
banke ali na poslovanje banke.
(3) Če izredna uprava oceni, da ukrepi za
vzpostavitev dolgoročno uspešnega poslovanja v banki ne bodo uspešni ali jih ne
bo mogoče izvesti v ustreznem roku, izredna uprava v načrtu reorganizacije
opredeli ukrepe za postopno prenehanje banke, vključno z ukrepi za postopno
unovčitev premoženja banke in poplačilo upnikov banke.
(4) Izredna uprava začne izvajati načrt
reorganizacije, ko ga potrdi Banka Slovenije.
(5) Izredna uprava obvesti Banko Slovenije
o vseh okoliščinah, ki vplivajo na izvajanje načrta reorganizacije in predlaga
morebitne spremembe načrta. Spremenjeni načrt se začne izvajati, ko spremembe
na predlog izredne uprave potrdi Banka Slovenije.
(6) Če načrt reorganizacije določa postopno
prenehanje banke, izredna uprava ne sme izplačati kvalificiranih obveznosti
banke iz šestega odstavka 261.a člena tega zakona brez predhodnega soglasja
Banke Slovenije.
260.b člen
(pooblastilo za uveljavljanje
odškodninskih zahtevkov)
(1) Ne glede na 7. točko prvega odstavka
249.f člena tega zakona izredna uprava uveljavlja zahtevke iz naslova
odškodninske odgovornosti nekdanjih članov uprave tudi, če za to ne dobi
posebnega pooblastila Banke Slovenije.
(2) Izredna uprava uveljavlja zahtevke iz
naslova odškodninske odgovornosti nekdanjih članov uprave, ki pri opravljanju
svojih nalog niso ravnali v dobro družbe s skrbnostjo vestnega in poštenega
gospodarstvenika, vedno kadar za to obstoji premoženjski interes banke.
261. člen
(črtan)
7.7.2. Prenehanje ali konverzija
kvalificiranih obveznosti banke
261.a člen
(ukrep prenehanja ali konverzije
kvalificiranih obveznosti)
(1) Z odločbo o izrednem ukrepu Banka
Slovenije določi, da:
1.    
kvalificirane obveznosti delno ali v celoti prenehajo ali
2.    
se kvalificirane obveznosti banke iz 2. do 4. točke šestega
odstavka tega člena delno ali v celoti pretvorijo v nove navadne delnice banke
na podlagi povečanja osnovnega kapitala banke z vplačilom stvarnega vložka v
obliki terjatev upnikov, ki predstavljajo kvalificirane obveznosti.
(2) Odločba o prenehanju kvalificiranih
obveznosti mora vsebovati:
1.    
odločitev, katere kvalificirane obveznosti prenehajo, in za
obveznosti posameznega reda tudi, ali prenehajo v celoti oziroma delež, do
katerega prenehajo; pri tem lahko Banka Slovenije odloči, da delno ali v celoti
prenehajo kvalificirane obveznosti poznejšega reda samo, če je odločila, da v
celoti prenehajo kvalificirane obveznosti predhodnega reda,
2.    
pri prenehanju kvalificiranih obveznosti prvega reda tudi znesek
osnovnega kapitala po prenehanju kvalificiranih obveznosti prvega reda ter
nominalni ali pripadajoči znesek delnic oziroma odločitev o razveljavitvi
delnic v primeru prenehanja kvalificiranih obveznosti prvega reda v celoti,
3.    
če se osnovni kapital banke zaradi prenehanja kvalificiranih
obveznosti prvega reda zmanjša pod znesek iz 42. člena tega zakona, tudi
odločitev o hkratnem povečanju osnovnega kapitala banke v skladu z 262.a členom
tega zakona najmanj v obsegu, da bo banka zagotavljala osnovni kapital v skladu
z 42. členom tega zakona.
(3) Odločba o konverziji kvalificiranih
obveznosti v delnice mora vsebovati:
1.    
odločitev, da se osnovni kapital banke poveča s stvarnimi vložki,
katerih predmet so terjatve upnikov, ki predstavljajo kvalificirane obveznosti
banke iz 2. do 4. točke šestega odstavka tega člena,
2.    
odločitev, katere kvalificirane obveznosti banke se pretvorijo v
navadne delnice banke v postopku povečanja osnovnega kapitala s stvarnimi
vložki, in za kvalificirane obveznosti posameznega reda tudi, ali se pretvorijo
v celoti oziroma delež, do katerega se pretvorijo; pri tem lahko Banka
Slovenije odloči, da se delno ali v celoti pretvorijo kvalificirane obveznosti
poznejšega reda samo, če je odločila, da v celoti prenehajo ali se v celoti
pretvorijo kvalificirane obveznosti predhodnega reda,
3.    
za kvalificirane obveznosti vsakega reda iz šestega odstavka tega
člena, ki se preoblikujejo v navadne delnice, razmerje, izraženo kot višina
zneska (enote) kvalificirane obveznosti za eno novo delnico, in
4.    
ugotovitev, da se z izdajo odločbe šteje, da so terjatve upnikov,
ki so predmet stvarnih vložkov pri povečanju osnovnega kapitala banke in
predstavljajo kvalificirano obveznost banke iz 2. točke tega odstavka,
prenesene na banko ter nove delnice vpisane in vplačane.
(4) Za odločitev o povečanju osnovnega
kapitala banke v skladu z drugim in tretjim odstavkom tega člena se uporablja
262.a člen tega zakona.
(5) Banka Slovenije mora v zvezi s
prenehanjem ali konverzijo kvalificiranih obveznosti banke zagotoviti, da
posamezni upnik zaradi prenehanja ali konverzije kvalificiranih obveznosti
banke ne utrpi večjih izgub, kot bi jih utrpel v primeru stečaja banke.
(6) Kvalificirane obveznosti banke so:
1.    
osnovni kapital banke (obveznosti prvega reda),
2.    
obveznosti do imetnikov hibridnih finančnih instrumentov iz 4.
točke prvega odstavka 133. člena tega zakona (obveznosti drugega reda),
3.    
obveznosti do imetnikov finančnih instrumentov, ki se po 134.
členu tega zakona upoštevajo pri izračunu dodatnega kapitala banke, razen če so
te obveznosti že zajete v 1. ali 2. točki tega odstavka (obveznosti tretjega
reda),
4.    
obveznosti, ki niso zajete v 1., 2. ali 3. točki tega odstavka,
in bi se v primeru stečajnega postopka nad banko poplačale po poplačilu
navadnih terjatev do banke (obveznosti četrtega reda).
261.b člen
(ugotavljanje vrednosti sredstev)
(1) Banka Slovenije odloči o prenehanju ali
konverziji kvalificiranih obveznosti na podlagi ocene vrednosti sredstev banke,
ki jo izdela neodvisni cenilec podjetij tako, da oceni:
-      
višino poplačila kvalificiranih obveznosti iz sredstev banke ob predpostavki
nedelujočega podjetja in
-      
emisijsko vrednost novih delnic banke, ki se izdajo ob povečanju
osnovnega kapitala banke s konverzijo kvalificiranih obveznosti, ob predpostavki
delujočega podjetja.
(2) Pri oceni vrednosti na podlagi
prejšnjega odstavka se ne upoštevajo morebitni učinki ukrepov državne pomoči
banki ali ukrepov Banke Slovenije za likvidnostno pomoč banki.
(3) Kadar zaradi nujnosti ukrepa ni mogoče
pravočasno pridobiti ocene iz prvega odstavka, oceno vrednosti izdela Banka
Slovenije.
261.c člen
(obseg prenehanja ali konverzije
kvalificiranih obveznosti)
(1) Banka Slovenije v odločbi o prenehanju
kvalificiranih obveznosti iz drugega odstavka 261.a člena tega zakona določi
prenehanje kvalificiranih obveznosti banke v obsegu, ki je potreben zaradi
pokrivanja izgube banke, z upoštevanjem vrednotenja sredstev v skladu s
prejšnjim členom.
(2) Banka Slovenije v odločbi o konverziji
kvalificiranih obveznosti iz tretjega odstavka 261.a člena tega zakona odloči o
konverziji kvalificiranih obveznosti v navadne delnice banke v obsegu, ki je
potreben za doseganje kapitalske ustreznosti banke v skladu z zahtevami Banke
Slovenije.
261.d člen
(druga pravila o konverziji kvalificiranih
obveznosti)
V odločbi o konverziji kvalificiranih
obveznosti mora Banka Slovenije pri določitvi razmerja iz 3. točke tretjega
odstavka 261.a člena tega zakona upoštevati vrednost kvalificiranih obveznosti,
ki so predmet stvarnih vložkov, na podlagi cenitve iz 261.b člena tega zakona,
in glede na verjetni delež poplačila teh terjatev v primeru prenehanja banke,
če ne bi bili izrečeni izredni ukrepi.
261.e člen
(pravice upnikov v primeru prenehanja ali
konverzije kvalificiranih obveznosti)
(1) Upniki kvalificiranih obveznosti niso
upravičeni zahtevati od banke povračila škode ali uveljavljati drugih
zahtevkov, ki so pogodbeno dogovorjeni za primer kršitve ali neizpolnitve
pogodbenih obveznosti banke, če je kršitev ali neizpolnitev pogodbenih
obveznosti banke posledica izrednega ukrepa na podlagi tega zakona. Pogodbena
ureditev, ki bi bila v nasprotju s to določbo, je nična.
(2) Učinki izrednega ukrepa prenehanja ali
konverzije kvalificiranih obveznosti se ne štejejo kot upravičen razlog za
predčasno razvezo ali odstop od pogodbe, ki jo je pogodbena stranka sklenila z
banko, in ki določa pravico do predčasne razveze ali odstopa od pogodbe v
primeru kršitve ali neizpolnitve pogodbenih obveznosti. Prav tako se izredni
ukrep iz prejšnjega stavka, ne glede na besedilo pogodbe med banko in nasprotno
pogodbeno stranko, ne šteje kot upravičen razlog za dospetje drugih obveznosti
iz pogodbe. Pogodbena ureditev, ki bi bila v nasprotju s to določbo, je nična.
(3) Prejšnji odstavek se uporablja tudi v
primeru dogovora, ki ga je banka sklenila z nasprotno pogodbeno stranko, in ki
določa pravico nasprotne pogodbene stranke, da v primeru neizpolnitve ali druge
kršitve pogodbenih obveznosti iz katerekoli pogodbe, ki je sklenjena med
strankama in za katero velja dogovor, šteje svojo nasprotno terjatev iz
katerekoli pogodbe, za katero velja dogovor, kot dospelo, ali da uveljavlja
pravico do predčasne razveze ali do odstopa od posamezne ali vseh pogodb, za
katere velja dogovor.
(4) Prejšnji odstavek se uporablja tudi za
pogodbe, ki so sklenjene med banko in drugo osebo, ki je na podlagi dogovora
med banko in nasprotno stranko vključena v dogovor.
(5) Za potrebe drugega, tretjega in
četrtega odstavka tega člena se kot pogodba upoštevajo tudi finančni
instrumenti, katerih imetnik ali izdajatelj je banka.
7.7.3. Prodaja
vseh delnic banke
262. člen
(odločba o
prodaji vseh delnic banke)
(1) Banka Slovenije na podlagi odločbe o
prodaji vseh delnic banke objavi javni poziv za predložitev zavezujočih ponudb
za nakup delnic banke ter določi rok za predložitev ponudb. Po poteku roka za
predložitev zavezujočih ponudb za nakup delnic Banka Slovenije odloči o izbiri
ponudbe (v nadaljnjem besedilu: odločba o izbiri ponudbe) in obrazloži merila
za izbiro ponudbe, če je prejela več ponudb za odkup delnic.
(2) Ne glede na prvi odstavek tega člena
lahko Banka Slovenije v odločbi o prodaji vseh delnic banke odloči, da se
delnice prodajo kupcu tudi brez objave javnega poziva, če je takojšnja prodaja
in prenos delnic na kupca nujna, da se zagotovijo pogoji za uspešno izvedbo
izrednih ukrepov in odpravijo razlogi za povečano tveganje v banki (v
nadaljnjem besedilu: odločba o takojšnji prodaji delnic).
(3) Če so delnice banke uvrščene v
trgovanje na organiziranem trgu, lahko Banka Slovenije v odločbi o prodaji vseh
delnic banke odloči, da se delnice prodajo po pravilih trgovanja na tem trgu (v
nadaljnjem besedilu: odločba o prodaji delnic na organiziranem trgu), če oceni,
da z zbiranjem ponudb v skladu s prvim odstavkom tega člena verjetno ne bo
mogoče doseči ugodnejših pogojev prodaje.
(4) Delnice banke se prenesejo kupcu na
podlagi odločbe o izbiri ponudbe v skladu s prvim odstavkom tega člena ali
odločbe o takojšnji prodaji delnic v skladu z drugim odstavkom tega člena po
celotnem plačilu kupnine. V roku osmih dni po prejemu kupnine izda Banka
Slovenije sklep o prenosu delnic na kupca in izda klirinškodepotni družbi
nalog, da v centralnem registru opravi prenos delnic na kupca.
(5) Če sodišče v postopku sodnega varstva
proti odločbi o izbiri ponudbe, odločbi o takojšnji prodaji delnic ali odločbi
o prodaji delnic na organiziranem trgu ugotovi, da so podani razlogi, zaradi
katerih bi lahko sodišče odločbo odpravilo in samo odločilo o stvari, odločbe
ne odpravi, ampak s sodbo ugotovi nezakonitost odločbe. Imetnik lahko v tem
primeru uveljavlja morebitne odškodninske zahtevke proti Banki Slovenije v
pravdi.
(6) Iz prejete kupnine se najprej poplačajo
stroški, ki so nastali s prodajo delnic, preostanek kupnine pa se v roku osmih
dni izroči predhodnemu imetniku. Če v času prodaje na delnicah obstajajo
pravice tretjih, se te pravice po prodaji delnic vzpostavijo na kupnini,
delnice pa se prenesejo kupcu proste vseh bremen. Banka Slovenije v primeru
pravic tretjih na kupnini sredstva za račun prejšnjega imetnika vodi na
posebnem računu kot brezobrestni vpogledni depozit.
7.7.4. Povečanje
osnovnega kapitala banke
262.a člen
(odločba o
povečanju osnovnega kapitala)
(1) Banka
Slovenije z odločbo o povečanju osnovnega kapitala določi emisijski znesek
novih delnic, ki jih bo vplačal investitor. Banka Slovenije za namen določitve
emisijskega zneska novih delnic pridobi oceno neodvisnega cenilca podjetij.
(2) Banka
Slovenije lahko z odločbo o povečanju osnovnega kapitala iz prejšnjega odstavka
odloči, da se zaradi izvedbe povečanja osnovnega kapitala izdajo nove navadne
delnice banke.
(3) Za povečanje osnovnega kapitala banke s
stvarnimi vložki se smiselno uporabljajo določbe 249.c člena tega zakona.
(4) Banka Slovenije lahko v odločbi o
povečanju osnovnega kapitala banke določi, da vpis in vplačilo delnic na
podlagi odločbe o povečanju osnovnega kapitala učinkuje pod odložnim pogojem,
če bo zagotovljeno povečanje osnovnega kapitala v določenem minimalnem znesku.
(5) Po poteku roka za vpis in vplačilo
delnic na podlagi odločbe o povečanju osnovnega kapitala, Banka Slovenije izda
odločbo o potrditvi povečanja osnovnega kapitala, če je na podlagi vpisanih in
vplačanih delnic zagotovljeno minimalno povečanje osnovnega kapitala v skladu z
odločbo o povečanju osnovnega kapitala.
(6) V odločbi o potrditvi povečanja
osnovnega kapitala Banka Slovenije ugotovi:
1.    
da so nove delnice vplačane in
2.    
da je osnovni kapital spremenjen in se izdajo nove delnice.
(7) Banka Slovenije je upravičena zaradi
izvedbe povečanja osnovnega kapitala iz prvega odstavka tega člena v imenu
banke:
1.    
predlagati vpis sklepa o povečanju osnovnega kapitala v sodni
register,
2.    
objaviti poziv upnikom za vpis in vplačilo delnic na podlagi tega
sklepa,
3.    
imenovati revizorja za pregled povečanja osnovnega kapitala s
stvarnimi vložki,
4.    
določiti prečiščeno besedilo statuta banke ob upoštevanju
povečanja osnovnega kapitala,
5.    
predlagati vpis povečanja osnovnega kapitala in s tem povezano
spremembo statuta banke v sodni register,
6.    
dati nalog centralni klirinškodepotni družbi za izdajo novih delnic
banke.
7.7.5. Prenos
premoženja in obveznosti banke na prevzemno družbo
262.b člen
(prenos premoženja in obveznosti)
(1) Banka Slovenije z odločbo opredeli
premoženje banke, ki se prenese na prevzemno družbo, ter nadomestilo za prenos
premoženja v obliki hkratnega prenosa obveznosti banke ali v obliki drugega
ustreznega nadomestila (v nadaljnjem besedilu: odločba o prenosu).
(2) Ne glede na določbo prvega odstavka
tega člena, predmet prenosa ne morejo biti kvalificirane obveznosti banke iz šestega odstavka 261.a člena tega
zakona.
(3) Pri prenosu obveznosti banke Banka
Slovenije upošteva načelo enakega obravnavanja upnikov banke, ki so glede
poplačila svojih terjatev v primeru stečaja banke v enakem položaju. Terjatve
upnikov do banke iz naslova zajamčenih vlog po tretjem odstavku 310. člena tega
zakona se obravnavajo kot prednostne terjatve. Banka Slovenije lahko v odločbi
o prenosu določi, da se na prevzemno družbo prenese le sorazmerni del
obveznosti banke do upnikov istega razreda.
(4) Če so predmet prenosa terjatve ali
obveznosti banke, ki so zavarovane s stvarnimi pravicami na premoženju ali s
poroštvom, garancijo ali drugo zavezo tretje osebe, se te terjatve oziroma
obveznosti prenesejo na prevzemno družbo skupaj pravicami zavarovanja oziroma upravičenji
v razmerju do tretjih oseb, ne glede na morebitne omejitve glede prenosljivosti
teh pravic, ki bi izhajale iz prepovedi prenosa, zahteve po pridobitvi soglasja
ali dovoljenja za prenos ali druge podobne omejitve, ki so določene v drugem
predpisu ali v pogodbi.
(5) Če je predmet prenosa premoženje banke
na katerem so vzpostavljene pravice zavarovanja v korist upnikov, se to
premoženje lahko prenese na prevzemno družbo le, če se hkrati prenesejo tudi
obveznosti banke, ki so zavarovane s tem premoženjem, vsaj v višini, ki je
enaka vrednosti prenesenega premoženja na dan prenosa.
(6) Pogodbe, ki jih je sklenila banka v
zvezi z izvajanjem finančnih storitev, se prenesejo v vsebini, ki je
dogovorjena med strankami v trenutku prenosa. Prevzemna družba prevzame vse
obveznosti in pravice, ki so na podlagi takšnih pogodb priznane banki.
(7) Odločba o prenosu se objavi na spletnih
straneh za objave v zvezi s postopki insolventnosti.
262.c člen
(vrednost premoženja in nadomestila ob
prenosu)
(1) Prenos premoženja in določitev
ustreznega nadomestila za prenos premoženja se izvede na podlagi ocenjene
vrednosti premoženja in obveznosti, po stanju na dan prenosa in z upoštevanjem
zadnjega razpoložljivega izkaza finančnega položaja. Pri določanju vrednoti
premoženja se ne upoštevajo plačila in premoženje, ki ga je banka pridobila v
okviru državnih ukrepov za pomoč banki oziroma v okviru državnih pomoči ali
pomoči Banke Slovenije.
(2) Banka Slovenije v odločbi o prenosu
opredeli ocenjeno vrednost premoženja in obveznosti, ki so predmet prenosa
oziroma vrednosti nadomestila, ki ga mora zagotovit prevzemna družba, ter
opredeli metode vrednotenja, ki jih je uporabila.
(3) Banka Slovenije v odločbi o prenosu
premoženja banke na prevzemno družbo imenuje pooblaščenega ocenjevalca
vrednosti podjetij, ki mora v roku šestih mesecev izdelati dokončno oceno
vrednosti premoženja, ki je predmet prenosa, oziroma določiti dokončno višino
nadomestila za prenos premoženja, z upoštevanjem prvega odstavka tega člena.
(4) Če je skupna vrednost prenesenega
premoženja, ki jo ugotovi pooblaščeni ocenjevalec vrednosti podjetij, na dan
prenosa višja kot skupna vrednost obveznosti, ki so bile prenesene na prevzemno
družbo, oziroma višja od vrednosti nadomestila za prenos, Banka Slovenije izda
novo odločbo o prenosu dodatnih obveznosti na prevzemno družbo oziroma odločbo
o dodatnem nadomestilu, ki ga mora zagotoviti prevzemna družba.
(5) Če je skupna vrednost prenesenega
premoženja, ki jo ugotovi pooblaščeni ocenjevalec vrednosti podjetij, na dan
prenosa nižja kot skupna vrednost prenesenih obveznosti, ki so bile prenesene
na prevzemno družbo, Banka Slovenije izda odločbo o prenosu dodatnega
premoženja na prevzemno družbo, če banka še razpolaga s premoženjem, ki je
primerno za prenos. V nasprotnem primeru lahko prevzemna družba uveljavlja
terjatev do banke v višini ugotovljenega primanjkljaja v roku osem dni po
prejemu poročila pooblaščenega ocenjevalca vrednosti podjetij.
(6) Terjatev prevzemne družbe iz petega
odstavka tega člena se v stečaju banke poplača pred drugimi navadnimi upniki
banke. Če se je nad banko začel stečajni postopek pred dokončnim poročilom
pooblaščenega ocenjevalca vrednosti podjetij, morebitni potek rokov za prijavo
terjatev v skladu z zakonom, ki ureja stečaje gospodarskih družb ne vpliva na
pravico prevzemne družbe, da uveljavlja svojo terjatev v stečajnem postopku v
roku iz petega odstavka tega člena.
262.č člen
(nadomestilo za prenos)
(1) Nadomestilo za prenos, ki ga zagotovi
prevzemna družba na podlagi odločbe o prenosu, mora zagotavljati ustrezno
protivrednost pozitivnega salda premoženja, ki se prenaša, v trenutku prenosa
premoženja.
(2) Nadomestilo za prenos se lahko zagotovi
v obliki:
1.    
prevzema obveznosti banke,
2.    
denarnega nadomestila ali
3.    
vrednostnih papirjev, katerih izdajatelj je prevzemna družba ali
njena nadrejena družba.
(3) Banka Slovenije v odločbi o prenosu
določi rok, do katerega mora prevzemna družba banki zagotoviti nadomestilo iz
2. in 3. točke drugega odstavka tega člena.
(4) Če bo prevzemna družba zagotovila nadomestilo
v obliki vrednostnih papirjev, lahko Banka Slovenije pred izdajo odločbe o
prenosu zahteva od prevzemne družbe, da predloži dokazila, da razpolaga z
vrednostnimi papirji, ki so predmet nadomestila oziroma, da so izvedeni vsi
postopki izdajatelja, ki so potrebni za izdajo teh vrednostnih papirjev.
262.d člen
(prevzemna družba)
(1) Obveznosti banke do imetnikov vlog se v
postopku z izrednimi ukrepi lahko prenesejo na banke s sedežem v Republiki
Sloveniji.
(2) Banka Slovenije lahko od prevzemne
družbe pred izdajo odločbe o prenosu zahteva predložitev vseh informacij in
dokumentacije, ki je pomembna za presojo učinkov prenosa na poslovanje banke
oziroma prevzemne družbe.
262.e člen
(učinki prenosa)
(1) Pravni učinki prenosa premoženja in
obveznosti banke na prevzemno družbo nastanejo z dnem objave odločbe o prenosu.
Za prevzemno družbo učinkuje prenos le, če je prevzemna družba podala Banki
Slovenije soglasje za prevzem premoženja in obveznosti, ki so določene v
odločbi o prenosu, preden Banka Slovenije o prenosu premoženja odloči z
odločbo.
(2) Z dnem prenosa se premoženje in
obveznosti, ki so opredeljene v odločbi o prenosu, prenesejo na prevzemno
družbo. Prenos premoženja in obveznosti banke na prevzemno družbo na podlagi
odločbe o prenosu učinkuje v razmerju med banko in prevzemno družbo ter v
razmerju do posameznega upnika oziroma dolžnika ne glede na morebitne omejitve
glede prenosljivosti tega premoženja oziroma obveznosti, ki bi izhajale iz
prepovedi prenosa, zahteve po pridobitvi soglasja ali dovoljenja za prenos ali
druge podobne omejitve, ki so določene v predpisu ali v pogodbi.
(3) Za veljavnost in učinke prenosa
premoženja in obveznosti na prevzemno družbo na podlagi odločbe o prenosu
premoženja in obveznosti banke se v razmerju do upnikov oziroma dolžnikov banke
ne zahteva nobeno dodatno dejanje banke ali prevzemne družbe, ki je določeno s
pogodbo oziroma s predpisi, ki se uporabljajo v zvezi s prenosom tega
premoženja oziroma obveznosti.
(4) Šteje se, da od trenutka prenosa
premoženja in obveznosti banke na prevzemno družbo, banka ravna za račun
prevzemne družbe. Prevzemna družba od trenutka prenosa premoženja in obveznosti
banke vstopi v položaj banke glede izvajanja pravic in obveznosti v razmerju do
tretjih oseb v zvezi s prenesenim premoženjem in obveznostmi.
(5) Če kot prevzemna družba nastopa banka,
ki v trenutku prenosa premoženja in obveznosti nima ustreznega dovoljenja Banke
Slovenije za opravljanje storitev, ki so vezane na premoženje in obveznosti, ki
so predmet prenosa, se šteje, da je bilo z odločbo o prenosu premoženja in
obveznosti izdano tudi ustrezno dovoljenje Banke Slovenije prevzemni banki za
opravljanje teh storitev.
(6) Na podlagi odločbe o prenosu premoženja
in obveznosti lahko banka in prevzemna družba uveljavljata vsa upravičenja, ki
so potrebna za pridobitev premoženja na podlagi prenosa oziroma nadomestila za
prenos v razmerju do tretjih oseb in v ustreznih registrih in evidencah.
262.f člen
(učinek prenosa na pogodbe)
(1) Prenos premoženja oziroma obveznosti na
prevzemno družbo kot izredni ukrep na podlagi tega zakona se ne šteje kot
upravičen razlog za razvezo pogodbe oziroma za odstop od pogodbe iz katere
izhaja takšna terjatev oziroma obveznost. Pogodbena ureditev, ki bi bila v nasprotju
s to določbo, je nična.
(2) Ne glede na prvi odstavek tega člena,
se pogodba lahko razveže oziroma odpove, če:
1.    
razlogi za razvezo ali odpoved pogodbe vključujejo tudi druge
okoliščine in ne zgolj prenosa premoženja oziroma pogodbenega razmerja na
prevzemno družbo,
2.    
razlogi za razvezo ali odpoved pogodbe izhajajo iz okoliščin,
povezanih s prevzemno družbo.
262.g člen
(ukrepi zoper banko po prenosu)
Banka Slovenije lahko po prenosu premoženja
na podlagi odločbe o prenosu zoper banko:
1.    
odvzame dovoljenje za opravljanje bančnih oziroma drugih storitev,
za katere je banka pridobila dovoljenje Banke Slovenije v skladu s tem zakonom,
če ugotovi, da so izpolnjeni pogoji za odvzem dovoljenja po tem zakonu ali
2.    
predlaga začetek stečajnega postopka, če so izpolnjeni pogoji iz
320. člena tega zakona.
7.7.6. Skupne
določbe za izredne ukrepe
262.h člen
(razkritje zaupnih informacij)
(1) Ne glede na 228. člen tega zakona lahko
Banka Slovenije razkrije zaupne informacije o banki subjektom, ki sodelujejo
pri izvajanju izrednih ukrepov po tem zakonu, kadar je takšno razkritje nujno
za uspešno izvedbo teh ukrepov in le v obsegu, ki je nujen v razmerju do
posameznega subjekta.
(2) Subjekti, ki pridobijo zaupne
informacije v zvezi z izvajanjem ukrepov iz prvega odstavka tega člena, morajo
te informacije varovati v skladu z 228. členom tega zakona.
262.i člen
(izključitev obvezne prevzemne ponudbe)
(1) Osebi, ki je pridobila delnice banke z
glasovalno pravico v postopku z izrednimi ukrepi na podlagi tega zakona in tako
preseže prevzemni ali dodatni prevzemni prag ni treba dati obvezne prevzemne
ponudbe za preostale delnice banke.
(2) Banki, ki je pridobila vrednostne
papirje ciljne družbe, za katero se uporablja ZPre-1, kot stvarni vložek pri
povečanju osnovnega kapitala banke v postopku z izrednimi ukrepi na podlagi
tega zakona in tako preseže prevzemni ali dodatni prevzemni prag ni treba dati
obvezne prevzemne ponudbe za preostale delnice te družbe.
(3) Oseba, ki je pridobila delnice banke z
glasovalno pravico v postopku z izrednimi ukrepi na podlagi tega zakona, izgubi
glasovalne pravice, če v dveh letih od pridobitve delnic v skladu s tem členom
ne ravna v skladu z ZPre-1.
(4) O pridobitvi vrednostnih papirjev na
način iz prvega oziroma drugega odstavka tega člena in odsvojitvi tako
pridobljenih vrednostnih papirjev mora pridobitelj oziroma odsvojitelj iz
prvega odstavka tega člena oziroma banka iz drugega odstavka tega člena
obvestiti Agencijo za trg vrednostnih papirjev v treh delovnih dneh od
pridobitve oziroma odsvojitve.
263. člen
(ocena rezultatov
izrednih ukrepov)
(1) Banka
Slovenije na podlagi poročil izredne uprave in drugih okoliščin najmanj enkrat
na tri mesece oceni uspešnost izrednih ukrepov glede na cilje iz 253.b člena
tega zakona.
(2) Če Banka
Slovenije oceni, da se med trajanjem izrednih ukrepov stanje banke ni toliko
izboljšalo, da bi bila banka sposobna zagotoviti dolgoročno uspešno poslovanje
v skladu s tem zakonom in drugimi veljavnimi predpisi, izda odločbo o začetku
prisilne likvidacije ali o ugotovitvi pogojev za začetek stečaja banke.
264. člen
(črtan)
265. člen
(črtan)
7.8. Prisilna likvidacija
7.8.1. Splošne določbe
266. člen
(razlogi za začetek prisilne likvidacije)
(1) Banka Slovenije izda odločbo o začetku
prisilne likvidacije:
1.    
če je banki odvzeto dovoljenje za opravljanje bančnih storitev,
2.    
če je dovoljenje za opravljanje bančnih storitev prenehalo zaradi
razlogov iz 1. ali 2. točke prvega odstavka 87. člena tega zakona in skupščina
banke v dveh mesecih po izdaji odločbe iz drugega odstavka 87. člena tega
zakona ni sprejela sklepa o likvidaciji banke iz 76. člena ali sklepa o
spremembi dejavnosti banke iz 80. člena tega zakona,
3.    
če nastopijo okoliščine iz drugega odstavka 263. člena tega
zakona in ni pogojev za začetek stečajnega postopka.
(2) Banka Slovenije izda odločbo o začetku
prisilne likvidacije:
1.    
v primeru iz 1. točke prejšnjega odstavka: hkrati z izdajo
odločbe o odvzemu dovoljenja,
2.    
v primeru iz 2. točke prejšnjega odstavka: v osmih dneh po izteku
dvomesečnega roka za sprejetje sklepa o likvidaciji ali o spremembi dejavnosti
banke,
3.    
v primeru iz 3. točke prejšnjega odstavka: v osmih dneh, ko Banka
Slovenije ugotovi okoliščine iz drugega odstavka 263. člena tega zakona.
267. člen
(likvidacijski upravitelji)
(1) Z odločbo o začetku prisilne
likvidacije Banka Slovenije imenuje enega ali več likvidacijskih upraviteljev
ter določi vrsto in obseg poslov, ki jih opravlja posamezni likvidacijski
upravitelj.
(2) Likvidacijski upravitelj je dolžan
redno in na primeren način obveščati vse upnike o poteku postopka likvidacije.
(3) Banka Slovenije z odločbo iz prvega
odstavka tega člena določi vsebino obvestil in roke iz drugega odstavka tega
člena.
268. člen
(pravne posledice prisilne likvidacije)
(1) Z dnem vročitve odločbe o prisilni likvidaciji banki prenehajo funkcije članom uprave banke in prenehajo vse pristojnosti in pooblastila članom uprave in članom
nadzornega sveta banke ter pooblastila skupščine, razen pristojnosti za sprejem
predloga likvidacijskega upravitelja za razdelitev premoženja delničarjem iz
prvega odstavka 416. člena ZGD-1.
(2) V postopku prisilne likvidacije
izvršuje pristojnosti nadzornega sveta banke in pristojnosti skupščine, razen
pristojnosti za sprejem predloga likvidacijskega upravitelja za razdelitev
premoženja delničarjem iz prvega odstavka 416. člena ZGD-1, Banka Slovenije.
269. člen
(uporaba določb za prisilno likvidacijo)
Če v pododdelku 7.8.1. tega zakona ni
drugače določeno, se za prisilno likvidacijo banke smiselno uporabljajo:
1.    
405., 407., 411., 412., 415. člen, prvi odstavek
416. člena, 417., 418., 419., 420., 421., 423. in 424. člen ZGD-1 ter
2.    
257. člen, tretji odstavek 258. člena in 259. člen
tega zakona.
270. člen
(prepoved sklepanja novih poslov)
V postopku prisilne likvidacije banka ne
sme sklepati nobenih novih poslov, razen tistih, ki so potrebni za unovčenje likvidacijske
mase.
271. člen
(nastop stečajnega razloga)
Če likvidacijski upravitelj ugotovi, da
premoženje banke ne zadošča za poplačilo vseh terjatev upnikov banke ali da
banka nima zadosti likvidnih sredstev, da bi lahko ob dospelosti izplačala vse
terjatve upnikov, mora o tem nemudoma obvestiti Banko Slovenije.
7.8.2. Posebne
določbe za priznanje učinkov ukrepov pristojnih organov zoper banke, ki
opravljajo storitve v drugi državi članici, in za banko države članice, ki
opravlja storitve v Republiki Sloveniji
272. člen
(neposredni učinek odločb pristojnih
organov držav članic)
(1) Ukrep pristojnega organa države članice
o začetku postopka zoper banko države članice, ki opravlja bančne in druge
vzajemno priznane finančne storitve v Republiki Sloveniji neposredno ali preko
podružnice, in se izreče banki države članice zaradi prenehanja ali
reorganizacije banke, ima brez posebnega postopka priznanja in izvršitve
odločbe pristojnega organa države članice neposredni učinek na območju
Republike Slovenije, in sicer takoj, ko postane izvršljiv v državi članici.
(2) Postopki iz prejšnjega odstavka za
prenehanje banke vključujejo vse postopke, ki imajo splošne učinke in jih
uvedejo, spremljajo in nadzirajo upravni ali sodni organi države članice, da bi
unovčili premoženje banke, vključno s postopki, ki se zaključijo s poravnavo
ali drugim podobnim ukrepom.
(3) Postopki iz prvega odstavka tega člena
za reorganizacijo banke vključujejo ukrepe, o katerih odloči pristojni organ
države članice sedeža za ohranitev ali ponovno vzpostavitev finančno trdnega
položaja banke, in ki lahko vplivajo na že veljavne pravice tretjih oseb,
vključno z ukrepi, ki vključujejo možnost začasne ustavitve plačil in
izvršilnih ukrepov ali znižanje obveznosti.
273. člen
(obveščanje
nadzornih organov druge države članice o izrednih ukrepih in o začetku postopka
prisilne likvidacije)
(1) Če banka
opravlja bančne in druge vzajemno priznane finančne storitve v drugi državi
članici, Banka Slovenije o tem, da bo izdala odločbo o izrednem ukrepu, ki vključuje
ukrep prenehanja ali konverzije kvalificiranih obveznosti banke ali odločbo o
začetku postopka prisilne likvidacije, obvesti pristojni nadzorni organ države
članice, v kateri ima banka podružnico ali v kateri neposredno opravlja bančne
in druge vzajemno priznane finančne storitve. V obvestilu mora navesti tudi
pravne posledice in dejanske učinke izdane odločbe.
(2) Če zaradi zaščite interesov strank
banke oziroma zaradi drugih javnih koristi z izdajo odločbe iz prvega odstavka
tega člena ni mogoče odlašati, Banka Slovenije obvesti nadzorni organ države
članice takoj po izdaji odločbe.
274. člen
(objava povzetka
odločbe o izrednem ukrepu in o začetku postopka prisilne likvidacije v Uradnem
listu EU)
(1) Banka Slovenije mora odločbo iz prvega
odstavka 273. člena tega zakona v obliki povzetka objaviti v Uradnem listu EU
in v dveh dnevnih časopisih, ki izhajata na celotnem območju države članice, v
kateri ima banka podružnico ali v kateri neposredno opravlja bančne in druge
vzajemno priznane finančne storitve.
(2) Povzetek mora biti objavljen v uradnem
jeziku države članice, v kateri ima banka podružnico ali v kateri neposredno
opravlja bančne in druge vzajemno priznane finančne storitve. Povzetek mora
obsegati:
1.    
razloge in pravno podlago za izdajo odločbe,
2.    
morebitne roke za vložitev pravnega sredstva zoper odločbo ter
3.    
ime in naslov pristojnega organa, pri katerem se vloži pravno
sredstvo zoper odločbo.
(3) V primeru odločbe o prisilni
likvidaciji mora povzetek iz prejšnjega odstavka obsegati tudi:
1.    
ime in naslov organa, ki vodi postopek prisilne likvidacije,
2.    
pravo, ki se uporablja za postopek prisilne likvidacije,
3.    
imena likvidacijskih upraviteljev,
4.    
rok za prijavo terjatev in pravne posledice, če upnik terjatve ne
prijavi.
275. člen
(prijava terjatev upnikov iz države
članice)
Upnik lahko prijavi terjatev v
likvidacijsko maso v slovenskem jeziku ali v uradnem jeziku države članice,
kjer ima prebivališče oziroma sedež. Likvidacijski upravitelj lahko zahteva od
upnika, da predloži prevod prijave terjatve v slovenski jezik.
276. člen
(pristojnosti likvidacijskega upravitelja)
(1) Banka Slovenije lahko likvidacijskega
upravitelja z odločbo o začetku prisilne likvidacije nad banko pooblasti za
izvrševanje njegovih pristojnosti tudi na območju države članice, v kateri ima
ta banka podružnico.
(2) Likvidacijski upravitelj lahko imenuje
tudi osebe za pomoč, in če je to primerno, za zastopanje v državi članici, v
kateri ima banka podružnico.
(3) Likvidacijski upravitelj, imenovan z
odločbo nadzornega organa države članice sedeža banke, ki ima podružnico v
Republiki Sloveniji, lahko opravlja dejanja v postopku prisilne likvidacije v
Republiki Sloveniji s pristojnostmi, ki jih ima v državi članici, razen tistih,
ki pomenijo uporabo prisilnih ukrepov. Pri tem mora spoštovati predpise
Republike Slovenije.
(4) Likvidacijski upravitelj se mora pri
izvrševanju pristojnosti po prvem oziroma tretjem odstavku tega člena izkazati
z overjenim izvodom izvirnika odločbe o imenovanju.
(5) Banka Slovenije lahko od
likvidacijskega upravitelja iz tretjega odstavka tega člena, ki opravlja
dejanja v postopku prisilne likvidacije v Republiki Sloveniji, zahteva, da ji
predloži prevod odločbe o imenovanju v slovenski jezik.
7.8.3. Posebna določba za prisilno
likvidacijo podružnice banke tretje države
277. člen
(prisilna likvidacija podružnice banke
tretje države)
(1) Če Banka Slovenije začne postopek
prisilne likvidacije nad podružnico banke tretje države, mora še pred izdajo
odločbe obvestiti vse nadzorne organe držav članic, v katerih ima ta banka
podružnice. V obvestilu mora navesti pravne posledice in dejanske učinke takega
postopka.
(2) Če zaradi zaščite interesov strank
banke oziroma zaradi drugih javnih koristi s sprejemom odločbe iz prvega
odstavka ni mogoče odlašati, Banka Slovenije obvesti nadzorne organe takoj po
izdaji odločbe.
(3) Banka Slovenije mora v postopku
prisilne likvidacije iz prvega odstavka tega člena, uskladiti svoja dejanja z
dejanji nadzornih organov drugih držav članic. Ta obveznost velja tudi za
likvidacijske upravitelje.
7.9. Posebne določbe za posamezne vrste
nadzorov
7.9.1. Nadzor nad poslovanjem banke v
državi članici
278. člen
(prenehal
veljati)
278.a člen
(prenehal
veljati)
279. člen
(prenehal
veljati)
280. člen
(prenehal
veljati)
281. člen
(prenehal
veljati)
7.9.2. Nadzor nad poslovanjem banke
države članice v Republiki Sloveniji
282. člen
(prenehal
veljati)
283. člen
(prenehal
veljati)
284. člen
(prenehal
veljati)
285. člen
(prenehal
veljati)
286. člen
(prenehal
veljati)
7.9.3. Nadzor na konsolidirani podlagi
287. člen
(prenehal
veljati)
288. člen
(prenehal
veljati)
289. člen
(prenehal
veljati)
290. člen
(prenehal
veljati)
291. člen
(prenehal
veljati)
291.a člen
(prenehal
veljati)
292. člen
(prenehal
veljati)
293. člen
(prenehal
veljati)
294. člen
(prenehal
veljati)
294.a člen
(prenehal
veljati)
295. člen
(prenehal
veljati)
296. člen
(prenehal
veljati)
297. člen
(prenehal
veljati)
298. člen
(prenehal
veljati)
299. člen
(prenehal
veljati)
300. člen
(prenehal
veljati)
301. člen
(prenehal
veljati)
302. člen
(prenehal
veljati)
303. člen
(prenehal
veljati)
304. člen
(prenehal
veljati)
304.a člen
(prenehal
veljati)
305. člen
(prenehal
veljati)
306. člen
(prenehal
veljati)
307. člen
(prenehal
veljati)
7.9.4. Nadzor nad drugimi osebami
308. člen
(prenehal
veljati)
309. člen
(prenehal
veljati)
309.a člen
(prenehal
veljati)
8. POGLAVJE: 
ZAJAMČENE VLOGE
(prenehalo veljati)
310. člen
(prenehal
veljati)
310.a člen
(črtan)
311. člen
(prenehal
veljati)
311.a člen
(prenehal
veljati)
312. člen
(prenehal
veljati)
313. člen
(prenehal
veljati)
314. člen
(prenehal
veljati)
314.a člen
(prenehal
veljati)
315. člen
(prenehal
veljati)
316. člen
(prenehal
veljati)
317. člen
(prenehal
veljati)
317.a člen
(prenehal
veljati)
317.b člen
(prenehal
veljati)
317.c člen
(prenehal
veljati)
9. POGLAVJE: 
STEČAJ BANKE
318. člen
(prepoved prisilne poravnave)
Nad banko ni mogoče začeti postopka
prisilne poravnave na podlagi
zakona, ki ureja prisilno poravnavo gospodarskih družb.
319. člen
(uporaba določb za stečajni postopek)
Če s tem zakonom ni drugače določeno, se za
stečaj banke uporabljajo določbe zakona, ki ureja stečaj gospodarskih družb.
320. člen
(stečajni razlogi)
(1) Banka Slovenije izda odločbo o
ugotovitvi pogojev za začetek stečajnega postopka:
1.    
če pri opravljanju nadzora nad banko ugotovi, da premoženje banke
ne zadošča za poplačilo vseh terjatev upnikov banke ali da banka ni sposobna
tekoče izpolnjevati svojih zapadlih obveznosti in
2.    
če oceni, da z izrednimi ukrepi v banki ni mogoče odpraviti
razlogov iz 1. točke tega odstavka ali če se v času trajanja izrednih ukrepov
položaj v banki ni izboljšal in banka kljub izrednim ukrepom ni odpravila
razlogov iz 1. točke tega odstavka.
(2) Pri ugotavljanju pogojev iz 1. točke prvega odstavka tega člena Banka Slovenije ne upošteva
obveznosti banke iz naslova finančnih instrumentov iz 133. in 134. člena tega zakona.
321. člen
(banka prevzemnica)
(1) Z odločbo o ugotovitvi pogojev za
začetek stečajnega postopka imenuje Banka Slovenije banko prevzemnico.
(2) Banka prevzemnica ima pravico do
povrnitve dejanskih stroškov, povezanih z izplačilom zajamčenih vlog.
322. člen
(začetek stečajnega postopka)
(1) Banka Slovenije mora pri pristojnem
sodišču vložiti predlog za začetek stečajnega postopka na dan izdaje odločbe o
ugotovitvi pogojev za začetek stečajnega postopka. Predlogu mora priložiti
odločbo o ugotovitvi pogojev za začetek stečajnega postopka.
(2) Sodišče brez odlašanja, najkasneje pa
naslednji delovni dan od prejema predloga iz prvega odstavka tega člena, izda
sklep o začetku stečajnega postopka brez ponovnega preizkusa pogojev za začetek
stečajnega postopka.
(3) Proti sklepu o začetku stečajnega
postopka iz drugega odstavka tega člena ni pritožbe.
(4) Banka Slovenije je oproščena plačila
taks v stečajnem postopku, ki ga sodišče začne na njen predlog iz prvega
odstavka tega člena.
322.a člen
(prijava in obravnava terjatev)
(1) Ne glede na določbe zakona, ki ureja
stečaj gospodarskih družb, se šteje, da so vse terjatve, ne glede na njihovo
višino, iz naslova vlog, ki štejejo kot zajamčene po tem zakonu, prijavljene v
stečajnem postopku z dnem predložitve zapisnika iz prvega odstavka 326. člena
tega zakona sodišču.
(2) Del terjatev iz prvega odstavka tega
člena, ki presega višino zajamčenih vlog po tem zakonu, se obravnava v skladu z
zakonom, ki ureja stečaj gospodarskih družb.
323. člen
(uporaba določil v postopku stečaja nad
banko, ki ima podružnico v drugi državi članici)
(1) V postopku stečaja nad banko, ki ima
podružnico v drugi državi članici, se smiselno uporabljajo tudi drugi odstavek
267. člena in 273. do 276. člen tega zakona, če ni v drugem in
tretjem odstavku tega člena določeno drugače.
(2) Sklep o začetku stečajnega postopka v
obliki povzetka v Uradnem listu EU in dveh dnevnih časopisih, ki izhajata na
celotnem območju države članice, v kateri ima banka podružnico, mora objaviti
stečajno sodišče.
(3) Za prijavo terjatev upnikov, katerih
vloge so zajamčene po tem zakonu, se uporablja 322.a člen tega zakona.
324. člen
(obveščanje znanih upnikov o začetku
stečajnega postopka nad banko, ki ima podružnico v državi članici)
(1) O izdaji odločbe o začetku stečajnega
postopka mora stečajni upravitelj posamično, v slovenskem jeziku, obvestiti
tudi vse znane upnike banke, katerih vloge niso zajamčene po tem zakonu in ki
so poslovali prek podružnice banke v državi članici in imajo prebivališče ali
sedež v državi članici, in sicer z obrazcem, na katerem je v vseh uradnih
jezikih EU naslov: »Poziv za prijavo terjatev. Roki, ki jih je treba
spoštovati«.
(2) Obvestilo iz prvega odstavka tega člena
mora vsebovati zlasti:
1.    
ime in naslov organa, ki bo vodil stečajni postopek,
2.    
rok, v katerem morajo upniki stečajnemu senatu prijaviti svoje
terjatve in posledice zamujenih rokov,
3.    
informacije o pravicah in dolžnostih upnikov v zvezi z začetkom
stečajnega postopka.
325. člen
(stečajni upravitelj)
(1) Stečajnega upravitelja imenuje sodišče
na predlog Banke Slovenije. Banka Slovenije lahko za stečajnega upravitelja
predlaga samo osebo, ki izpolnjuje pogoje za opravljanje funkcije stečajnega
upravitelja.
(2) Če nastopijo razlogi za razrešitev
stečajnega upravitelja, mora sodišče pred odločitvijo o njegovi razrešitvi o
razlogih obvestiti Banko Slovenije in jo pozvati, da se o razlogih izjavi v
roku, ki ne sme biti krajši od treh in ne daljši od osmih dni.
326. člen
(izplačilo zajamčenih vlog)
(1) Banka v stečaju in banka prevzemnica
morata v petih delovnih dneh po začetku stečajnega postopka ugotoviti stanje
vseh vlog iz prvega odstavka 322.a člena tega zakona na dan izdaje sklepa o
začetku stečajnega postopka nad banko in zapisnik poslati Banki Slovenije.
(2) Banka Slovenije potrdi zapisnik iz
prvega odstavka tega člena najkasneje v treh delovnih dneh po njegovem prejemu
in ga pošlje sodišču, ki vodi stečajni postopek.
(3) Banka Slovenije mora banki prevzemnici
zagotoviti likvidna sredstva za izplačilo zajamčenih vlog z aktiviranjem
jamstva po 316. členu tega zakona najkasneje do dneva začetka izplačevanja
zajamčenih vlog. Banka prevzemnica mora začeti izplačevati zajamčene vloge
najkasneje dvajseti delovni dan od dne izdaje odločbe iz prvega odstavka 320.
člena tega zakona.
(4) Zajamčene vloge v tujih valutah se
izplačajo v eurih v protivrednosti po deviznem tečaju, ki ga objavi Banka
Slovenije in velja na dan začetka stečajnega postopka.
(5) Izplačilo zajamčene vloge vlagatelju,
ki je obdolžen kaznivega dejanja pranja denarja, se zadrži do pravnomočne
odločitve sodišča.
(6) V primeru izjemnih okoliščin Banka
Slovenije lahko podaljša rok iz tretjega odstavka tega člena za največ deset
delovnih dni.
(7) Če vlagatelj, katerega vloga je
zajamčena po tem zakonu, v dveh mesecih od začetka izplačevanja zajamčenih vlog
pri banki prevzemnici ne izkoristi pravice do izplačila zajamčene vloge, se ta
vloga spremeni v vpogledno vlogo pri tej banki.
327. člen
(mnenje Banke Slovenije)
(1) Kadar sodišče v zvezi z unovčevanjem
stečajne mase po zakonu, ki ureja stečaj gospodarskih družb, odloča na podlagi
predhodnega mnenja upniškega odbora, mora v primeru stečaja banke pridobiti
tudi mnenje Banke Slovenije.
(2) Za mnenje Banke Slovenije iz prvega
odstavka tega člena se smiselno uporabljajo določbe zakona, ki ureja stečaj
gospodarskih družb, o mnenju upniškega odbora.
328. člen
(črtan)
329. člen
(terjatve iz naslova zajamčenih vlog)
(1) Terjatve na podlagi aktiviranja jamstva
iz tretjega odstavka 315. člena tega zakona uveljavlja Banka Slovenije v
stečajnem postopku nad banko v svojem imenu in za račun bank, ki so po
316. členu tega zakona vplačale ustrezen del sredstev, potrebnih za
izplačilo zajamčenih vlog.
(2) Terjatve iz prvega odstavka tega člena
se v stečajnem postopku nad banko obravnavajo kot prednostne terjatve.
(3) Stroški banke
prevzemnice iz drugega odstavka 321. člena tega zakona se povrnejo po
pravilih o stroških stečajnega postopka.
9.a POGLAVJE: PRAVNA OSEBA ZA UPRAVLJANJE TERJATEV BANK
(prenehalo
veljati)
329.a člen
(prenehal
veljati)
10. POGLAVJE: 
POSTOPEK ODLOČANJA BANKE SLOVENIJE V POSAMIČNIH ZADEVAH
(delno
prenehalo veljati)
10.1. Splošne določbe
330. člen
(uporaba določb o postopku)
(1) Banka Slovenije odloča o posamičnih
zadevah, za katere je pristojna po tem ali drugem zakonu, po postopku,
določenem v tem poglavju, razen če zakon za posamezno vrsto postopka določa drugače.
(2) Če ni v tem zakonu drugače določeno, se
za postopek odločanja Banke Slovenije uporabljajo določbe ZUP.
(3) Ne glede na določbo drugega odstavka
tega člena v postopku odločanja Banke Slovenije ni mogoče zahtevati vrnitve v
prejšnje stanje niti vložiti izrednih pravnih sredstev.
(4) O posamičnih zadevah odloča Svet Banke
Slovenije kot kolegijski organ. Postopek do izdaje odločbe vodi strokovni
delavec Banke Slovenije, ki izpolnjuje pogoje iz 31. člena ZUP in ki ga za
to pooblasti guverner Banke Slovenije.
331. člen
(izjave strank)
(1) Stranke dajejo svoje izjave pisno.
(2) V primeru iz drugega odstavka
333. člena tega zakona lahko stranke dajejo svoje izjave tudi ustno na
obravnavi.
332. člen
(možnost izjave)
(1) Banka Slovenije mora pred izdajo odločbe,
ki jo izda po uradni dolžnosti in proti kateri ni ugovora, stranko pozvati, da
se izjavi o dejstvih in okoliščinah, ki so pomembne za odločitev, če zakon v
posameznem primeru ne določa drugačnega načina zagotovitve možnosti stranki, da
se izjavi.
(2) Poziv iz prvega odstavka tega člena
mora obsegati:
1.    
določno navedbo dejstev in okoliščin, o katerih naj se stranka
izjavi, in dokazov, iz katerih ta dejstva izhajajo,
2.    
rok za izjavo, ki ne sme biti krajši od osmih dni,
3.    
pouk stranki, da mora izjavi priložiti listinske dokaze, če se
nanje sklicuje, in da po preteku roka za izjavo ne bo imela pravice navajati
novih dejstev in predlagati novih dokazov.
(3) V izjavi lahko stranka navaja dejstva,
iz katerih izhaja, da dejstva in okoliščine, navedene v pozivu iz prvega
odstavka tega člena, niso podane, in predlaga dokaze, s katerimi dokazuje
obstoj zatrjevanih dejstev. Če se stranka v izjavi sklicuje na listinske
dokaze, mora te dokaze izjavi priložiti.
(4) Če stranka izjavi ne priloži listinskih
dokazov, se ne uporabljajo določbe o nepopolnih vlogah, temveč Banka Slovenije
pri odločanju upošteva zgolj tiste dokaze, ki so izjavi priloženi.
(5) Po izteku roka za izjavo stranka nima
pravice navajati novih dejstev in predlagati novih dokazov.
(6) Ne glede na prvi odstavek tega člena, Banki Slovenije pred izdajo odločbe o izrednem ukrepu ni treba
pozvati strank, da se izjavijo o okoliščinah, pomembnih za izdajo odločbe.
(7) Določbe prvega do petega odstavka tega
člena se ne uporabljajo za ugotovitvene odločbe Banke Slovenije.
(8) V postopku izdaje odločbe iz prvega
odstavka 320. člena tega zakona rok za izjavo iz 2. točke drugega odstavka tega
člena ne sme biti daljši od treh delovnih dni.
333. člen
(odločanje)
(1) Banka Slovenije odloča brez naroka.
(2) Ne glede na prvi odstavek tega člena,
Banka Slovenije razpiše ustno obravnavo:
1.    
če je treba zaslišati priče ali izvedence,
2.    
če sta v postopku udeleženi dve ali več strank z nasprotujočimi
si interesi,
3.    
če je treba opraviti predstavitev vodenja poslov banke po tretjem
odstavku 65. člena tega zakona ali
4.    
v drugih primerih, če presodi, da je to koristno za razjasnitev
zadeve.
334. člen
(vrste odločb)
(1) Banka Slovenije izdaja odločbe v obliki
odločb, sklepov in odredb.
(2) Proti odločbam Banke Slovenije ni
pritožbe.
335. člen
(odločba)
(1) Z odločbo Banka Slovenije odloča o
izdaji in odvzemu dovoljenj in o drugih zadevah, razen o tistih, za katere
zakon določa, da o njih odloča s sklepom ali z odredbo.
(2) Odločba mora biti obrazložena, če zakon
ne določa drugače. V obrazložitvi morajo biti obrazloženi tudi tisti sklepi,
proti katerim ni posebnega postopka sodnega varstva.
336. člen
(sklep)
(1) S sklepom odloča Banka Slovenije o
vprašanjih, ki se tičejo postopka ali se pojavijo v zvezi s postopkom.
(2) Sklep mora biti obrazložen in mora
vsebovati pouk o pravnem sredstvu samo, če je proti sklepu dovoljen poseben
postopek sodnega varstva.
10.2. Postopek sodnega varstva
10.2.1. Skupne določbe
337. člen
(postopek sodnega varstva)
(1) Sodno varstvo proti odločbam Banke
Slovenije se zagotavlja v postopku, določenem s tem zakonom (v nadaljnjem
besedilu: postopek sodnega varstva).
(2) Za postopek sodnega varstva iz prvega
odstavka tega člena se smiselno uporabljajo določbe ZUS-1, če ni s tem zakonom
drugače določeno.
338. člen
(pravica do sodnega varstva)
(1) Proti odločbam Banke Slovenije je
dovoljeno začeti postopek sodnega varstva.
(2) Ne glede na določbo prvega odstavka
tega člena, proti naslednjim odločbam ni posebnega postopka sodnega varstva:
1.    
proti odločbi, s katero Banka Slovenije odloči o ugovoru proti
odredbi in ga zavrže, zavrne ali spremeni odredbo,
2.    
proti odločbi, s katero Banka Slovenije začne postopek za odvzem
dovoljenja.
(3) Odločba iz 1. točke drugega odstavka
tega člena se lahko izpodbija s tožbo v postopku sodnega varstva proti odločbi,
ki jo je Banka Slovenije izdala, ker subjekt nadzora ni ravnal v skladu z
odredbo Banke Slovenije.
(4) Odločba iz 2. točke drugega odstavka
tega člena se lahko izpodbija s tožbo v postopku sodnega varstva proti odločbi
o odvzemu dovoljenja.
(5) Ne glede na 1. točko drugega odstavka
tega člena, je proti odločbi, s katero Banka Slovenije odloči o ugovoru proti
odredbi, s katero je banki naložila dodatni ukrep iz 13. točke
prvega odstavka 248. člena tega zakona, dovoljeno začeti postopek sodnega
varstva.
(6) Postopek sodnega varstva je dovoljeno
začeti tudi proti sklepu, s katerim se konča postopek odločanja Banke
Slovenije, začet na zahtevo stranke.
339. člen
(prenehal veljati)
340. člen
(prednostno odločanje)
Zadeve v postopku sodnega varstva po tem
zakonu so nujne in o njih sodišče odloča prednostno.
341. člen
(tožba in odgovor na tožbo)
(1) Tožbo je treba vložiti v roku petnajst dni.
(2) Rok za odgovor na tožbo je petnajst dni.
342. člen
(nova dejstva in dokazi)
Tožnik v postopku sodnega varstva ne more
navajati novih dejstev in predlagati novih dokazov.
343. člen
(meje preizkusa)
Sodišče preizkusi odločbo Banke Slovenije v
mejah tožbenega zahtevka in v mejah razlogov, ki so navedeni v tožbi, pri tem
pa pazi po uradni dolžnosti na bistvene kršitve določb postopka iz tretjega
odstavka 27. člena ZUS-1.
344. člen
(seja)
Sodišče odloča praviloma brez obravnave.
345. člen
(pravna sredstva)
Proti sodbi oziroma sklepu, izdanem v postopku
sodnega varstva, ni pritožbe.
10.2.2. Postopek
sodnega varstva proti odločbi o prenehanju banke in o izrednem ukrepu
346. člen
(uporaba določb)
(1) Določbe pododdelka 10.2.2. tega zakona
se uporabljajo v postopku sodnega varstva proti odločbi o začetku prisilne
likvidacije in proti odločbi o ugotovitvi pogojev za začetek stečaja (v
nadaljnjem besedilu: odločba o prenehanju banke) ter proti odločbi o izrednem ukrepu.
(2) Če ni v pododdelku 10.2.2. tega zakona
drugače določeno, se v postopku sodnega varstva proti odločbi o prenehanju
banke in odločbi o izrednem
ukrepu uporabljajo določbe pododdelka 10.2.1. tega
zakona.
347. člen
(tožnik)
(1) Tožbo proti odločbi Banke Slovenije o
prenehanju banke in proti odločbi o izrednem ukrepu lahko vloži banka. Rok za
vložitev tožbe zoper odločbo o prenehanju banke ali odločbo o izrednem ukrepu
teče od dneva, ko je odločba vročena vsem članom uprave banke.
(2) Če so upravi banke na podlagi odločbe o
prenehanju banke ali odločbe o izrednem ukrepu prenehala pooblastila za vodenje
poslov in zastopanje banke, banko v postopku sodnega varstva zoper odločbo
Banke Slovenije zastopajo osebe, ki so jim zaradi odločbe o prenehanju banke
ali o izrednem ukrepu prenehale funkcije članov uprave banke. Za namen
zastopanja v postopku sodnega varstva sklene banka s temi osebami podjemno
pogodbo.
(3) Osebe, ki so jim na podlagi odločbe o
prenehanju banke ali odločbe o izrednem ukrepu prenehale funkcije članov uprave
banke, morajo v zvezi z zastopanjem banke na podlagi prejšnjega odstavka
ravnati s skrbnostjo vestnega in poštenega gospodarstvenika. Osebe, ki so jim
zaradi odločbe o prenehanju banke ali o izrednem ukrepu prenehale funkcije
članov uprave banke, zgolj zaradi tega dejstva niso oproščene odgovornosti
članov uprave banke do banke in delničarjev glede skrbnosti pri uveljavljanju
pravic sodnega varstva zoper odločbo o prenehanju banke ali o izrednem ukrepu.
(4) Delničarji banke, katerih skupni deleži
dosegajo najmanj desetino osnovnega kapitala banke, lahko zaradi uveljavljanja
sodnega varstva zoper odločbo Banke Slovenije o prenehanju banke ali o izrednem
ukrepu zahtevajo od uprave banke ali od izredne uprave, če je imenovana, da
skliče skupščino delničarjev banke s predlogom, da skupščina razreši osebe, ki
so na podlagi drugega odstavka tega člena pooblaščene za zastopanje banke, in
da imenuje druge osebe, ki v postopkih sodnega varstva zoper odločbo Banke
Slovenije zastopajo banko.
(5) Za plačilo stroškov v zvezi s postopki
uveljavljanja sodnega varstva zoper odločbo Banke Slovenije o prenehanju banke
in proti odločbi o izrednem ukrepu, vključno s stroški nadomestil za osebe, ki
so pooblaščene za zastopanje banke v skladu s tem členom, odgovarjajo osebe iz
tretjega odstavka tega člena. Ne glede na prejšnji stavek odgovarjajo za stroške
iz prejšnjega stavka v primeru, da so v skladu s prejšnjim odstavkom imenovane
druge osebe, ki v postopkih sodnega varstva zoper odločbo Banke Slovenije
zastopajo banko, tisti delničarji, ki so glasovali za sklep iz prejšnjega
odstavka.
(6) Osebe, ki so v skladu s tem členom
pooblaščene za zastopanje banke v postopkih sodnega varstva zoper odločbo Banke
Slovenije, lahko zahtevajo od izredne uprave, če je imenovana, da jim predloži
informacije in podatke o poslovanju banke, ki jih potrebujejo za uveljavljanje
sodnega varstva.
348. člen
(nova dejstva in dokazi)
(1) Ne glede na določbo 342. člena
tega zakona, lahko tožnik v tožbi proti odločbi o prenehanju banke ali o izrednem ukrepu navaja nova dejstva in nove dokaze. Če se v tožbi sklicuje na
listinske dokaze, mora te dokaze tožbi priložiti.
(2) Banka Slovenije lahko v odgovoru na
tožbo navaja nova dejstva in nove dokaze. Če se v odgovoru na tožbo sklicuje na
listinske dokaze, mora te dokaze odgovoru na tožbo priložiti.
(3) Če tožnik oziroma Banka Slovenije tožbi
oziroma odgovoru na tožbo ne priloži listinskih dokazov, na katere se sklicuje,
se ne uporabljajo določbe o nepopolnih vlogah, temveč sodišče pri odločanju
upošteva zgolj tiste dokaze, ki so tožbi oziroma odgovoru na tožbo priloženi.
(4) Po izteku roka za vložitev tožbe
oziroma odgovora na tožbo stranke nimajo pravice navajati novih dejstev in
predlagati novih dokazov.
349. člen
(glavna obravnava in seja)
(1) Sodišče odloči po opravljeni glavni
obravnavi.
(2) Sodišče lahko odloči brez glavne obravnave,
če v pripravljalnem postopku ugotovi, da je bilo dejansko stanje v postopku
izdaje odločbe o prenehanju banke ali o izrednem ukrepu popolno in pravilno
ugotovljeno ali da to ni sporno.
350. člen
(odločanje
sodišča)
Če v postopku sodnega varstva proti odločbi
Banke Slovenije o prenehanju banke ali o izrednem ukrepu sodišče ugotovi, da so
podani razlogi, na podlagi katerih bi lahko v skladu z ZUS-1 odpravilo odločbo
ali zadržalo njeno izvajanje, odločbe o odpravi ali zadržanja ne izda, ampak s
sodbo ugotovi, da je odločba nezakonita in da niso bili podani pogoji za
prenehanje ali za izredni ukrep. Odločba sodišča o nezakonitosti odločbe o
prenehanju banke ali o izrednem ukrepu ne vpliva na učinke odločbe o prenehanju
ali na učinke izrednega ukrepa po tem zakonu.
350.a člen
(varstvo delničarjev in upnikov v primeru
odločbe o izrednih ukrepih)
(1) Delničarji, upniki in druge osebe,
katerih pravice so prizadete zaradi učinkov odločbe Banke Slovenije o izrednem
ukrepu, lahko zahtevajo od Banke Slovenije povrnitev škode ob upoštevanju 223.a
člena tega zakona, če dokažejo, da je škoda, ki je nastala zaradi učinkov
izrednega ukrepa, višja kot bi bila v primeru, če izredni ukrep ne bi bil
izrečen.
(2) Za varstvo pravic delničarjev in
upnikov v primeru odločbe o prenehanju banke ali o izrednem ukrepu se v
razmerju do Banke Slovenije ne uporablja 264. člen ZGD-1.
(3) Če je zoper odločbo o izrednem ukrepu
vložena tožba v skladu s 347. členom tega zakona, mora sodišče, ki odloča o
odškodninskem zahtevku na podlagi prvega odstavka tega člena, prekiniti
postopek do odločitve sodišča v postopku sodnega varstva zoper odločbo Banke
Slovenije.
10.3. Postopek nadzora
10.3.1. Splošne določbe
351. člen
(uporaba določb)
(1) Določbe oddelka 10.3. tega zakona o
postopku nadzora se uporabljajo v vseh postopkih nadzora, ki ga opravlja Banka
Slovenije po tem ali drugem zakonu, če zakon za posamezen postopek nadzora ne
določa drugače.
(2) V postopku nadzora se uporabljajo
določbe oddelkov 10.1. in 10.2. tega zakona, če ni v oddelku 10.3. tega zakona
drugače določeno.
(3) V postopku nadzora se tudi smiselno
uporabljajo tretji odstavek 20. člena ter drugi in tretji odstavek
23. člena ZIN.
352. člen
(stranka postopka nadzora)
(1) Stranka postopka nadzora je oseba, nad
katero Banka Slovenije opravlja nadzor (v nadaljnjem besedilu: subjekt
nadzora).
(2) Stranke postopka nadzora nad banko so
tudi člani uprave banke.
353. člen
(vročanje)
(1) Spis se subjektu nadzora, ki je pravna
oseba ali podjetnik posameznik, vroči tako, da se izroči osebi, ki je
pooblaščena za sprejem, ali delavcu, ki se najde v pisarni oziroma poslovnem
prostoru.
(2) Vročitve članom uprave banke se
opravljajo z vročanjem banki. Šteje se, da je z vročitvijo banki opravljena
tudi vročitev članom uprave.
(3) Ne glede na prejšnji odstavek se
odločba o prenehanju banke ali o izrednem ukrepu vroči banki in po pravilih za
osebno vročitev tudi vsem članom uprave banke.
(4) Kadar stranko
v postopku nadzora zastopa odvetnik, se šteje, da je vročitev stranki
opravljena, če je spis vročen odvetniku oziroma zaposlenemu v odvetniški
pisarni.
(5) Subjektu
nadzora, ki ni oseba iz prvega, drugega oziroma tretjega odstavka tega člena,
se spisi vročijo tako, da se mu izročijo v stanovanju ali poslovnem prostoru
osebe, pri kateri je zaposlen.
354. člen
(nadomestna osebna vročitev)
Za nadomestno osebno vročitev se
uporabljata tretji in četrti odstavek 87. člena ZUP, le da se namesto roka
»15 dni« uporablja rok »osem dni«.
355. člen
(vodenje postopka in izrekanje ukrepov
nadzora)
(1) Banka Slovenije vodi postopek nadzora
in izreka ukrepe nadzora po uradni dolžnosti.
(2) Banka Slovenije lahko izreče ukrep
banki tudi na predlog člana uprave ali nadzornega sveta banke ali delničarjev,
katerih skupni deleži dosegajo najmanj desetino osnovnega kapitala banke.
(3) Banka Slovenije začne postopek nadzora
nad drugo osebo iz 220. člena tega zakona na podlagi prijave tržnega
inšpektorja oziroma drugega pristojnega državnega organa, po uradni dolžnosti
pa takrat, kadar iz informacij, ki jih pridobi pri opravljanju nadzora nad
bankami ali v zvezi z izvrševanjem drugih svojih pristojnosti, izhaja, da
obstajajo razlogi za tak nadzor.
10.3.2. Odredba o odpravi kršitev
356. člen
(uporaba določb o odredbi)
(1) Določbe pododdelka 10.3.2. tega zakona
se uporabljajo za postopek z odredbo o odpravi kršitev iz 242. člena tega
zakona.
(2) Določbe
pododdelka 10.3.2. tega zakona se smiselno uporabljajo tudi za postopek:
-      
z odredbo o odpravi kršitve iz 88.č člena tega zakona,
-      
z odredbo o zagotavljanju dodatnega kapitala iz 222.a člena tega zakona,
-      
z odredbo o dodatnih ukrepih za uresničevanje pravil o upravljanju s
tveganji iz 247. člena tega zakona,
-      
z odredbo o dodatnem ukrepu nadzora za uresničevanje pravil o
upravljanju s tveganji iz 7.5., 7.5.a in 7.5.c poglavja tega zakona in
-      
z odredbo o prenehanju sprejemanja depozitov od javnosti iz 308. člena
tega zakona.
357. člen
(vsebina odredbe)
(1) Izrek odredbe mora obsegati:
-      
določen opis kršitev, katerih odprava je z odredbo naložena,
-      
rok, v katerem mora subjekt nadzora odpraviti kršitve in predložiti
poročilo o odpravi kršitev,
-      
način odprave kršitve, kadar Banka Slovenije subjektu nadzora naloži, da
kršitve odpravi na določen način,
-      
listine oziroma dokaze o odpravi kršitev, kadar Banka Slovenije subjektu
nadzora naloži, da o odpravi kršitev predloži določene listine oziroma druge
dokaze.
(2) Odredba mora biti obrazložena.
358. člen
(ugovor proti odredbi)
(1) Proti odredbi ima subjekt nadzora
pravico vložiti ugovor v osmih dneh od vročitve.
(2) Če je upravičena oseba pravočasno
vložila ugovor, se rok za odpravo kršitev, določen z odredbo, podaljša za čas
od vložitve ugovora do vročitve odločbe o ugovoru.
(3) Ne glede na drugi odstavek tega člena,
lahko Banka Slovenije z odredbo odloči, da ugovor ne zadrži izvršitve, če
zaradi narave kršitve z izvršitvijo odredbe ni mogoče odlašati.
(4) Pravico vložiti ugovor proti odredbi, s
katero je Banka Slovenije odredila dodatni ukrep iz 3. točke prvega odstavka
248. člena tega zakona, ima tudi član uprave banke, na katerega se nanaša.
359. člen
(razlogi za ugovor)
Ugovor proti odredbi je dopusten:
1.    
če je odredbo izdala oseba, ki ni bila pristojna za izdajo
odredbe,
2.    
če kršitev, katere odprava je z odredbo naložena, ni podana,
3.    
če dejanje oziroma opustitev, ki je bilo razlog za izdajo
odredbe, nima znakov kršitve,
4.    
če odredbe ni mogoče izvršiti ali je ni mogoče izvršiti na način,
določen z odredbo,
5.    
če bi izvršitev odredbe povzročila kakšno dejanje, ki je v
nasprotju s prisilnimi predpisi,
6.    
če je bila z odredbo naložena odprava kršitev osebi, nad katero
Banka Slovenije ni pristojna opravljati nadzora,
7.    
če je z odredbo v nasprotju z zakonom naložena predložitev
poročila pooblaščenega revizorja o odpravi kršitev,
8.    
če je v odredbi zmotno ali nepopolno ugotovljeno dejansko stanje.
360. člen
(vsebina ugovora)
(1) Ugovor mora obsegati:
1.    
navedbo odredbe, proti kateri se vlaga,
2.    
izjavo, da se odredba izpodbija v celoti ali v določenem delu,
3.    
razloge za ugovor,
4.    
druge podatke, ki jih mora obsegati vsaka vloga.
(2) V ugovoru lahko subjekt nadzora navaja
dejstva, iz katerih izhaja, da kršitve, katerih odprava mu je bila z odredbo
naložena, niso podane, in predlaga dokaze, s katerimi dokazuje obstoj
zatrjevanjih dejstev. Če se subjekt nadzora v izjavi sklicuje na listinske
dokaze, mora te dokaze priložiti ugovoru.
(3) Če subjekt nadzora ugovoru ne priloži
listinskih dokazov, se ne uporabljajo določbe o nepopolnih vlogah, temveč Banka
Slovenije pri odločanju upošteva zgolj tiste dokaze, ki so priloženi ugovoru.
(4) Po izteku roka za ugovor subjekt
nadzora nima pravice navajati novih dejstev in predlagati novih dokazov.
361. člen
(meje preizkusa odredbe)
Banka Slovenije preizkusi odredbo v tistem
delu, v katerem se izpodbija z ugovorom in v mejah razlogov, navedenih in
obrazloženih v ugovoru.
362. člen
(odločanje o ugovoru)
(1) O ugovoru odloča Banka Slovenije z
odločbo.
(2) Pri odločanju o ugovoru lahko Banka
Slovenije ugovor zavrže ali zavrne ali pa spremeni odredbo ali jo odpravi.
(3) Banka Slovenije ugovor zavrže, če
ugovor ni dovoljen, če je prepozen ali če ga je vložila neupravičena oseba.
(4) Če Banka Slovenije ugotovi, da je podan
razlog iz 1., 2., 3. ali 6. točke 359. člena tega zakona, odpravi od­redbo.
(5) Če Banka Slovenije ugotovi, da je podan
razlog iz 4., 5., 7. ali 8. točke 359. člena tega zakona, glede na
naravo kršitve odpravi odredbo ali jo spremeni. Banka Slovenije pri odločanju o
ugovoru odredbe ne sme spremeniti v škodo subjekta nadzora.
10.3.3. Odvzem dovoljenja
363. člen
(začetek postopka za odvzem dovoljenja)
(1) Banka Slovenije začne postopek za
odvzem dovoljenja, ki ga je izdala, če iz podatkov, s katerimi razpolaga,
izhaja utemeljen sum, da je podan kateri od razlogov za odvzem dovoljenja,
določen z zakonom.
(2) O začetku postopka za odvzem dovoljenja
odloči Banka Slovenije z odločbo (v nadaljnjem besedilu: odločba o začetku
postopka za odvzem dovoljenja).
(3) Odločba o začetku postopka za odvzem
dovoljenja mora obsegati:
1.    
določen opis dejanja, ravnanj ali okoliščin, ki naj bi bile
razlog za začetek postopka,
2.    
navedbo listin in drugih dokazov, na podlagi katerih je Banka
Slovenije zaključila, da obstaja utemeljen sum iz prvega odstavka tega člena,
3.    
obrazložitev odločitve o začetku postopka.
(4) V odločbi o začetku postopka za odvzem
dovoljenja Banka Slovenije določi tudi rok, ki ne sme biti krajši od
15 dni in ne daljši od 30 dni, šteto od dneva vročitve odločbe subjektu
nadzora, v katerem se subjekt nadzora lahko izjavi o razlogih za začetek
postopka (v nadaljnjem besedilu: izjava o razlogih za odvzem dovoljenja).
364. člen
(izjava o razlogih za odvzem dovoljenja)
(1) V izjavi o razlogih za odvzem
dovoljenja lahko subjekt nadzora navaja dejstva, iz katerih izhaja, da odvzem
dovoljenja ni utemeljen, in predlaga dokaze, s katerimi dokazuje obstoj
zatrjevanih dejstev. Če se subjekt nadzora v izjavi sklicuje na listinske
dokaze, mora te dokaze priložiti izjavi.
(2) Če subjekt nadzora izjavi o razlogih za
odvzem dovoljenja ne priloži listinskih dokazov, se ne uporabljajo določbe tega
zakona o nepopolnih vlogah, temveč Banka Slovenije pri odločanju upošteva zgolj
tiste dokaze, ki so izjavi priloženi.
(3) Po izteku roka za izjavo o razlogih za
odvzem dovoljenja subjekt nadzora nima pravice navajati novih dejstev in
predlagati novih dokazov.
365. člen
(odločanje o odvzemu dovoljenja)
(1) Banka Slovenije mora odločiti o odvzemu
dovoljenja v roku 30 dni od prejema izjave o razlogih za odvzem dovoljenja
oziroma od izteka roka za tako izjavo.
(2) Banka Slovenije sme odločati o odvzemu
dovoljenja samo zaradi tistih dejanj, ravnanj ali okoliščin, zaradi katerih je
izdala odločbo o začetku postopka za odvzem dovoljenja, in samo na podlagi
tistih listin in drugih dokazov, ki so bili navedeni v odločbi o začetku
postopka in ki jih je izjavi o razlogih za odvzem dovoljenja priložil subjekt
nadzora.
366. člen
(ustavitev postopka)
Banka Slovenije ustavi postopek za odvzem
dovoljenja:
1.    
če na podlagi dokazov iz drugega odstavka 365. člena tega
zakona zaključi, da dejanje, ravnanje oziroma okoliščine, zaradi katerih je
izdala odločbo o začetku postopka za odvzem dovoljenja, nimajo znakov razloga
za odvzem dovoljenja, ali
2.    
če na podlagi dokazov iz drugega odstavka 365. člena tega
zakona zaključi, da ni dokazano, da je subjekt nadzora storil dejanje oziroma
da so podane okoliščine, zaradi katerih je izdala odločbo o začetku postopka za
odvzem dovoljenja.
367. člen
(odločba o odvzemu dovoljenja)
(1) Izrek odločbe o odvzemu dovoljenja mora
obse­gati:
1.    
odločitev o odvzemu dovoljenja z navedbo številke in datuma
izdaje dovoljenja,
2.    
firmo in sedež oziroma ime in priimek in datum rojstva subjekta
nadzora, ki mu je dovoljenje odvzeto,
3.    
določen opis dejanja, ravnanj ali okoliščin, ki so razlog za
odvzem dovoljenja.
(2) Odločba o odvzemu dovoljenja mora biti
obrazložena.
368. člen
(uporaba določb za preklic pogojnega
odvzema dovoljenja in za opomin)
Določbe pododdelka 10.3.3. tega zakona se
smiselno uporabljajo tudi za postopek preklica pogojnega odvzema dovoljenja in
za postopek izreka opomina.
10.4. Postopek odločanja o izdaji dovoljenj
369. člen
(uporaba določb)
(1) Določbe oddelka 10.4. tega zakona se
uporabljajo v postopku odločanja o izdaji dovoljenj, o katerih odloča Banka
Slovenije, če zakon za posamezen postopek izdaje dovoljenja ne določa drugače.
(2) V postopku odločanja o izdaji dovoljenj
se uporabljajo določbe oddelkov 10.1. in 10.2. tega zakona, če ni v oddelku
10.4. tega zakona drugače določeno.
370. člen
(taksa za odločanje)
Za odločanje o zahtevah za izdajo dovoljenj
in za izdajo dovoljenj, ki jih Banka Slovenije izdaja po uradni dolžnosti,
morajo vložniki oziroma prejemniki dovoljenj plačati takso, določeno s tarifo
Banke Slovenije.
371. člen
(stranka v postopku)
(1) Stranka v postopku je vložnik zahteve
za izdajo dovoljenja (v nadaljnjem besedilu: vložnik zahteve).
(2) Stranka v postopku je tudi oseba,
katere pravni interes utegne biti z odločbo Banke Slovenije prizadet, če svojo
udeležbo v postopku priglasi s pisno vlogo.
(3) Vsaka stranka nosi svoje stroške
postopka.
372. člen
(začetek postopka)
(1) Postopek se začne z vložitvijo zahteve
za izdajo dovoljenja (v nadaljnjem besedilu: zahteva).
(2) Po uradni dolžnosti ali na zahtevo
drugega pristojnega organa začne Banka Slovenije postopek samo, kadar tako
določa zakon.
373. člen
(vsebina zahteve)
(1) Zahteva mora obsegati:
1.    
osebne podatke vložnika zahteve,
2.    
določen zahtevek za izdajo dovoljenja oziroma soglasja,
3.    
druge podatke, določene z zakonom.
(2) Zahtevi je treba priložiti listine,
določene z zakonom, in druge listine, iz katerih izhaja utemeljenost zahtevka
za izdajo dovoljenja, ter dokaz o plačilu takse za odločitev o zahtevi.
374. člen
(procesne predpostavke za odločanje)
(1) V postopku predhodnega preizkusa
zahteve Banka Slovenije preizkusi, ali so izpolnjene procesne predpostavke za
odločanje o zahtevi:
1.    
ali je zahtevo vložila upravičena oseba,
2.    
ali zahteva obsega podatke, ki jih mora obsegati,
3.    
ali so zahtevi priložene predpisane listine,
4.    
ali je zahtevi priložen dokaz o plačilu takse oziroma nadomestila
za delo Banke Slovenije,
5.    
ali so izpolnjene druge procesne predpostavke, ki morajo biti
izpolnjene za odločanje o vsaki vlogi.
(2) Če Banka Slovenije ugotovi, da procesne
predpostavke za odločanje o zahtevi niso izpolnjene, gre pa za pomanjkljivosti,
ki jih ni mogoče odpraviti, s sklepom zavrže zahtevo.
(3) Če Banka Slovenije ugotovi, da procesne
predpostavke za odločanje o zahtevi niso izpolnjene in je pomanjkljivosti
mogoče odpraviti, naloži vložniku s sklepom, da pomanjkljivosti odpravi (v
nadaljnjem besedilu: sklep o odpravi pomanjkljivosti). V sklepu določi rok za
odpravo pomanjkljivosti, ki ne sme biti krajši od osem in ne daljši kot 15 dni.
(4) Če vložnik pomanjkljivosti v roku,
določenem s sklepom o odpravi pomanjkljivosti, ne odpravi, Banka Slovenije s
sklepom zavrže zahtevo.
(5) Proti sklepu o odpravi pomanjkljivosti
ni posebnega postopka sodnega varstva.
(6) Če se zahteva nanaša na izdajo dovoljenja
za opravljanje bančnih storitev ali za združitev oziroma delitev, mora Banka
Slovenije izdati sklep o odpravi pomanjkljivosti v dveh mesecih od prejema
zahteve, v drugih primerih pa v enem mesecu od prejema zahteve.
375. člen
(izvajanje dokazov in odločanje)
(1) V postopku odločanja o zahtevi lahko
Banka Slovenije izvede tudi dokaze, ki jih vložnik ni predlagal, če so ti
potrebni za ugotovitev dejstev, ki so pomembna za odločitev o zahtevi. Pri tem
lahko Banka Slovenije od vložnika zahteva:
1.    
da ji v roku, ki ne sme biti krajši od osem dni, predloži dodatne
podatke oziroma listine,
2.    
da ji omogoči, da opravi pregled njegovega poslovanja oziroma
poslovanja oseb iz drugega odstavka 217. člena tega zakona.
(2) Za pregled poslovanja iz 2. točke
prvega odstavka tega člena se smiselno uporabljajo 235. do 240. člen tega
zakona.
(3) Banka Slovenije zavrne zahtevo:
1.    
če vložnik v roku, določenem v zahtevi iz 1. točke prvega
odstavka tega člena, Banki Slovenije ne predloži zahtevanih podatkov oziroma
listin ali
2.    
če vložnik odkloni zahtevo Banke Slovenije iz 2. točke prvega
odstavka tega člena oziroma kako drugače ovira izvedbo pregleda poslovanja.
376. člen
(možnost izjave o zavrnitvi zahteve za
izdajo dovoljenja)
(1) Če namerava Banka Slovenije zavrniti
zahtevo za izdajo dovoljenja na podlagi dejstev, ugotovljenih pri pregledu
poslovanja iz 2. točke prvega odstavka 375. člena tega zakona, ali drugih
dokazov, ki jih ni predlagal vložnik zahteve, mora pred izdajo odločbe o
zavrnitvi zahteve vložniku dati možnost, da se izjavi o dejstvih in
okoliščinah, ki so pomembna za to odločitev.
(2) Za možnost izjave iz prvega odstavka
tega člena se smiselno uporabljajo prvi do peti odstavek 332. člena tega
zakona, le da se rok za izjavo »osem dni« nadomesti z rokom »15 dni«.
377. člen
(rok za odločitev)
(1) Banka Slovenije mora o zahtevi za
izdajo teh dovoljenj odločiti v šestih mesecih od prejema zahteve:
1.    
za izdajo dovoljenja za opravljanje bančnih storitev,
2.    
za izdajo dovoljenja za združitev oziroma delitev,
3.    
za izdajo dovoljenja na podlagi določb 4. poglavja tega zakona
ali predpisa o upravljanju s tveganji in
4.    
za izdajo odločbe iz 142. člena tega zakona.
(2) O zahtevi za izdajo drugih dovoljenj
mora Banka Slovenije odločiti v treh mesecih od prejema zahteve.
(3) Če je Banka Slovenije izdala sklep o
odpravi pomanjkljivosti v roku iz šestega odstavka 374. člena tega zakona,
rok iz prvega oziroma drugega odstavka tega člena ne teče od vročitve sklepa do
izteka roka za odpravo pomanjkljivosti oziroma do prejema dopolnitve oziroma poprave
vloge, če je ta dopolnjena v roku, določenem s sklepom.
(4) Če je Banka Slovenije pred iztekom roka
iz prvega odstavka tega člena po 376. členu tega zakona vložnika pozvala,
da se izjasni o razlogih za zavrnitev zahteve, rok iz prvega oziroma drugega
odstavka tega člena ne teče od vročitve poziva do izteka roka za izjavo oziroma
do prejema izjave, če je bila ta posredovana v roku, določenem s pozivom.
(5) Banka mora šest mesecev pred vložitvijo
zahteve iz 3. točke prvega odstavka tega člena obvestiti Banko Slovenije o tej
nameri, razen v postopku izdaje dovoljenj iz 134.a člena, četrtega odstavka 165. in tretjega odstavka 172. člena tega zakona.
377.a člen
(posebna pravila za odločanje o zahtevi za
izdajo dovoljenja za pridobitev kvalificiranega deleža)
(1) Ne glede na šesti odstavek 374.
člena tega zakona, mora Banka Slovenije izdati sklep o odpravi pomanjkljivosti
zahteve za izdajo dovoljenja za pridobitev kvalificiranega deleža v dveh
delovnih dneh po prejemu zahteve.
(2) Banka Slovenije mora v dveh delovnih
dneh vložniku zahteve izdati potrdilo o prejemu popolne zahteve za izdajo
dovoljenja za pridobitev kvalificiranega deleža. Rok iz prvega stavka tega
odstavka teče:
1.    
če Banka Slovenije v roku iz prvega odstavka tega člena ni izdala
sklepa o odpravi pomanjkljivosti – od prejema zahteve,
2.    
če Banka Slovenije v roku iz prvega odstavka tega člena izdala
sklep o odpravi pomanjkljivosti in je vložnik v roku, določenim s sklepom,
zahtevo dopolnil oziroma popravil v skladu s tem sklepom – od prejema
dopolnitve oziroma poprave zahteve.
(3) Ne glede na drugi odstavek 377.
člena tega zakona mora Banka Slovenije o zahtevi za izdajo dovoljenja za
pridobitev kvalificiranega deleža odločiti v 60 delovnih dneh. Rok iz prvega
stavka tega odstavka teče:
1.    
če je Banka Slovenije v roku iz drugega odstavka tega člena
izdala potrdilo – od izdaje potrdila,
2.    
če Banka Slovenije v roku iz drugega odstavka tega člena ni
izdala potrdila – od poteka roka za izdajo potrdila iz drugega odstavka tega
člena.
(4) Banka Slovenije mora v potrdilu iz
drugega odstavka tega člena navesti dan, s katerim poteče rok iz tretjega
odstavka tega člena.
(5) V postopku odločanja o zahtevi za
pridobitev kvalificiranega deleža se ne uporabljajo 2. točka prvega odstavka,
drugi odstavek in 2. točka tretjega odstavka 375. člena in četrti odstavek 377.
člena tega zakona.
(6) Banka Slovenije lahko od vložnika
zahteva, da predloži dodatne informacije ali dokumente, potrebne za presojo
primernosti bodočega kvalificiranega imetnika (v nadaljnjem besedilu: zahteva
za dodatne informacije ali dokumente), če tako zahtevo izda najkasneje 50
delovni dan po poteku roka za izdajo potrdila iz drugega odstavka tega člena.
(7) Če Banka Slovenije izda zahtevo za
dodatne informacije ali dokumente v skladu s šestim odstavkom tega člena, se
tek roka iz tretjega odstavka tega člena zadrži za čas od izdaje zahteve za
dodatne informacije ali dokumente do dneva, ko vložnik predloži dodatne
informacije ali dokumente, vendar največ za 20 delovnih dni od izdaje prve
zahteve. Banka Slovenije lahko po prejemu informacij in dokumentov na podlagi
prve zahteve v skladu s šestim odstavkom tega člena zahteva še dodatne
informacije ali dokumente, vendar druga in naslednje zahteve Banke Slovenije za
dodatne informacije ali dokumente ne zadržijo teka roka iz tretjega odstavka
tega člena.
(8) Ne glede na sedmi odstavek tega
člena lahko Banka Slovenije s prvo zahtevo za dodatne informacije ali dokumente
odloči, da se tek roka iz tretjega odstavka tega člena zadrži za več kot 20
delovnih dni, vendar največ za 30 delovnih dni od izdaje te zahteve:
1.    
če je bodoči kvalificirani imetnik oseba tretje države ali
2.    
če bodoči kvalificirani imetnik nima položaja kreditne
institucije, investicijskega podjetja, družbe za upravljanje, kolektivnega
naložbenega podjema, zavarovalnice ali pozavarovalnice.
(9) Banka Slovenije mora vložniku
zahteve v dveh delovnih dneh po prejemu dodatnih informacij ali dokumentov na
podlagi zahteve iz šestega odstavka tega člena izdati potrdilo o prejemu teh
dodatnih informacij ali dokumentov. V potrdilu o prejemu dodatnih informacij
ali dokumentov na podlagi prve zahteve iz šestega odstavka tega člena mora biti
naveden dan, s katerim poteče rok iz tretjega odstavka tega člena ob
upoštevanju njegovega zadržanja po sedmem ali osmem odstavku tega člena.
(10) Če Banka Slovenije zavrne zahtevo
za izdajo dovoljenja za pridobitev kvalificiranega deleža, mora v dveh delovnih
dneh po sprejetju te odločitve in do poteka roka iz tretjega odstavka tega
člena, ob upoštevanju morebitnega zadržanja po sedmem ali osmem odstavku tega
člena, izdati in odpraviti pisni odpravek odločbe o zavrnitvi zahteve za izdajo
dovoljenja za pridobitev kvalificiranega dovoljenja.
(11) Če Banka Slovenije do poteka roka
iz tretjega odstavka tega člena ob upoštevanju morebitnega zadržanja po sedmem
ali osmem odstavku tega člena ne izda in odpravi pisnega odpravka odločbe o
zavrnitvi ali zavrženju zahteve za dovoljenje za pridobitev kvalificiranega
deleža, se šteje, da je z dnem, s katerim poteče ta rok, izdala dovoljenje za
pridobitev kvalificiranega deleža, za katerega je kvalificirani imetnik
zahteval izdajo tega dovoljenja.
(12) V primeru iz enajstega odstavka
tega člena mora Banka Slovenije na zahtevo kvalificiranega imetnika izdati
ugotovitveno odločbo, s katero ugotovi, da je dovoljenje izdano, v osmih dneh
od prejema zahteve za izdajo te ugotovitvene odločbe.
(13) Ne glede na prvi odstavek 228.
člena tega zakona Banka Slovenije na svojih javnih spletnih straneh objavi
izvleček odločbe o zavrnitvi zahteve za izdajo dovoljenja za pridobitev
kvalificiranega deleža s povzetkom razlogov za tako odločitev, če tako zahteva
vložnik te zahteve.
10.5. Izvršitev odločb Banke Slovenije
378. člen
(odločbe)
(1) Odločbe Banke Slovenije postanejo
izvršljive z njihovo dokončnostjo, če ni v drugem odstavku tega člena drugače
določeno.
(2) Z dnem pravnomočnosti odločbe o odvzemu
dovoljenja za opravljanje funkcije člana uprave, oseba, ki ji je bilo odvzeto
dovoljenje, preneha izpolnjevati pogoje za opravljanje funkcije člana uprave.
(3) Pravnomočne odločbe Banke Slovenije, ki
se glasijo na izpolnitev denarne obveznosti, izvrši sodišče na predlog Banke
Slovenije.
(4) Ne glede na tretji odstavek tega člena
se denarna kazen na podlagi odločbe o denarni kazni izterja na podlagi določb
ZUP o upravni izvršbi za izterjavo denarne obveznosti. Izterjavo denarne kazni,
vključno z izterjavo iz dolžnikovega nepremičnega premoženja in deleža
družbenika, ne glede na določbe ZUP opravi davčni organ po postopku za
izterjavo davčnih obveznosti.
379. člen
(odredba)
(1) Odredbe Banke Slovenije ni mogoče
prisilno izvršiti.
(2) Ne glede na prvi odstavek tega člena,
je mogoče prisilno izvršiti odredbo, s katero je Banka Slovenije izrekla
dodatni ukrep nadzora iz 5. točke prvega odstavka 248. člena tega zakona
ali drug ukrep nadzora, katerega vsebina je začasna ali trajna prepoved
opravljanja posameznih ali vseh storitev ali poslov.
(3) Za postopek izvršitve odredb iz drugega
odstavka tega člena se uporabljajo določbe ZUP o upravni izvršbi in
35. člen ZIN.
11. POGLAVJE: 
HRANILNICE
(prenehalo
veljati)
380. člen
(prenehal
veljati)
381. člen
(prenehal
veljati)
382. člen
(prenehal
veljati)
12. POGLAVJE: 
DRUŽBE ZA IZDAJO ELEKTRONSKEGA DENARJA
383. člen
(prenehal
veljati)
384. člen
(prenehal
veljati)
385. člen
(prenehal
veljati)
386. člen
(prenehal
veljati)
387. člen
(prenehal
veljati)
388. člen
(prenehal
veljati)
389. člen
(prenehal
veljati)
13. POGLAVJE: 
BANČNO INTERESNO ZDRUŽENJE IN SISTEM IZMENJAVE INFORMACIJ O BONITETI STRANK
(prenehalo
veljati)
390. člen
(prenehal
veljati)
390.a člen
(prenehal
veljati)
391. člen
(prenehal
veljati)
14. POGLAVJE: 
KAZENSKE DOLOČBE
(delno
prenehalo veljati)
392. člen
(hujše kršitve banke)
(1) Z globo od 80.000 do 370.000 eurov se
za prekršek kaznuje banka:
1.    
če opravlja druge dejavnosti, razen bančnih storitev, vzajemno
priznanih in dodatnih finančnih storitev ter pomožnih bančnih storitev (tretji
odstavek 41. člena);
2.    
če kreditira oziroma daje jamstva za nakup delnic v nasprotju s
petim odstavkom 43. člena tega zakona;
3.    
če v likvidaciji opravlja posle v nasprotju s prepovedjo iz
tretjega odstavka 78. člena tega zakona;
4.    
če na ozemlju Republike Slovenije opravlja vzajemno priznane
oziroma dodatne finančne storitve ali pomožne bančne storitve, ne da bi za
opravljanje teh storitev pridobila dovoljenje Banke Slovenije oziroma predhodno
obvestila Banko Slovenije (drugi odstavek 81. člena);
5.    
če po prenehanju dovoljenja za opravljanje bančnih storitev
sklepa nove posle v nasprotju s prepovedjo iz tretjega odstavka 87. člena tega
zakona;
5.a  če ne ravna v skladu z odredbo iz 88.č člena tega
zakona;
6.    
če ustanovi podružnico v državi članici, ne da bi predhodno o tej
nameri obvestila Banko Slovenije (prvi odstavek 91. člena);
7.    
če začne opravljati posle prek podružnice v državi članici v
nasprotju s 93. členom tega zakona;
8.    
če glede podružnice v državi članici ne obvesti Banke Slovenije
oziroma nadzornega organa države članice en mesec pred izvršitvijo nameravane
spremembe v nasprotju s prvim odstavkom 94. člena tega zakona;
9.    
če začne neposredno opravljati bančne oziroma druge vzajemno
priznane finančne storitve v državi članici, ne da bi o tem obvestila Banko Slovenije v nasprotju s prvim odstavkom 95. člena
tega zakona;
10. 
če ustanovi podružnico v tretji državi, ne da bi za ustanovitev
podružnice pridobila dovoljenje Banke Slovenije (prvi odstavek 96. člena);
11. 
če ne vzpostavi in ne uresničuje trdnega in zanesljivega sistema
upravljanja v skladu s prvim in drugim odstavkom 124. člena tega zakona;
11.a   če
brez dovoljenja Banke Slovenije iz drugega odstavka 134.a člena tega zakona
izplača ali odkupi finančni instrument iz 133. ali 134. člena tega zakona pred
datumom njegove dospelosti ali opravi drugo podobno dejanje, ki ima za
posledico, da se navedeni finančni instrumenti ne upoštevajo več pri izračunu
kapitala;
12. 
če izplača dobiček v nasprotju s prepovedjo iz prvega odstavka
190. člena tega zakona;
12.a   če
izplača obresti, dividende ali druge oblike izplačil na hibridne instrumente iz
4. točke prvega odstavka 133. člena v nasprotju s prepovedjo iz 190.a člena
tega zakona;
13. 
če Banki Slovenije ne poroča v skladu s 194. členom tega zakona;
14. 
če pridobi kvalificirani oziroma višji delež v finančni družbi
tretje države, ne da bi obvestila Banko Slovenije v skladu s 196. členom tega
zakona;
15. 
če ne organizira službe notranje revizije v skladu s 197., 198.
ali 199. členom tega zakona;
16. 
če nima letnega načrta dela službe notranje revizije oziroma ta
ni sestavljen v skladu z 200. členom tega zakona;
17. 
če služba notranje revizije ne izdeluje poročil o notranjem
revidiranju oziroma ta niso sestavljena v skladu z 201. členom tega zakona;
18. 
če služba notranje revizije ne obvešča uprave oziroma nadzornega
sveta banke v skladu z 202. členom tega zakona;
19. 
če vodi poslovne knjige, sestavlja knjigovodske listine, vrednoti
knjigovodske postavke ali sestavlja poročila v nasprotju z drugim odstavkom
203. členom tega zakona;
20. 
če Banki Slovenije ne predloži nerevidiranih letnih računovodskih
izkazov v roku enega meseca po koncu koledarskega leta oziroma nerevidiranih
konsolidiranih računovodskih izkazov v roku dveh mesecev po koncu koledarskega
leta (drugi odstavek 205. člena);
21. 
če glede razkritja dodatnih informacij ne ravna v skladu z 207. in 209. členom tega zakona;
22. 
če Banki Slovenije v roku, določenem v prvem odstavku 210. člena
tega zakona, ne predloži letnega poročila oziroma konsolidiranega letnega
poročila, revizorjevega poročila o revidiranju letnega poročila iz drugega
odstavka 57. člena ZGD-1 ali dodatnega revizorjevega poročila o izpolnjevanju
pravil o upravljanju s tveganji v banki iz prvega odstavka 211. člena tega
zakona;
23. 
če v rokih iz prvega oziroma tretjega odstavka 213. člena tega
zakona na svojih javnih spletnih straneh ne objavi letnega poročila oziroma
konsolidiranega letnega poročila ali revizorjevega poročila o revidiranju
letnega poročila iz drugega odstavka 57. člena ZGD-1;
24. 
če ne zagotovi, da ostaneta letno poročilo in revizorjevo
poročilo iz drugega odstavka 57. člena ZGD-1 dostopna na njenih javnih spletnih
straneh najmanj pet let po njuni objavi (četrti odstavek 213. člena);
25. 
če pooblaščeni osebi Banke Slovenije ne omogoči pregleda na
način, določen v 236. do 240. členu tega zakona;
26. 
če v postopku prisilne likvidacije sklepa nove posle v nasprotju
z 270. členom tega zakona;
27. 
če ne vzpostavi ustreznih postopkov upravljanja s tveganji
oziroma notranjih kontrolnih mehanizmov, vključno z ustreznim poročanjem in
računovodskimi postopki, z namenom ugotavljanja, merjenja, spremljanja in
nadzora poslov s svojim nadrejenim mešanim poslovnim holdingom in njegovimi
podrejenimi družbami v skladu z drugim odstavkom 300. člena tega zakona;
28. 
(prenehala
veljati);
29. 
(prenehala
veljati).
(2) Z globo od 2.500 do 30.000 eurov se za prekršek kaznuje odgovorna oseba banke, ki stori
prekršek iz prvega odstavka tega člena.
393. člen
(lažje kršitve banke)
(1) Z globo od 12.000 do 120.000 eurov se
za prekršek kaznuje banka:
1.    
če ne poroča Banki Slovenije v skladu s prvim odstavkom
195. člena oziroma 234. členom tega zakona;
2.    
(prenehala
veljati).
(2) Z globo od 400 do 4.000 eurov se za
prekršek kaznuje odgovorna oseba banke, ki stori prekršek iz prvega odstavka
tega člena.
394. člen
(kršitve hranilnice)
(1) Z globo od 12.000 do 120.000 eurov se
za prekršek kaznuje hranilnica:
1.    
ki stori prekršek iz prvega odstavka 392. člena tega zakona,
2.    
če ravna v nasprotju z drugim odstavkom 381. člena tega
zakona.
(2) Z globo od 2.000 do 24.000 eurov se za
prekršek kaznuje hranilnica, ki stori prekršek iz prvega odstavka
393. člena tega zakona.
(3) Z globo od 2.500 do 12.000 eurov se za
prekršek kaznuje odgovorna oseba hranilnice, ki stori prekršek iz prvega
odstavka 392. člena tega zakona.
(4) Z globo od 400 do 4.000 eurov se za
prekršek kaznuje odgovorna oseba hranilnice, ki stori prekršek iz prvega
odstavka 393. člena tega zakona.
395. člen
(prenehal
veljati)
396. člen
(kršitve člana uprave oziroma nadzornega
sveta)
(1) Z globo od 2.500
do 15.000 eurov se za prekršek kaznuje član uprave
banke oziroma hranilnice:
1.    
ki ne zagotovi, da banka posluje v skladu s pravili iz prvega
odstavka 66. člena tega zakona;
1.a  ki ne zagotovi, da so kršitve, ugotovljene z odredbo
o odpravi kršitve ali odredbo z dodatnimi ukrepi, odpravljene v določenem roku;
2.    
ki ne obvesti nemudoma nadzornega sveta banke o okoliščinah iz
67. člena tega zakona;
3.    
ki ne obvesti nemudoma Banke Slovenije o dogodkih iz drugega
odstavka 195. člena tega zakona;
4.    
ki izredni upravi ne omogoči nemudoma dostopa do vse poslovne in
druge dokumentacije banke oziroma ne pripravi poročila o predaji poslov (prvi
odstavek 259. člena);
5.    
ki izredni upravi ali posameznemu izrednemu upravitelju na
zahtevo ne da vseh pojasnil oziroma dodatnih poročil o poslovanju banke (drugi
odstavek 259. člena).
(2) Z globo od 400 do 12.000 eurov se za prekršek kaznuje član
nadzornega sveta banke oziroma hranilnice:
1.    
ki ne izpolnjuje svojih dolžnosti iz prvega odstavka
74. člena tega zakona;
2.    
ki ne obvesti nemudoma Banke Slovenije o dogodkih iz tretjega
odstavka 74. člena tega zakona.
397. člen
(kršitve drugih oseb)
(1) Z globo od 80.000 do 370.000 eurov se
za prekršek kaznuje pravna oseba:
1.    
ki sprejema depozite od javnosti v nasprotju s prepovedjo iz
35. člena tega zakona;
2.    
(prenehala
veljati);
3.    
če pooblaščeni osebi Banke Slovenije ne omogoči pregleda na
način, določen v 236. do 240. členu tega zakona, ali kako drugače ovira nadzor
iz drugega odstavka 308. člena tega zakona.
(2) Z globo od 2.500 do 12.000 eurov se za
prekršek kaznuje odgovorna oseba pravne osebe, ki stori prekršek iz prvega
odstavka tega člena.
(3) Z globo od 400 do 3.500 eurov se za
prekršek kaznuje fizična oseba:
1.    
ki sprejema depozite od javnosti v nasprotju s prepovedjo iz
35. člena tega zakona;
2.    
(prenehala
veljati);
3.    
če pooblaščeni osebi Banke Slovenije ne omogoči pregleda na
način, določen v 236. do 240. členu tega zakona, ali kako drugače ovira nadzor
iz drugega odstavka 308. člena tega zakona.
(4) Z globo od 80.000 do 370.000 eurov se
za prekršek kaznuje pravna oseba:
1.    
ki pridobi delnice banke oziroma hranilnice v nasprotju s prvim,
tretjim oziroma četrtim odstavkom 45. člena tega zakona;
1.a  ki v roku, določenem v odredbi o odsvojitvi delnic iz
53. člena tega zakona, ne odsvoji delnic banke, ki jih ima v nasprotju s tem
zakonom;
2.    
ki sklene delničarski sporazum iz drugega odstavka 57. člena
tega zakona, ne da bi pred sklenitvijo pridobil dovoljenje Banke Slovenije.
(5) Z globo od 2.500 do 12.000 eurov se za
prekršek kaznuje odgovorna oseba pravne osebe, ki stori prekršek iz četrtega
odstavka tega člena.
(6) Z globo od 400 do 3.500 eurov se za
prekršek kaznuje fizična oseba – delničar banke oziroma hranilnice, ki stori
prekršek iz četrtega odstavka tega člena.
(7) Z globo od 80.000 do 370.000 eurov se
za prekršek kaznuje pravna oseba, ki sklene podjetniško pogodbo korporacijskega
prava ali drug pravni posel, na podlagi katerega pridobi položaj nadrejene
osebe banke oziroma hranilnice, ne da bi pred sklenitvijo pridobila dovoljenje
Banke Slovenije iz prvega odstavka 58. člena tega zakona.
(8) Z globo od 2.500 do 12.000 eurov se za
prekršek kaznuje odgovorna oseba pravne osebe, ki stori prekršek iz sedmega
odstavka tega člena.
(9) Z globo od 400 do 3.500 eurov se za
prekršek kaznuje fizična oseba, ki stori prekršek iz sedmega odstavka tega
člena.
(10) Z globo od 12.000 do 120.000 eurov se
za prekršek kaznuje banka ali druga pravna oseba, ki je članica sistema iz
prvega odstavka 390.a člena tega zakona:
1.    
če uporabi podatek iz tretjega ali četrtega odstavka 390.a člena
tega zakona v nasprotju s petim, sedmim, devetim, desetim, enajstim ali
dvanajstim odstavkom 390.a člena tega zakona;
2.    
če napačnega podatka ne izbriše v treh delovnih dneh po prejemu
ugovora svoje stranke ali po dnevu, ko sama ugotovi, da je v sistemu zajet
napačen podatek (osmi odstavek 390.a člena);
3.    
če ne zagotovi zavarovanja podatkov v skladu z zakonom, ki ureja
varstvo osebnih podatkov.
(11) Z globo od 2.500 do 12.000 eurov
se za prekršek kaznuje odgovorna oseba banke ali druge pravne osebe, ki stori
prekršek iz desetega odstavka tega člena.
(12) Z globo od 500 do 4.000 eurov se
za prekršek kaznuje posameznik, ki stori prekršek iz desetega odstavka tega
člena.
(13) Z globo od 12.000 do 120.000
eurov se za prekršek kaznuje pravna oseba, ki je upravljavec sistema iz prvega
odstavka 390.a člena tega zakona:
1.    
če ne zagotovi delovanja sistema v skladu z devetim odstavkom
390.a člena tega zakona;
2.    
če sistem ni izdelan tako, da po poteku roka iz desetega ali
enajstega odstavka 390.a, podatek izbriše;
3.    
če ne zagotovi zavarovanja podatkov v skladu z zakonom, ki ureja
varstvo osebnih podatkov;
4.    
če v sistem vključi pravno osebo, ki ne izpolnjuje pogojev iz
prvega ali drugega odstavka 390.a člena tega zakona;
5.    
če ne sprejme pravil sistema iz 1. točke trinajstega odstavka
390.a člena tega zakona ali če jih začne uporabljati pred pridobitvijo soglasja
Informacijskega pooblaščenca Republike Slovenije (štirinajsti odstavek 390.a
člena).
(14) Z globo od 2.500 do 12.000 eurov
se za prekršek kaznuje odgovorna oseba upravljavca sistema, ki stori prekršek
iz trinajstega odstavka tega člena.
(15) Z globo od 500 do 4.000 eurov se
za prekršek kaznuje posameznik, ki stori prekršek iz trinajstega odstavka tega
člena.
(16) Z globo od 12.000 do 120.000 eurov se
za prekršek kaznuje pravna oseba iz prvega odstavka 88.a člena tega zakona, v
kateri je banka pridobila kvalificirano naložbo, ki ne poroča Banki Slovenije v
skladu s prvim odstavkom 88.d člena tega zakona.
(17) Z globo od 2.500 do 12.000 eurov se za
prekršek kaznuje odgovorna oseba pravne osebe, ki stori prekršek iz
šestnajstega odstavka tega člena.
(18) Ne glede
na 402. člena tega zakona je prekrškovni organ, ki odloča o prekrških iz
desetega do petnajstega odstavka tega člena, Informacijski pooblaščenec
Republike Slovenije.
(19) Prekrškovni
organ lahko za prekrške iz desetega do petnajstega odstavka tega člena izreče
globo v znesku, višjem od najnižje mere za posamezni prekršek.
(20) Z globo od 50.000 do 150.000 eurov se
za prekršek kaznuje banka oziroma druga pravna oseba, samostojni podjetnik
posameznik (v nadaljnjem besedilu: podjetnik) ali posameznik, ki samostojno
opravlja dejavnost, če Agencije za trg vrednostnih papirjev najkasneje v treh
delovnih dneh od pridobitve oziroma odsvojitve vrednostnih papirjev o tem
dejstvu ne obvesti (četrti odstavek 59.a člena, peti odstavek 128.a člena,
četrti odstavek 262.i člena).
(21) Z globo od 2.000 do 10.000 eurov se za
prekršek iz dvajsetega odstavka tega člena kaznuje tudi odgovorna oseba banke,
odgovorna oseba pravne osebe, odgovorna oseba podjetnika oziroma odgovorna
oseba posameznika, ki samostojno opravlja dejavnost.
(22) Z globo od 1.000 do 5.000 eurov se za
prekršek iz prvega odstavka tega člena kaznuje tudi posameznik.
(23) Če je narava storjenega prekrška iz
prejšnjih odstavkov posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena koristoljubnosti, se storilec, ki je banka, pravna
oseba, podjetnik ali posameznik, ki samostojno opravlja dejavnost, kaznuje z
globo od 150.000 do 375.000 eurov, posameznik z globo od 3.000 do 15.000 eurov,
odgovorna oseba banke, odgovorna oseba pravne osebe, odgovorna oseba podjetnika
ali odgovorna oseba posameznika, ki samostojno opravlja dejavnost, pa z globo
od 6.000 do 30.000 eurov.
(24) Za prekrške iz prejšnjih odstavkov je
prekrškovni organ Agencija za trg vrednostnih papirjev.
(25) Glede izreka globe in postopka se
uporablja določba 73. člena ZPre-1, glede zastaranja pa določba 73.a člena
ZPre-1.
398. člen
(kršitve oseb v bančni skupini)
(1) Z globo od 80.000 do 370.000 eurov se
za prekršek kaznuje:
1.    
podrejena družba, ki nadrejeni banki v bančni skupini oziroma
banki, ki jo obvladuje nadrejeni finančni holding ali nadrejeni mešani finančni
holding, ne posreduje vseh informacij, ki jih ta potrebuje za izpolnitev
obveznosti na konsolidirani podlagi (prvi odstavek 289. člena);
2.    
nadrejeni finančni holding ali nadrejeni mešani finančni holding,
ki svoji podrejeni banki ne posreduje vseh informacij, ki jih ta potrebuje za
izpolnitev obveznosti na konsolidirani podlagi (drugi odstavek
289. člena);
3.    
podrejena družba, nadrejeni finančni holding ali nadrejeni mešani
finančni holding, ki Banki Slovenije oziroma drugemu nadzornemu organu,
pristojnemu in odgovornemu za nadzor na konsolidirani podlagi, ne omogoči, da
opravi pregled poslovanja v skladu s četrtim odstavkom 289. člena tega
zakona;
4.    
mešani poslovni holding oziroma njegova podrejena družba, ki
podrejenim kreditnim institucijam oziroma nadzornim organom, pristojnim in
odgovornim za nadzor teh bank, ne posreduje vseh informacij, ki so pomembne za
nadzor teh podrejenih bank (prvi odstavek 299. člena);
5.    
podrejena družba oziroma nadrejeni mešani poslovni holding, ki
Banki Slovenije oziroma drugemu nadzornemu organu, pristojnem in odgovornem za
nadzor podrejenih bank, ne omogoči, da opravi pregled poslovanja v skladu z
drugim odstavkom 299. člena.
(2) Z globo od 2.500 do 12.000 eurov se za
prekršek kaznuje odgovorna oseba pravne osebe, ki stori prekršek iz prvega
odstavka tega člena.
399. člen
(kršitve revizijske družbe in
pooblaščenega revizorja)
(1) Z globo od 80.000 do 370.000 eurov se
za prekršek kaznuje revizijska družba:
1.    
če ne opravi revizijskega pregleda oziroma ne izdela poročil v
skladu s prvim odstavkom 211. člena tega zakona oziroma s predpisom iz 204.
člena tega zakona;
2.    
če Banki Slovenije na njeno zahtevo ne da dodatnih pojasnil v
skladu s tretjim odstavkom 211. člena tega zakona;
3.    
če ne popravi oziroma dopolni svojih poročil v skladu z zahtevo
Banke Slovenije iz 1. točke četrtega odstavka 211. člena tega zakona;
4.    
če ne obvesti nemudoma Banke Slovenije o dejstvih oziroma
okoliščinah iz prvega odstavka 212. člena tega zakona oziroma ji ne posreduje
zahtevanih podatkov iz tretjega odstavka 212. člena tega zakona.
(2) Z globo od 2.500 do 12.000 eurov se za
prekršek kaznuje pooblaščeni revizor, ki stori prekršek iz prvega odstavka tega
člena.
400. člen
(kršitve izrednega in likvidacijskega
upravitelja)
(1) Z globo od 2.500 do 12.000 eurov se za
prekršek kaznuje izredni upravitelj:
1.    
če v treh mesecih po imenovanju Banki Slovenije ne izroči
poročila o finančnem stanju in pogojih poslovanja banke v izredni upravi (prvi
odstavek 260. člena);
2.    
če v devetih mesecih po imenovanju Banki Slovenije ne izroči
poročila iz drugega odstavka 260. člena tega zakona;
3.    
če v primeru iz prvega odstavka 261. člena tega zakona ne
objavi sklica skupščine z dnevnim redom, in sicer v roku iz drugega odstavka
261. člena tega zakona.
(2) Z globo od 2.500 do 12.000 eurov se za
prekršek kaznuje likvidacijski upravitelj, če Banke Slovenije ne obvesti
nemudoma o nastopu stečajnega razloga (271. člen).
401. člen
(kršitve v zvezi z varovanjem zaupnih
podatkov)
(1) Z globo od 80.000 do 370.000 eurov se
kaznuje banka oziroma hranilnica, ki krši dolžnost varovanja zaupnih podatkov
(214. člen).
(2) Z globo od 2.500 do 12.000 eurov se za
prekršek kaznuje odgovorna oseba banke oziroma hranilnice, ki stori prekršek iz
prvega odstavka tega člena.
(3) Z globo od 400 do 3.000 eurov se za
prekršek kaznuje fizična oseba iz prvega odstavka 215. člena tega zakona,
ki krši dolžnost varovanja zaupnih podatkov.
402. člen
(prekrškovni organ)
Prekrškovni organ, ki odloča o prekrških,
storjenih po tem zakonu, in izreka globe po tem zakonu, je v skladu z zakonom,
ki ureja prekrške, Banka Slovenije.
403. člen
(postopek o prekršku)
(1) Postopek o prekršku vodi in v njem
odloča pooblaščena uradna oseba Banke Slovenije, ki izpolnjuje pogoje po
zakonu, ki ureja prekrške, in na njegovi podlagi sprejetih predpisih.
(2) Banka Slovenije z notranjim aktom, ki
ureja organizacijo in sistemizacijo delovnih mest, podrobneje določi pogoje in
način za podelitev in prenehanje pooblastila osebi, ki se šteje za pooblaščeno
uradno osebo Banke Slovenije iz prvega odstavka tega člena.
(3) Ne glede na 330. člen tega zakona,
se za postopek o prekršku uporablja zakon, ki ureja prekrške.
(4) Globe, predpisane s tem zakonom, se
lahko v hitrem postopku izrečejo tudi v višjem znesku, kot je najnižja
predpisana mera globe, pri čemer ne smejo presegati najvišjih zneskov glob iz
392. do 401. člena tega zakona.

Zakon o bančništvu – ZBan-1 (Uradni list RS, št. 131/06) vsebuje
naslednje prehodne in končne določbe:
»15. POGLAVJE: 
PREHODNE IN KONČNE DOLOČBE
404. člen
(uskladitev
kapitala)
(1) Kapital banke, ki za izračun kapitalske
zahteve za kreditno tveganje uporablja pristop na podlagi notranjih bonitetnih
sistemov oziroma ki za izračun kapitalske zahteve za operativno tveganje
uporablja napredni pristop, mora poleg doseganja minimalnega kapitala banke v
skladu s 136. členom tega zakona:
1.    
v letu 2007 znašati najmanj 95 odstotkov minimalnega kapitala,
izračunanega v skladu z Zakonom o bančništvu (Uradni list RS, št. 104/04 –
uradno prečiščeno besedilo) in na njegovi podlagi izdanih predpisov;
2.    
v letu 2008 znašati najmanj 90 odstotkov minimalnega kapitala,
izračunanega v skladu z Zakonom o bančništvu (Uradni list RS, št. 104/04 –
uradno prečiščeno besedilo) in na njegovi podlagi izdanih predpisov;
3.    
v letu 2009 znašati najmanj 80 odstotkov minimalnega kapitala,
izračunanega v skladu z Zakonom o bančništvu (Uradni list RS, št. 104/04 –
uradno prečiščeno besedilo) in na njegovi podlagi izdanih predpisov.
(2) Pri izračunu kapitala iz prvega
odstavka tega člena banka ne sme upoštevati pozitivne razlike oziroma ji ni
treba upoštevati negativne razlike med oblikovanimi rezervacijami in
pričakovanimi izgubami, izračunanimi v skladu s pristopom na podlagi notranjih
bonitetnih sistemov.
405. člen
(odlog začetka
uporabe standardiziranega pristopa za izračun kapitalske zahteve za kreditno
tveganje)
(1) Posamezna banka lahko odloži začetek
uporabe standardiziranega pristopa za izračun kapitalske zahteve za kreditno
tveganje do najkasneje 1. januarja 2008.
(2) Če banka izkoristi možnost iz prvega
odstavka tega člena, se od 1. januarja 2007 do dneva, do katerega banka
odloži začetek uporabe standardiziranega pristopa za izračun kapitalske zahteve
za kreditno tveganje, za to banko smiselno uporabljajo
1.    
v delu in na način, ki je primeren ob upoštevanju odložitve
začetka uporabe standardiziranega pristopa, določbe tega zakona, ki se nanašajo
na:
- 
standardizirani pristop za izračun kapitalske zahteve za kreditno
tveganje,
- 
upoštevanje kreditnih zavarovanj in sekuritizacije pri izračunu
kapitalske zahteve za kreditna tveganja,
- 
kapitalsko zahtevo za operativno tveganje,
- 
velike izpostavljenosti,
- 
strategije in postopke ocenjevanja potrebnega notranjega kapitala banke
iz 126. člena tega zakona,
- 
razkritje informacij iz 207. do 209. člena tega zakona in
- 
sprejemanje ukrepov zaradi nenadnih in nepričakovanih sprememb obrestnih
mer,
2.    
v delu, ki ni obsežen s primerno uporabo pravil iz 1. točke
tega odstavka, pa določbe Zakona o bančništvu (Uradni list RS, št. 104/04 –
uradno prečiščeno besedilo) in na njegovi podlagi izdani predpisi.
(3) Banka Slovenije predpiše podrobnejša
pravila o uporabi določb iz drugega odstavka tega člena.
406. člen
(uskladitev
izpostavljenosti do nadrejene družbe)
(1) Banka mora uskladiti svoje
izpostavljenosti do svoje nadrejene družbe s tretjim odstavkom 165. člena
tega zakona do 31. decembra 2007.
(2) Od uveljavitve tega zakona banka ne sme
sklepati novih poslov, na podlagi katerih bi njena izpostavljenost do njene
nadrejene družbe presegla omejitev iz tretjega odstavka 165. člena tega
zakona.
407. člen
(ohranitev
veljavnosti dovoljenj)
Dovoljenja za opravljanje bančnih ali
drugih storitev, za opravljanje funkcije člana uprave banke, za pridobitev
kvalificiranega deleža ter druga dovoljenja in soglasja, ki v skladu z Zakonom
o bančništvu (Uradni list RS, št. 104/04 – uradno prečiščeno besedilo) veljajo
ob uveljavitvi tega zakona, se z dnem uveljavitve tega zakona štejejo za
dovoljenja, izdana po tem zakonu.
408. člen
(uskladitev
kvalificiranih imetnikov, ki še niso pridobili deleža, za katerega velja
dovoljenje)
Kvalificiranemu imetniku, ki na podlagi
dovoljenja za pridobitev kvalificiranega deleža iz 407. člena tega zakona
ob uveljavitvi tega zakona še ni pridobil delnic banke, na podlagi katerih bi
dosegel delež, za katerega je izdano dovoljenje, začne rok za pridobitev
deleža, na katerega se nanaša dovoljenje, iz prvega odstavka 50. člena
tega zakona teči z dnem uveljavitve tega zakona.
409. člen
(uskladitev
kvalificiranih imetnikov z novo prepovedjo)
(1) Ne glede na 407. člen tega zakona,
dovoljenje za pridobitev kvalificiranega deleža, ki je bilo izdano pravni
osebi, v kateri ima banka najmanj 20-odstotni delež glasovalnih pravic ali
najmanj 20-odstotni delež v njenem kapitalu, preneha veljati z iztekom šestih
mesecev od uveljavitve tega zakona.
(2) Če pravna oseba iz prvega odstavka tega
člena do izteka roka iz prvega odstavka tega člena ne odsvoji delnic banke, na
podlagi katerih dosega ali presega kvalificirani delež v banki, nastopijo
pravne posledice iz 52. člena tega zakona.
410. člen
(uskladitev
sestave nadzornega sveta bank)
Banke morajo uskladiti sestavo nadzornega
sveta z določbo 71. člena tega zakona do 31. avgusta 2007.
411. člen
(začetek
uporabe pogojev za nadzorni svet)
Pogoji iz 71. člena tega zakona se
začnejo uporabljati z dnem prve skupščine banke po uveljavitvi tega zakona.
412. člen
(sistem
izmenjave informacij o boniteti strank)
Banke morajo vzpostaviti sistem izmenjave
informacij o boniteti strank v skladu s tretjim in četrtim odstavkom
390. člena tega zakona in zagotoviti začetek njegovega delovanja do
1. januarja 2008.
413. člen
(postopki v
teku)
Postopki za izdajo dovoljenja in drugi
postopki, v katerih Banka Slovenije do začetka uporabe tega zakona še ni
odločila, se končajo po določbah tega zakona.
414. člen
(izdaja
predpisov in objava razkritij)
(1) Banka Slovenije mora v treh mesecih od
uveljavitve tega zakona izdati predpise na njegovi podlagi in objaviti
razkritja iz prvega odstavka 233. člena tega zakona.
(2) Do uveljavitve predpisov iz prvega
odstavka tega člena se smiselno uporabljajo predpisi, izdani na podlagi določb
zakonov iz 1. in 3. točke prvega odstavka 415. člena tega zakona.
415. člen
(razveljavitev
predpisov)
(1) Z dnem uveljavitve tega zakona
prenehajo veljati:
1.    
Zakon o bančništvu (Uradni list RS, št. 7/93, 31/00 – ZP-L,
59/01, 55/03, 42/04 in 104/04 – uradno prečiščeno besedilo),
2.    
Zakon o hranilno kreditnih službah (Uradni list RS,
št. 14/90 in 30/90),
3.    
31. do 42.a člen Zakona o plačilnem prometu (Uradni list RS, št.
30/02, 52/02 – ZJA, 75/02 – ZIZ-A, 15/03, 2/04 – ZPNNVSM, 37/04, 105/04 –
uradno prečiščeno besedilo, 100/05 – odločba US in 39/06),
4.    
79. člen Zakona o bankah in hranilnicah (Uradni list RS, št.
1/91-I, 38/92, 46/93 in 7/99 – ZDoh) in
5.    
predpisi, izdani na podlagi določb zakonov iz 1. in 3. točke tega odstavka.
(2) Določbe zakonov iz 1. in 3. točke prvega odstavka tega člena se uporabljajo do 1. januarja 2007.
(3) Za postopek likvidacije ali stečaja nad
hranilno kreditno službo iz drugega odstavka 241. člena Zakona o
bančništvu (Uradni list RS, št. 104/04 – uradno prečiščeno besedilo), ki do
začetka uporabe tega zakona še ni končan, se smiselno uporabljajo določbe tega
zakona.
416. člen
(uveljavitev in
začetek uporabe zakona)
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne dne
1. januarja 2007, razen:
1.    
določb 71. člena tega zakona, ki se začnejo uporabljati v
skladu s 411. členom tega zakona,
2.    
drugega odstavka 143. člena, 3. točke prvega odstavka
159. člena in 162. člena tega zakona, ki se začnejo uporabljati dne
1. januarja 2008, in
3.    
drugega odstavka 406. člena tega zakona, ki se začne
uporabljati z dnem uveljavitve tega zakona.«.

Zakon o spremembi in dopolnitvi Zakona o
bančništvu – ZBan-1A (Uradni list RS, št. 1/08) vsebuje
naslednjo končno določbo:
»KONČNA DOLOČBA
2. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
bančništvu – ZBan-1B (Uradni list RS, št. 109/08)
vsebuje naslednjo končno določbo:
»KONČNA DOLOČBA
5. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
bančništvu – ZBan-1C (Uradni list RS, št. 19/09)
vsebuje naslednje prehodne in končne določbe:
»PREHODNE IN KONČNE DOLOČBE
77. člen
(1) Dovoljenje za pridobitev
kvalificiranega deleža, ki velja ob uveljavitvi tega zakona za določen delež,
se z dnem uveljavitve tega zakona šteje za dovoljenje za pridobitev kvalificiranega
deleža za tisti razpon iz drugega odstavka 45. člena zakona, znotraj katerega
je ta delež.
(2) Postopki na podlagi zahteve za
pridobitev kvalificiranega deleža, ki so se začeli pred uveljavitvijo tega
zakona, se končajo po pravilih, ki so se uporabljala pred uveljavitvijo tega
zakona.
(3) Ne glede na drugi odstavek tega
člena, se za odločbo Banke Slovenije uporablja drugi odstavek 45. člena zakona,
kot se spreminja z 8. členom tega zakona.
78. člen
(1) Banke morajo do 1. januarja
2010 v sistem izmenjave informacij o boniteti strank iz prvega odstavka 390.a
člena zakona začeti posredovati tudi tiste podatke iz tretjega odstavka 390.a
člena zakona, ki jih ob uveljavitvi tega zakona po pravilih tega sistema še
niso dolžne posredovati.
(2) Finančne institucije iz 1. točke
drugega odstavka 390.a člena zakona se morajo vključiti v sistem izmenjave
informacij o boniteti strank iz prvega odstavka 390.a člena zakona do
1. januarja 2010.
(3) Upravljavec sistema mora do
31. decembra 2009:
1.    
uskladiti delovanje sistema iz prvega odstavka 390.a člena s
sedmim in devetim do enajstim odstavkom 390.a člena in
2.    
sprejeti pravila sistema iz 1. točke trinajstega odstavka 390.a
člena tega zakona in pridobiti soglasje Informacijske pooblaščenca Republike
Slovenije k tem pravilom.
(4) Upravljavec sistema mora do
1. januarja 2011 omogočiti, da se v sistem izmenjave informacij o boniteti
strank iz prvega odstavka 390.a člena zakona vključijo pravne osebe iz 2. točke
drugega odstavka 390.a člena.
79. člen
Banka Slovenije mora v treh mesecih po
uveljavitvi tega zakona izdati predpise na njegovi podlagi.
80. člen
Naslednje določbe se začnejo uporabljati za
revidiranje in objavo letnega in konsolidiranega letnega poročila banke za leto
2009:
-      
210. člen zakona, kot se spreminja s 44. členom tega zakona,
-      
211. člen zakona, kot se spreminja s 45. členom tega zakona,
-      
213. člen zakona, kot se spreminja s 46. členom tega zakona.
81. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
bančništvu – ZBan-1D (Uradni list RS, št. 98/09)
spreminja 78. člen Zakona o spremembah in dopolnitvah Zakona o bančništvu –
ZBan-1C (Uradni list RS, št. 19/09) tako,
da se glasi:
»78. člen
(1) Banke morajo do 1. julija
2010 v sistem izmenjave informacij o boniteti strank iz prvega odstavka 390.a
člena zakona začeti posredovati tudi tiste podatke iz tretjega in četrtega
odstavka 390.a člena zakona, ki jih ob uveljavitvi tega zakona po pravilih tega
sistema še niso dolžne posredovati.
(2) Finančne institucije iz 1. točke
drugega odstavka 390.a člena zakona se morajo vključiti v sistem izmenjave
informacij o boniteti strank iz prvega odstavka 390.a člena zakona do
1. januarja 2010.
(3) Upravljavec sistema mora do
31. decembra 2009:
1.    
uskladiti delovanje sistema iz prvega odstavka 390.a člena s
sedmim in devetim do enajstim odstavkom 390.a člena in
2.    
sprejeti pravila sistema iz 1. točke trinajstega odstavka 390.a
člena tega zakona in pridobiti soglasje Informacijske pooblaščenca Republike
Slovenije k tem pravilom.
(4) Upravljavec sistema mora do
1. januarja 2011 omogočiti, da se v sistem izmenjave informacij o boniteti
strank iz prvega odstavka 390.a člena zakona vključijo pravne osebe iz 2. točke
drugega odstavka 390.a člena.«;
ter vsebuje naslednje prehodne in končno
določbo:
»PREHODNE IN KONČNA DOLOČBA
22. člen
Dovoljenja Banke Slovenije za opravljanje
storitev plačilnega prometa po 4. in 5. točki 10. člena zakona, izdana pred
uveljavitvijo tega zakona, se po uveljavitvi tega zakona štejejo kot dovoljenja
Banke Slovenije za opravljanje storitev po 4. in 5. točki, kakor sta spremenjeni s 4. členom tega zakona.
23. člen
Banka Slovenije uskladi predpise z
določbami tega zakona v treh mesecih po njegovi uveljavitvi.
24. člen
Z dnem uveljavitve tega zakona preneha
veljati Sklep o podatkih, ki jih morajo objaviti podružnice bank držav članic
(Uradni list RS, št. 28/07).
25. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
bančništvu – ZBan-1E (Uradni list RS, št. 79/10)
vsebuje naslednje prehodne in končne določbe:
»PREHODNE IN KONČNE DOLOČBE
81. člen
(1) Banka, ki 31. decembra 2010 ni
usklajena z omejitvami za hibridne instrumente iz 4. točke prvega odstavka 133.
člena zakona, določenimi v predpisu, ki ga na podlagi 2. točke 129. člena
zakona sprejme Banka Slovenije, mora vzpostaviti in uresničevati primerne in
učinkovite strategije in procese za uskladitev s predpisanimi omejitvami
najkasneje do 31. decembra 2020.
(2) Nadzor nad usklajevanjem iz prvega
odstavka tega člena izvaja Banka Slovenije v skladu z 222. členom zakona.
(3) Sestavine temeljnega kapitala iz 1. in 5. točke prvega odstavka 133. člena zakona, ki so se do 31. decembra 2010 upoštevale pri
izračunu kapitala banke, vendar od začetka uporabe tega zakona ne izpolnjujejo
meril za sestavine temeljnega kapitala, določenih v predpisu, ki ga na podlagi
2. točke 129. člena zakona sprejme Banka Slovenije, se do 31. decembra
2040 štejejo za hibridne instrumente iz 4. točke prvega odstavka 133. člena zakona.
(4) Banka Slovenije predpiše način in obseg
upoštevanja hibridnih instrumentov iz tretjega odstavka tega člena pri izračunu
kapitala.
82. člen
Ne glede na izdana dovoljenja Banke
Slovenije za vključitev instrumentov, ki imajo lastnosti iz 11. člena Sklepa o
izračunu kapitala bank in hranilnic (Uradni list RS, št. 135/06 in 104/07; v
nadaljevanju: Sklep o kapitalu), v izračun kapitala banke po Sklepu o kapitalu,
se ti instrumenti lahko vključujejo v izračun kapitala le v skladu s tretjim
odstavkom 81. člena tega zakona.
83. člen
Banka pri ugotavljanju izpolnjevanja
omejitev največje dopustne izpostavljenosti do institucij do 31. decembra
2012 upošteva pravila iz (b) in (c) točke prvega odstavka 14. člena Sklepa o
veliki izpostavljenosti bank in hranilnic (Uradni list RS, št. 135/06 in
104/07), in sicer samo za izpostavljenosti, nastale do 31. decembra 2009.
84. člen
Do 31. decembra 2012 je rok iz drugega
odstavka 291.a člena zakona šest mesecev.
85. člen
(1) Določba 10. točke petega odstavka 310.
člena zakona velja za vloge kolektivnih naložbenih podjemov, razen za vloge
podjemov zaprtega tipa, vloge pokojninskih skladov in vloge kritnih skladov
zavarovalnic, vezane pred dnem uveljavitve Zakona o spremembah in dopolnitvah
Zakona o bančništvu (Uradni list RS, št. 98/09), z dnem izteka vezave,
določenim v pogodbi o vezavi.
(2) Določba 10. točke petega odstavka 310.
člena zakona velja za vloge podjemov zaprtega tipa, vezane pred dnem
uveljavitve tega zakona, z dnem izteka vezave, določenim v pogodbi o vezavi.
86. člen
V zvezi s pogojem iz 2. točke prvega
odstavka 63. člena zakona se do izbrisa obsodb iz kazenske evidence za kazniva
dejanja izdaje in neupravičene pridobitve poslovne tajnosti, izdaje uradne
tajnosti in izdaje državne tajnosti, določena v 241., 266. in 359. člena Kazenska zakonika (Uradni list RS, št. 95/04 – uradno prečiščeno besedilo)
uporabljajo določbe zakona, ki so veljale do uveljavitve tega zakona.
87. člen
Upravljavec sistema mora do
1. januarja 2012 omogočiti, da se v sistem izmenjave informacij o boniteti
strank iz prvega odstavka 390.a člena zakona vključijo pravne osebe iz 2. točke
drugega odstavka 390.a člena.
88. člen
(1) Dovoljenja, izdana v zvezi s SID banko
na podlagi določb zakona, ki ureja bančništvo, ostanejo v veljavi tudi po
uveljavitvi tega zakona, razen v delu, ki se nanaša na sprejemanje depozitov od
javnosti.
(2) Določbe drugih zakonov, ki veljajo za
banke, veljajo tudi za SID banko, razen če zakon ne določi drugače.
89. člen
Banka Slovenije uskladi predpise z
določbami tega zakona v treh mesecih po njegovi uveljavitvi.
90. člen
(1) Ta zakon začne veljati naslednji dan po
objavi v Uradnem listu Republike Slovenije, uporabljati pa se začne
31. decembra 2010.
(2) Ne glede na prvi odstavek tega člena se
določba drugega odstavka dopolnjenega 194. člena zakona začne uporabljati
31. decembra 2012.
(3) Ne glede na prvi odstavek tega člena se
določbi prvega in drugega odstavka 6. člena tega zakona začneta uporabljati
30. aprila 2011.«.

Zakon o spremembah in dopolnitvah Zakona o
plačilnih storitvah in sistemih – ZPlaSS-B (Uradni list RS, št. 9/11)
v zvezi z razveljavitvijo 5. točke 2. člena, šestega odstavka 8. člena, drugega odstavka 13.
člena, 36. in
37. člena, 100. člena, tretjega odstavka
221. člena, 383. do 389. člena, 395. člena, 2. točke prvega odstavka in 2. točke
tretjega odstavka
397. člena zakona določa:
»5. točka 2. člena, šesti odstavek 8.
člena, drugi odstavek
13. člena, 36. in
37. člen, 100. člen, tretji odstavek
221. člena, 383. do 389. člen, 395. člen, 2. točka prvega odstavka in 2. točka
tretjega odstavka
397. člena zakona se uporabljajo do 29. aprila 2011.«;
 
ter vsebuje naslednjo končno določbo:
»39. člen
(uveljavitev in začetek
uporabe zakona)
(1) Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 30. aprila 2011.
(2) Ne glede na prvi odstavek tega
člena se 34., 35. in
37. člen tega zakona
začnejo uporabljati z dnem uveljavitve tega zakona.«.

Zakon o spremembah in dopolnitvah Zakona o
bančništvu – ZBan-1F (Uradni list RS, št. 35/11)
vsebuje naslednjo prehodno in končno določbo:
»PREHODNA IN KONČNA DOLOČBA
5. člen
Banka Slovenije uskladi predpise v skladu s
1. členom tega zakona
v treh mesecih po uveljavitvi zakona.
6. člen
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne v roku treh mesecev od uveljavitve
tega zakona.«.

Zakon o spremembah in dopolnitvah Zakona o
bančništvu – ZBan-1G (Uradni list RS, št. 59/11)
vsebuje naslednje prehodne in končno določbo:
»PREHODNE IN KONČNA DOLOČBA
9. člen
Banka Slovenije izda odločbe iz
drugega odstavka
75. člena zakona
po uradni dolžnosti v enem mesecu po uveljavitvi predpisa iz 16. točke 129.
člena zakona.
Nadzorni svet banke mora na svoji prvi seji
po prejemu odločbe
Banke Slovenije imenovati komisijo za prejemke iz drugega odstavka 75.
člena zakona.
10. člen
Banka Slovenije uskladi predpise v skladu z
določbami 6. in 8. člena tega zakona
v dveh mesecih po uveljavitvi tega zakona.
11. člen
Banka mora vzpostaviti ustrezen sistem
prejemkov iz 4. točke prvega odstavka
124. člena zakona
v treh mesecih po uveljavitvi predpisa iz 16. točke 129. člena zakona.
12. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
bančništvu – ZBan-1H (Uradni list RS, št. 85/11)
vsebuje naslednje prehodne in končne določbe:
»PREHODNE IN KONČNE DOLOČBE
36. člen
(uskladitev
kapitala)
(1) Kapital banke, ki za izračun kapitalske
zahteve za kreditno tveganje uporablja pristop na podlagi notranjih bonitetnih
sistemov oziroma
ki za izračun kapitalske zahteve za operativno tveganje uporablja napredni
pristop, mora poleg doseganja minimalnega kapitala v skladu s 136. členom zakona v letu
2011 dosegati najmanj 80 odstotkov
minimalnega kapitala banke, izračunanega v skladu z Zakonom o bančništvu (Uradni list RS, št. 104/04 –
uradno prečiščeno besedilo) in na njegovi podlagi izdanimi predpisi.
(2) Ne glede na prvi odstavek tega
člena lahko banka, ki od
1. 1. 2010 za izračun kapitalske zahteve za kreditno tveganje uporablja pristop
na podlagi notranjih bonitetnih sistemov oziroma napredni pristop za izračun
kapitalske zahteve za operativno
tveganje, pri izračunu minimalnega kapitala iz 136. člena zakona upošteva
139. do 142. člen oziroma
160. ali 161. člen zakona,
in sicer do največ 80 odstotkov
tega zneska.
37. člen
Banka Slovenije uskladi predpise z
določbami tega zakona
v dveh mesecih po njegovi uveljavitvi.
38. člen
(1) Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 31. decembra 2011.
(2) Ne glede na prvi odstavek tega
člena se 8. člen tega zakona
začne uporabljati 31. decembra 2012.
(3) Do začetka uporabe določb tega zakona se
uporabljajo določbe Zakona
o bančništvu
(Uradni list RS, št. 99/10 – uradno prečiščeno besedilo, 52/11 – popr., 9/11 –
ZPlaSS-B, 35/11 in 59/11).«.

Zakon o spremembah in dopolnitvah Zakona o
bančništvu – ZBan-1I (Uradni list RS, št. 48/12)
vsebuje naslednjo končno določbo:
»KONČNA DOLOČBA
3. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
bančništvu – ZBan-1J (Uradni list RS, št. 105/12)
vsebuje naslednje prehodne in končno določbo:
»PREHODNE DOLOČBE
63. člen
Banka Slovenije izda podzakonski predpis iz
devetega odstavka 43. člena zakona v treh mesecih po uveljavitvi tega zakona.
64. člen
Za banko, ki ima ob uveljavitvi tega zakona
kvalificirano naložbo, se z dnem uveljavitve tega zakona šteje, da ima
dovoljenje Banke Slovenije za pridobitev kvalificirane naložbe iz 88.a člena
zakona.
Banka iz prvega odstavka tega člena mora v
roku treh mesecev od uveljavitve tega zakona obvestiti Banko Slovenije o
naložbah, za katere se uporablja prvi odstavek tega člena.
65. člen
V prvem odstavku 155. člena Zakona o trgu
finančnih instrumentov (Uradni list RS, št. 108/10 – uradno prečiščeno
besedilo, 78/11 in 55/12) se za besedo »uporabljajo« doda besedilo »43. in«.
66. člen
V prvem odstavku 193. člena Zakona o trgu
finančnih instrumentov (Uradni list RS, št. 108/10 – uradno prečiščeno
besedilo, 78/11 in 55/12) se za številom »124. do 130. in 132. do 202. člen.«
nadomesti z besedilom »124. do 130., 132. do 202. in 222.a člen«.
67. člen
V četrtem odstavku 296. člena Zakona o trgu
finančnih instrumentov (Uradni list RS, št. 108/10 – uradno prečiščeno
besedilo, 78/11 in 55/12) se za 2. točko doda nova 3. točka, ki se glasi:
»3. nad člani nadzornega sveta
borznoposredniške družbe v obsegu, določenem v 72. členu ZBan-1 v zvezi s 157.
členom tega zakona.«.
68. člen
V prvem odstavku 301. člena Zakona o trgu
finančnih instrumentov (Uradni list RS, št. 108/10 – uradno prečiščeno
besedilo, 78/11 in 55/12) se za besedilom »222. člen« doda vejica in besedilo
»222.a člen«.
KONČNA DOLOČBA
69. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
bančništvu – ZBan-1K (Uradni list RS, št. 56/13)
vsebuje naslednjo prehodno in končno določbo:
»PREHODNA IN KONČNA DOLOČBA
31. člen
Za banko, ki ima ob uveljavitvi tega zakona
kvalificirano naložbo, razen tistih, za katere že ima dovoljenje Banke
Slovenije skladno s 64. členom Zakona o spremembah in dopolnitvah Zakona o bančništvu
(Uradni list RS, št. 105/12), se z dnem uveljavitve tega zakona šteje, da ima
dovoljenje Banke Slovenije za pridobitev kvalificirane naložbe iz 88.a člena
zakona.
32. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
sodiščih – ZS-K (Uradni list RS, št. 63/13)
vsebuje naslednjo končno določbo:
»50. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
bančništvu – ZBan-1L (Uradni list RS, št. 96/13)
vsebuje naslednji prehodni in končno določbo:
»PREHODNI IN KONČNA DOLOČBA
39. člen
(1) Postopki sodnega varstva, ki so se
začeli pred uveljavitvijo tega zakona, se končajo po pravilih, ki so veljala
pred uveljavitvijo tega zakona, če ni v drugem do četrtem odstavku tega člena
določeno drugače.
(2) Če je uprava banke na podlagi pravil,
ki so veljala pred uveljavitvijo tega zakona, vložila tožbo zoper odločbo Banke
Slovenije, se za razmerja med člani uprave in delničarji banke glede
uveljavljanja pravic sodnega varstva zoper odločbo o izrednem ukrepu po
uveljavitvi tega zakona uporablja 32. člen tega zakona.
(3) Če je bila odločba o imenovanju izredne
uprave banki izrečena v zadnjih šestih mesecih pred uveljavitvijo tega zakona,
in uprava banke, ki so ji na tej podlagi prenehala druga pooblastila za zastopanje
banke, ni vložila tožbe za uveljavljanje sodnega varstva zoper to odločbo po
pravilih, ki so veljala pred uveljavitvijo tega zakona, lahko po uveljavitvi
tega zakona delničarji banke, ki skupno dosegajo najmanj desetino osnovnega
kapitala banke, pooblastijo enega ali več članov uprave banke, ki so jim na
podlagi odločbe Banke Slovenije prenehala druga pooblastila za zastopanje
banke, da v 30 dneh po uveljavitvi tega zakona vložijo tožbo zaradi
uveljavljanja sodnega varstva zoper odločbo Banke Slovenije o izrednem ukrepu.
(4) Za uveljavljanje sodnega varstva v
skladu s prejšnjim odstavkom se smiselno uporabljajo določbe 32. člena tega
zakona.
40. člen
Osebe, ki na dan uveljavitve tega zakona
opravljajo funkcijo člana izredne uprave banke, svoje premoženjsko stanje
prijavijo v 15 dneh po uveljavitvi tega zakona.
41. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o bančništvu – ZBan-2 (Uradni list RS,
št. 25/15)
v zvezi s prenehanjem veljavnosti določb zakona določa:
»Ne glede na prvi odstavek tega člena se ZBan-1 uporabi,
kadar se nanj sklicuje Zakon o trgu finančnih instrumentov (Uradni list RS, št.
108/10 – uradno prečiščeno besedilo, 78/11, 55/12, 105/12 – ZBan-1J in 63/13 –
ZS-K).«;
ter vsebuje naslednjo končno določbo:
»408. člen
(uveljavitev
zakona)
Ta zakon začne veljati trideseti dan po objavi v Uradnem listu Republike Slovenije.«.

Zakon o sistemu jamstva za vloge – ZSJV
(Uradni list RS, št. 27/16)
vsebuje naslednjo končno določbo:
»63. člen
(uveljavitev
zakona)
Ta zakon začne veljati naslednji dan po objavi v Uradnem listu Republike Slovenije.«.