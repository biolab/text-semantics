I. SPLOŠNE DOLOČBE
1. člen
S tem zakonom se urejajo zaposlovanje,
zavarovanje za primer brezposelnosti, upravljanje sistema ter način izvajanja
strokovnih nalog na tem področju. 
Zaposlovanje po tem zakonu obsega
posredovanje zaposlitev, posredovanje dela, ukrepe za pospeševanje zaposlovanja
in odpiranje novih ter ohranjevanje produktivnih delovnih mest ter vse tiste
dejavnosti, ki zagotavljajo pogoje za produktivno in svobodno izbrano
zaposlitev, poklicni in strokovni razvoj ter uporabo delovnih sposobnosti
posameznikov. 
Z zavarovanjem za primer brezposelnosti se
zavarovancem zagotavljajo pravice za čas, ko so brez svoje krivde ali proti
svoji volji brez zaposlitve, in pravice v primeru, ko postane njihovo delo
nepotrebno. 
Kot dejavnost zaposlovanja se šteje tudi
štipendiranje po tem zakonu. (črtan)
Dejavnosti iz drugega, tretjega odstavka
tega člena so dejavnosti v javnem interesu in se opravljajo kot javna služba.
2. člen
Podjetja, zavodi, državni organi, banke in
druge finančne organizacije, zavarovalne organizacije, zadruge ter druge pravne
osebe (v nadaljnem besedilu: organizacije), delovni ljudje, ki samostojno
opravljajo dejavnost in druge osebe (v nadaljnem besedilu: delodajalci),
družbenopolitična skupnost in delavci, zagotavljajo sredstva za dejavnost
zaposlovanja in zagotavljanje pravic iz prejšnjega člena na način, ki ga določa
zakon.
3. člen
Državni zbor Republike Slovenije na predlog
Vlade Republike Slovenije sprejema politiko zaposlovanja in program za njeno
izvajanje ter določa potreben obseg sredstev.
4. člen
Strokovne naloge, ki se nanašajo na
zaposlovanje, zavarovanje za primer brezposelnosti in izvajanje ukrepov aktivne
politike zaposlovanja, opravlja Zavod Republike Slovenije za zaposlovanje (v
nadaljnjem besedilu: zavod).
4.a člen
Zavod in centri za socialno delo morajo medsebojno
sodelovati pri vključevanju brezposelnih oseb v aktivnosti in ukrepe aktivne
politike zaposlovanja in sodelovati s pristojnim davčnim organom in drugimi
državnimi organi ter izmenjavati osebne in druge podatke, ki jih vodijo v
svojih zbirkah podatkov in so potrebni za uresničevanje pravic in obveznosti
brezposelnih oseb po tem zakonu. Zavod in centri za socialno delo lahko
oblikujejo enotno bazo podatkov za uresničevanje pravic po tem zakonu in po
predpisih o socialnem varstvu.
Davčna uprava posreduje zavodu na podlagi
pisne zahteve tiste podatke o posameznem davčnem zavezancu, za katere ta zakon
določa, da so potrebni za opravljanje njegovih nalog. Posredovani podatki se
lahko obdelujejo le za namene opravljanja nalog po tem zakonu. Davčna uprava mora
za te namene zavodu omogočiti tudi neposredni varovan in nadzorovan elektronski
dostop do podatkov iz njenih evidenc. V zahtevi zavoda morata biti, poleg
podatkov posameznega davčnega zavezanca, navedena tudi pravna podlaga in namen
obdelave osebnih podatkov, enako stopnjo varstva mora omogočati tudi ureditev
neposrednega elektronskega dostopa.
Vrsto in način izmenjave podatkov iz
prejšnjega odstavka določi minister, pristojen za delo. Vrsto in način
izmenjave podatkov, ki jih vodijo in zbirajo davčni organi, določi minister,
pristojen za delo, v soglasju z ministrom, pristojnim za finance.
4.b člen
V okviru programa iz 50. člena tega zakona
ima brezposelna oseba pravico vključiti se v programe aktivne politike
zaposlovanja zaradi povečanja zaposlitvenih zmožnosti.
Podlaga za vključitev brezposelne osebe v
program aktivne politike zaposlovanja je zaposlitveni načrt, ki ga pripravi
zavod ali druga pooblaščena organizacija najpozneje v dveh mesecih po prijavi
brezposelnosti. Vsebino zaposlitvenega načrta natančneje opredeli minister,
pristojen za delo, s podzakonskim aktom.
Delodajalci morajo omogočiti prisotnost
predstavnikov zavoda ali druge pooblaščene organizacije v postopku izbire
brezposelnih oseb za prosta delovna mesta.
4.c člen
Državljani držav članic Evropske unije so v
pravicah in dolžnostih, določenih s tem zakonom, izenačeni s slovenskimi
državljani.
II. POSREDOVANJE ZAPOSLITEV IN POSREDOVANJE DELA
5. člen
Posredovanje zaposlitve po tem zakonu
obsega strokovne in organizacijske naloge, opravljene s ciljem, da brezposelna
ali druga oseba sklene delovno razmerje. 
Posredovanje dela po tem zakonu obsega
strokovne in organizacijske naloge, opravljene s ciljem, da se brezposelna ali
druga oseba vključi v delo.
6. člen
Zaposlitve in delo, tudi začasno in občasno
delo, osebam iz drugega odstavka 6.b člena tega zakona posreduje zavod.
Zavod brezposelnim osebam, ki so upravičene
do denarne socialne pomoči po predpisih o socialnem varstvu, posreduje vsako
zaposlitev, primerno delo po podjemni pogodbi oziroma pogodbi o naročilu
avtorskega dela in primerno začasno ali občasno humanitarno ali drugo podobno
delo, ki traja največ 56 ur mesečno in ga organizira zavod ali v dogovoru z
zavodom nepridobitna nevladna organizacija ter nepridobitni delodajalec s področja
socialnega varstva, zdravstva, predšolske vzgoje, vzgoje, izobraževanja in
kulture. Za nepridobitnega delodajalca po tem zakonu se štejejo delodajalci iz
naštetih področij, ki imajo v ustanovitvenem aktu določen nepridobitni značaj
oziroma ki vračajo vse dohodke v osnovno dejavnost in ne delijo dobička.
Zaposlitev in delo iz prejšnjega odstavka
lahko zavod posreduje tudi brezposelnim osebam, ki niso upravičenci do denarne
socialne pomoči.
Ministrstvo, pristojno za delo, lahko s
pogodbo o koncesiji pooblasti organizacijo oziroma delodajalca, ki izpolnjuje
kadrovske, organizacijske in druge pogoje, da opravlja strokovne naloge
posredovanja dela, ki vključuje tudi posredovanje začasnih in občasnih del
dijakom in študentom, posredovanja zaposlitve, izdelavo zaposlitvenega načrta
in izvajanje ukrepov aktivne politike zaposlovanja.
Organizacija oziroma delodajalec lahko
zagotavlja delo delavcev drugemu delodajalcu, če izpolnjuje kadrovske,
organizacijske in druge pogoje in se pred začetkom opravljanja dejavnosti vpiše
v register agencij za zagotavljanje dela, ki ga vodi ministrstvo, pristojno za
delo.
Organizacije oziroma delodajalci, ki
posredujejo začasna in občasna dela osebam iz drugega odstavka 6.b člena tega
zakona, obračunavajo 12% koncesijsko dajatev od prejemkov, izplačanih tem
osebam. Zavod obračunava 12% od izplačanih prejemkov na enak način kot
obračunavajo 12% koncesijsko dajatev organizacije oziroma delodajalci, ki
posredujejo začasna in občasna dela osebam iz drugega odstavka 6.b člena tega
zakona. Od obračunanega zneska odvede zavod za namen iz osmega odstavka tega
člena enak odstotek, kot ga določa isti odstavek. Ostali del obračunanega
zneska zavod odvede v javni sklad.
Organizacije oziroma delodajalci, ki
posredujejo začasna in občasna dela dijakom in študentom morajo v javni sklad
namenjati 25% fakturiranih sredstev iz koncesijske dajatve, določene v
prejšnjem odstavku.
37,5% fakturiranih sredstev iz
koncesijske dajatve, določene v šestem odstavku tega člena, se nameni za
delovanje študentske organizacije univerze, samostojnega visokošolskega zavoda,
lokalne skupnosti oziroma interesnih oblik povezovanja dijakov in študentov in
se lahko porabijo za izvajanje programov interesnih in obštudijskih dejavnosti
v kulturi, izobraževanju, športu, tehnični kulturi, mednarodnem sodelovanju,
izpopolnjevanju študentov v tujini, raziskovalni dejavnosti in
socialno-ekonomskem položaju dijakov in študentov.
Javni sklad iz sedmega odstavka tega člena
sredstva iz koncesijskih dajatev nameni za financiranje štipendij.
Organizaciji oziroma delodajalcu, ki
posreduje začasna in občasna dela dijakom in študentom, se priznajo stroški v
višini 37,5% fakturiranega prihodka iz koncesijske dajatve, določene v šestem
odstavku tega člena. Minister, pristojen za delo, s podzakonskim aktom določi
način obračuna stroškov, ki se priznajo organizaciji oziroma delodajalcu, ki
posreduje začasna in občasna dela dijakom in študentom, kadrovske, prostorske,
organizacijske in druge pogoje, ki jih mora izpolnjevati pooblaščena
organizacija oziroma delodajalec iz četrtega in petega odstavka tega člena,
način evidentiranja podatkov iz tretjega odstavka 6.b člena tega zakona,
obvezne podatke na napotnici in posredovanje napotnic Inšpektoratu Republike
Slovenije za delo ter podrobnejšo vsebino koncesijske pogodbe.
Minister, pristojen za delo, s podzakonskim
aktom iz prejšnjega odstavka uredi tudi postopek za vpis in izbris iz registra
agencij za zagotavljanje dela ter vsebino in način vodenja registra agencij za
zagotavljanje dela.
6.a člen
Pooblaščena organizacija oziroma
delodajalec iz četrtega odstavka prejšnjega člena ne more vpisati posredovanja
zaposlitve in posredovanja dela v sodni register oziroma prijaviti začetka
opravljanja te dejavnosti, če ni sklenil koncesijske pogodbe.
Organizacija oziroma delodajalec iz petega
odstavka prejšnjega člena ne more vpisati dejavnosti zagotavljanja dela
delavcev drugemu delodajalcu v sodni register oziroma prijaviti začetka
opravljanja te dejavnosti, če ni vpisan v register agencij za zagotavljanje
dela.
Vpis dejavnosti posredovanja zaposlitve,
posredovanja dela oziroma zagotavljanja dela delavcev drugemu delodajalcu v
sodni register oziroma prijava začetka opravljanja te dejavnosti brez sklenjene
koncesijske pogodbe oziroma brez vpisa v register agencij za zagotavljanje dela
je ničen.
6.b člen
Pooblaščena organizacija oziroma
delodajalec, ki na podlagi koncesijske pogodbe opravlja strokovne naloge
posredovanja zaposlitve in posredovanja dela, ali na podlagi vpisa v register
agencij za zagotavljanje dela opravlja dejavnost zagotavljanja dela delavcev
drugemu delodajalcu, lahko opravlja dejavnost za državljane Republike
Slovenije, državljane držav članic Evropske unije in Evropske gospodarske
skupnosti ter za osebe, ki niso državljani države Evropske unije ali Evropske
gospodarske skupnosti in so pridobile dovoljenje za stalno prebivanje v
Republiki Sloveniji, če z mednarodnim sporazumom ni drugače določeno.
Pooblaščena organizacija oziroma
delodajalec, ki na podlagi koncesijske pogodbe posreduje začasna in občasna
dela za dijake in študente, lahko ta dela opravlja le za dijake, ki so že
dopolnili 15 let, študente in za udeležence izobraževanja odraslih, ki so
mlajši od 26 let in se izobražujejo po javno veljavnih programih osnovnega,
poklicnega, srednjega in višjega strokovnega izobraževanja.
Osebe iz prejšnjega odstavka lahko
opravljajo začasno in občasno delo le na podlagi napotnice zavoda ali
pooblaščene organizacije, ki opravlja dejavnost posredovanja dela dijakom in
študentom. Če dijak ali študent preseže posebno osebno olajšavo za rezidenta,
ki se izobražuje in ima status dijaka ali študenta, in je določena v Zakonu o
dohodnini, se prekine obračun koncesijske dajatve na podlagi napotnice,
delodajalec pa je dolžan dijaka ali študenta pokojninsko in invalidsko
zavarovati po določbah Zakona o pokojninskem in invalidskem zavarovanju. (delno
se preneha uporabljati)
Organizacija oziroma delodajalec, ki lahko
posreduje zaposlitve in delo ali zagotavlja delo delavcev drugemu uporabniku na
podlagi predpisov države članice Evropske unije ali Evropske gospodarske
skupnosti v tej državi članici, lahko opravlja to dejavnost tudi na območju
Republike Slovenije, če pred začetkom opravljanja teh dejavnosti v Republiki
Sloveniji ministrstvu, pristojnemu za delo, prijavi opravljanje teh dejavnosti
in če izpolnjuje pogoje, ki jih v podzakonskem aktu iz enajstega odstavka 6.
člena tega zakona predpiše minister, pristojen za delo. V tem podzakonskem aktu
se določita tudi način in vsebina prijave opravljanja dejavnosti iz tega
odstavka.
6.c člen
Organizacija oziroma delodajalec, ki želi
posredovati zaposlitve oziroma dela ali zagotavljati dela delavcev drugemu
delodajalcu, naslovi vlogo za podelitev koncesije oziroma za vpis v register
agencij za zagotavljanje dela na ministrstvo, pristojno za delo.
Ministrstvo, pristojno za delo, odloči o
vlogi za podelitev koncesije oziroma za vpis v register agencij za
zagotavljanje dela z odločbo v upravnem postopku.
Ministrstvo, pristojno za delo, pri
odločitvi o vlogi za podelitev koncesije upošteva število brezposelnih oseb pri
območnih službah zavoda, potrebe delodajalcev po delu oziroma po zaposlitvi
novih delavcev na tem območju, vrsto in obseg programov aktivne politike
zaposlovanja, število dijakov in študentov na posameznem območju ter njihov
socialni položaj, število koncesionarjev na posameznem območju in spoštovanje
predpisov pri dotedanjem poslovanju vlagatelja.
Vlagatelj lahko začne posredovati zaposlitve
ali dela s sklenitvijo koncesijske pogodbe, pravico do zagotavljanja dela
delavcev drugemu delodajalcu pa pridobi z vpisom v register agencij za
zagotavljanje dela.
Zoper odločbo o podelitvi koncesije oziroma
o vpisu v register agencij za zagotavljanje dela ni pritožbe, mogoč pa je
upravni spor.
6.č člen
Ministrstvo, pristojno za delo, z
vlagateljem, ki mu je bila koncesija podeljena z odločbo iz drugega odstavka
prejšnjega člena, sklene koncesijsko pogodbo.
S pogodbo o koncesiji koncedent in koncesionar
uredita medsebojno koncesijsko razmerje, zlasti pa:
-      
vrsto in obseg storitve, ki je predmet
koncesije,
-      
začetek izvajanja koncesije,
-      
čas, za katerega se sklene koncesijska pogodba,
-      
višino priznanih stroškov v skladu z osmim
odstavkom 6. člena tega zakona in višino odvedenih sredstev v skladu s petim in
šestim odstavkom 6. člena tega zakona,
-      
dolžnost in način poročanja koncesionarja
koncedentu,
-      
pogodbene sankcije zaradi neizvajanja ali
nepravilnega izvajanja koncesije,
-      
način finančnega, strokovnega in upravnega
nadzora, ki ga opravi koncedent,
-      
način spreminjanja koncesijske pogodbe oziroma
koncesijskega razmerja,
-      
prenehanje veljavnosti koncesijske pogodbe in
njeno morebitno podaljšanje,
-      
obveznosti koncesionarja ob predčasnem
prenehanju veljavnosti pogodbe,
-      
druge določbe, pomembne za določitev in
izvajanje dejavnosti, ki je predmet koncesije.
Koncesijska pogodba, ki ni sklenjena v
pisni obliki, je nična, kar pa velja tudi za njene dopolnitve in spremembe.
Koncesijska pogodba se sklene največ za eno
leto.
6.d člen
Koncesijska pogodba preneha veljati:
-      
po poteku časa, za katerega je bila sklenjena,
-      
z odpovedjo ene od pogodbenih strank,
-      
z odvzemom koncesije,
-      
s prenehanjem koncesionarja oziroma z dnem
uvedbe stečajnega ali likvidacijskega postopka.
6.e člen
Ministrstvo, pristojno za delo, lahko brez
predhodnega obvestila odvzame koncesijo koncesionarju, če ugotovi, da:
-      
koncesionar opravlja dejavnost zunaj podeljene
koncesije ali v nasprotju s koncesijsko pogodbo, ali je opravljal dejavnost
pred sklenitvijo koncesijske pogodbe,
-      
je iz letnega poročila razvidno, da v letu, za
katero poroča, ni opravljal koncesijske dejavnosti,
-      
s svojim poslovanjem krši predpise,
-      
v postavljenem roku ni odpravil pomanjkljivosti
v skladu z ugotovitvami ministrstva, pristojnega za delo, ali drugega
pristojnega organa.
Ob ugotovljenih pomanjkljivostih pri
poslovanju koncesionarja lahko ministrstvo, pristojno za delo, koncesijo
odvzame za določen čas in mu naloži, naj odpravi ugotovljene pomanjkljivosti.
Ministrstvo, pristojno za delo, odvzame
koncesijo z odločbo.
6.f člen
Ministrstvo, pristojno za delo, po uradni
dolžnosti ali na predlog Inšpektorata Republike Slovenije za delo oziroma
drugih pristojnih organov izbriše iz registra agencij za zagotavljanje dela
organizacijo oziroma delodajalca v teh primerih:
-      
če preneha zagotavljati dela delavcev drugemu
delodajalcu,
-      
če fizična oseba, ki zagotavlja dela delavcev
drugemu delodajalcu, umre, ali če pravna oseba, ki zagotavlja dela delavcev
drugemu delodajalcu, preneha,
-      
če je fizični ali pravni osebi s pravnomočno
odločbo prepovedano opravljanje dejavnosti,
-      
če je iz letnega poročila organizacije oziroma
delodajalca, vpisanega v register agencij za zagotavljanje dela, razvidno, da
ni zagotavljal dela delavcev drugemu delodajalcu v letu, za katero poroča, ali
pa letnega poročila ni poslal,
-      
če se ugotovi, da organizacija oziroma
delodajalec, vpisan v register agencij za zagotavljanje dela, ne izpolnjuje več
predpisanih pogojev za opravljanje dejavnosti zagotavljanja dela delavcev
drugemu delodajalcu.
O izbrisu iz registra agencij za
zagotavljanje dela ministrstvo, pristojno za delo, izda odločbo.
7. člen
Organizacija oziroma delodajalec, ki ima z
ministrstvom, pristojnim za delo, sklenjeno koncesijsko pogodbo v skladu s
četrtim odstavkom 6. člena tega zakona, ali je vpisan v register agencij za
zagotavljanje dela, mora letno poročati o obsegu svojega poslovanja tako, kot
predpiše minister, pristojen za delo.
Organizacija oziroma delodajalec, ki ima z
ministrstvom, pristojnim za delo, sklenjeno koncesijsko pogodbo, ali je vpisan
v register agencij za zagotavljanje dela, mora ministrstvu, pristojnemu za
delo, poročati o svojem delu in sproti javljati vse spremembe glede
izpolnjevanja kadrovskih, organizacijskih in drugih pogojev, ki lahko vplivajo
na koncesijsko razmerje ali vpis v register agencij za zagotavljanje dela.
8. člen
Za posredovanje zaposlitve in posredovanje
dela zavod ne sme zahtevati plačila.
Za posredovanje zaposlitve in posredovanje
dela pooblaščena organizacija oziroma delodajalec ne sme zahtevati plačila od
iskalca zaposlitve oziroma dela.
Pooblaščeni organizaciji oziroma
delodajalcu, ki posreduje zaposlitev ali delo brezposelni osebi, ki je najmanj
tri mesece vpisana v evidenci brezposelnih oseb, se zagotavlja plačilo za vsako
posredovanje zaposlitve, če je brezposelna oseba sklenila pogodbo o zaposlitvi:
-      
za nedoločen čas s polnim delovnim časom,
-      
za določen čas, ki ni krajši od 12 mesecev, s
polnim delovnim časom,
-      
za določen čas, ki ni krajši od 24 mesecev, z
najmanj polovico polnega delovnega časa.
Pogoj vpisa v evidenci brezposelnih oseb
najmanj tri mesece ne velja, kadar je oseba starejša od 50 let, ali prejema
denarno nadomestilo, ali je upravičena do denarne socialne pomoči po predpisih,
ki urejajo socialno varstvo, oziroma, ko je brezposelna oseba invalid, katere
invalidnost je ugotovljena z odločbo pristojnega organa.
Pooblaščena organizacija oziroma
delodajalec, ki posreduje zaposlitev brezposelni osebi za določen čas s polnim
ali najmanj polovičnim delovnim časom, lahko uveljavlja plačilo storitev, če se
brezposelna oseba ni zaposlila pri istem delodajalcu, pri katerem je bila
nazadnje zaposlena, oziroma pri povezani fizični oziroma pravni osebi in, če je
prekinitev zaposlitve pri istem delodajalcu oziroma povezani fizični ali pravni
osebi daljša od 30 dni.
Opravljene storitve posredovanja zaposlitve
se plačujejo iz sredstev proračuna Republike Slovenije, določenih za ta namen.
Storitve plačuje zavod na podlagi dokazila
o realizirani zaposlitvi (fotokopija prijave v zavarovanje – obrazec M-1) in na
podlagi napotnice za zaposlitev, ki jo potrdi delodajalec.
Kadar več pooblaščenih organizacij oziroma
delodajalcev posreduje zaposlitev za isto brezposelno osebo, prejme plačilo
tista pooblaščena organizacija oziroma delodajalec, ki je zavodu dostavila
fotokopijo prijave v zavarovanje in potrjeno napotnico delodajalca, na kateri
sta vpisana najbolj zgoden datum in ura zglasitve brezposelne osebe pri
delodajalcu.
Natančnejši postopek in način plačila
storitev se določita v pogodbi o sodelovanju, sklenjeni med pooblaščeno
organizacijo oziroma delodajalcem in zavodom, ki jo mora zavod v 15 dneh od
podpisa poslati v soglasje ministrstvu, pristojnemu za delo.
Višina sredstev za posredovanje zaposlitve
in dela iz tretjega odstavka se določi z odredbo ministra, pristojnega za delo,
pri čemer se upoštevajo predvsem delež brezposelnih oseb v prebivalstvu v
območni službi zavoda, v katerem se brezposelni osebi posreduje zaposlitev ali
delo, starost brezposelne osebe, invalidnost, čas, ko je bila brezposelna oseba
prijavljena na zavodu, in upravičenost do prejemanja denarnega nadomestila ali
denarne socialne pomoči po predpisih, ki urejajo socialno varstvo.
9. člen
Organizacije oziroma delodajalci
zaposlujejo delavce v sodelovanju z zavodom.
Organizacije in delodajalci morajo zavodu
poslati:
-      
prijavo prostega delovnega mesta in pogoje, ki
jih mora izpolnjevati delavec za opravljanje del na tem delovnem mestu, razen
kadar z že zaposlenim delavcem sklepajo novo pogodbo o zaposlitvi za določen
ali nedoločen čas za isto delovno mesto, ali ko se v skladu s predpisi o
delovnih razmerjih, lahko izjemoma sklene pogodba o zaposlitvi brez javne
objave,
-      
obvestilo o potrebi po sklenitvi podjemne
pogodbe ali pogodbe o naročilu avtorskega dela najpozneje v osmih dneh po tem,
ko potreba nastane, razen če se bo obvestilo nanašalo na delavca, ki je v
delovnem razmerju pri istem delodajalcu, ali na pravno osebo, samostojnega
podjetnika posameznika oziroma posameznika, ki samostojno opravlja dejavnost,
-      
poročilo o opravljenem delu preko polnega
delovnega časa in poročilo o opravljenem delu po podjemni pogodbi ali pogodbi o
naročilu avtorskega dela do 15. januarja za preteklo leto,
-      
obvestilo o sklenjeni podjemni pogodbi ali
pogodbi o naročilu avtorskega dela, najpozneje v osmih dneh po sklenitvi take
pogodbe, razen če je pogodba sklenjena z delavcem, ki je v delovnem razmerju
pri istem delodajalcu ali če je pogodba sklenjena s pravno osebo, samostojnim
podjetnikom posameznikom oziroma posameznikom, ki samostojno opravlja
dejavnost.
10. člen
Organizacije in delodajalci morajo do 15.
januarja za tekoče leto posredovati zavodu predvidene letne potrebe po kadrih,
podatke o številu in strukturi delavcev, katerih delo ne bo več potrebno ter
predvideni način njihovega razreševanja; tekoče potrebe in podatke pa
posredujejo s spremembami letnih napovedi. 
Organizacije in delodajalci morajo do 15.
januarja posredovati zavodu podatke za skupen razpis kadrovskih štipendij za
naslednje šolsko leto. (črtan)
11. člen
Ko zavod prejme prijavo prostega delovnega
mesta, mora javno objaviti prosto delovno mesto ter izvesti vse potrebne
postopke v zvezi s posredovanjem zaposlitve.
12. člen
Zavod lahko na podlagi prijave prostega
delovnega mesta, brez predhodne javne objave, napoti osebo, ki išče zaposlitev
dalj kot dve leti, v organizacijo oziroma k delodajalcu. 
V primeru iz prejšnjega odstavka se lahko
sklene delovno razmerje za določen čas.
13. člen
Minister, pristojen za delo, predpiše način
in vsebino sporočanja podatkov iz 9. in 10. ter postopek iz 11. člena tega
zakona.
III. ZAVAROVANJE ZA PRIMER BREZPOSELNOSTI
Obvezno zavarovanje
14. člen
Za primer brezposelnosti se obvezno
zavarujejo delavci v delovnem razmerju.
Prostovoljno zavarovanje
15. člen
Za primer brezposelnosti se lahko
zavarujejo:
-      
samostojni podjetniki, osebe, ki samostojno, z
lastnim delom, kot edini in glavni poklic opravljajo pridobitno dejavnost (v
nadaljnjem besedilu: samozaposlene osebe) in osebe, ki so lastniki gospodarskih
družb, če niso zavarovani na drugi podlagi,
-      
slovenski državljani v delovnem razmerju z
delodajalcem v tuji državi, ki po vrnitvi v domovino ne morejo uveljavljati
pravic za primer brezposelnosti na drugi podlagi in
-      
zakonci slovenskih državljanov, zaposlenih v
tuji državi, če so bili pred odhodom v tujino v delovnem razmerju.
Osebe iz prejšnjega odstavka imajo enake
pravice kot zavarovanci iz prejšnjega člena.
Brezposelne osebe
16. člen
Za brezposelno osebo se po tem zakonu
šteje:
-      
oseba, ki ni v delovnem razmerju,
-      
samozaposlena oseba, katere dobiček iz
dejavnosti, ki je ugotovljen brez upoštevanja znižanj in davčnih olajšav v
skladu s predpisi o dohodnini in povečan za obračunane obvezne prispevke za
socialno varnost, ni presegal zneska zajamčenega nadomestila plače in lastnik
ali solastnik gospodarskih družb, ki ni zavarovan na drugi podlagi, in v
katerih dobiček, zmanjšan za plačane prispevke za obvezno socialno zavarovanje,
v zadnjem koledarskem letu pred nastankom brezposelnosti ni presegal zneska
zajamčenega nadomestila plače,
-      
lastnik, zakupnik, najemnik ali drug uporabnik
kmetijskega ali gozdnega zemljišča s katastrskim dohodkom do višine, ki je
določena kot podlaga za vključitev v obvezno pokojninsko in invalidsko
zavarovanje po predpisih o pokojninskem in invalidskem zavarovanju,
-      
oseba, ki ni upokojenec, študent, dijak,
vajenec, udeleženec izobraževanja odraslih, mlajši od 26 let ali udeleženec
izobraževanja v skladu s 53.b členom tega zakona ter udeleženec programa
usposabljanja na delovnem mestu na podlagi programov ukrepov aktivne politike
zaposlovanja iz 50. člena tega zakona
in je: 
-      
zmožna za delo, 
-      
prijavljena pri zavodu, 
-      
na razpolago za zaposlitev, 
-      
aktivni iskalec zaposlitve. 
Ne glede na določilo prejšnjega odstavka se
za brezposelno osebo šteje oseba, ki je bila do nastanka brezposelnosti v
delovnem razmerju in hkrati samozaposlena oseba, če njen dobiček iz dejavnosti,
ki je ugotovljen brez upoštevanja znižanj in davčnih olajšav v skladu s
predpisi o dohodnini in z upoštevanjem obračunanih obveznih prispevkov, ni
presegal zneska zajamčenega nadomestila plače v zadnjem koledarskem letu pred
nastankom brezposelnosti.
Za zavarovanca se po tem zakonu šteje
brezposelna oseba, ki je bila pred nastankom brezposelnosti obvezno ali
prostovoljno zavarovana za primer brezposelnosti in ima na tej podlagi pravico
do denarnih prejemkov po tem zakonu.
16.a člen
(črtan)
Pravice iz zavarovanja
17. člen
Pravice iz zavarovanja za primer
brezposelnosti po tem zakonu so: 
-      
denarno nadomestilo; 
-      
povračilo prevoznih in selitvenih stroškov; 
-      
pravica do zdravstvenega varstva in pravica do
pokojninskega in invalidskega zavarovanja. 
Pravici iz zadnje alinee prejšnjega
odstavka se uresničujeta po predpisih, ki urejajo ti področji.
Pogoji za pridobitev pravic iz
zavarovanja 
17.a člen
Zavarovanec lahko uveljavi pravico do
denarnega nadomestila, če:
-      
je bil pred nastankom brezposelnosti zavarovan
za primer brezposelnosti in
-      
zanj ni na voljo ustrezne zaposlitve.
Zavarovanec ohrani pravico do denarnega
nadomestila, če:
-      
je na razpolago za zaposlitev,
-      
zanj ni na voljo ustrezne zaposlitve,
-      
zanj po treh mesecih upravičenosti do denarnega
nadomestila ni na voljo primerne zaposlitve,
-      
aktivno išče zaposlitev,
-      
ni na voljo ustreznega programa aktivne
politike zaposlovanja,
-      
prebiva v Republiki Sloveniji, razen če
mednarodni akt ne določa drugače; v času, ko zavarovanec ne prebiva v Republiki
Sloveniji, mu pravica do denarnega nadomestila miruje.
17.b člen
Brezposelna oseba je zmožna za delo, če je
stara več kot petnajst let in ne več, kot je po predpisih o pokojninskem in
invalidskem zavarovanju pogoj za pridobitev pokojnine za najnižjo zavarovalno
dobo ter izpolnjuje splošne zdravstvene pogoje.
Pravice po tem zakonu ima tudi brezposelna
oseba, ki je ob nastanku ali med brezposelnostjo bila ali postala nezmožna za
delo iz zdravstvenih razlogov, če vloži zahtevek najpozneje v 30 dneh od
nastanka nezmožnosti za delo iz zdravstvenih razlogov. Ta rok ne teče med
bolnišničnim zdravljenjem brezposelne osebe ali iz drugih utemeljenih razlogov,
zaradi katerih brezposelna oseba ni mogla vložiti zahtevka.
Zavod zagotavlja pravice brezposelnim
osebam iz prejšnjega odstavka enako obdobje, kot izplačujejo delodajalci
nadomestila plače med začasno zadržanostjo z dela zaradi bolezni ali poškodbe
po predpisih o zdravstvenem varstvu in zdravstvenem zavarovanju. Po izteku tega
časa se nadomestilo v višini zadnjega izplačanega denarnega prejemka po tem
zakonu zagotavlja iz sredstev obveznega zdravstvenega zavarovanja.
Nezmožnost za delo iz zdravstvenih razlogov
ugotavlja zdravnik, ki ga v soglasju z ministrom, pristojnim za zdravstvo,
imenuje minister, pristojen za delo.
17.c člen
Brezposelna oseba je na razpolago za
zaposlitev, če je dosegljiva zavodu vsak delovni dan tri ure dnevno na naslovu
prebivališča ali na naslovu, za katerega se dogovori z zavodom. Čas
dosegljivosti določi zavod.
Brezposelna oseba ima pravico biti odsotna
zaradi osebnih razlogov ali zaradi drugega utemeljenega razloga do 18 delovnih
dni v enem letu, o čemer se mora najmanj osem dni pred pričetkom odsotnosti
dogovoriti z zavodom, sicer se šteje, da ni na razpolago. Brezposelna oseba ima
pravico biti tri dni odsotna z naslova, za katerega se je dogovorila z zavodom,
v primeru smrti zakonca, staršev ali otrok. V teh primerih ali v primeru
nenadne bolezni mora obvestiti zavod in mu predložiti ustrezno dokumentacijo v
roku tri dni po prenehanju razloga za odsotnost.
V času vključitve v program aktivne
politike zaposlovanja se šteje, da je brezposelna oseba na razpolago. Šteje se,
da je brezposelna oseba na razpolago tudi v času, ko je po napotilu ali s
soglasjem zavoda odsotna zaradi opravljanja ustreznega ali primernega začasnega
ali občasnega dela ali iskanja zaposlitve.
Ne glede na določbo drugega odstavka tega
člena ima brezposelna oseba pravico do odsotnosti zaradi izvrševanja
obveznosti, ki jih ima kot pogodbeni pripadnik rezervne sestave Slovenske
vojske oziroma kot državljan na prostovoljnem služenju vojaškega roka, za čas
trajanja teh obveznosti. O obveznostih po pogodbi o službi v rezervni sestavi
Slovenske vojske oziroma po pogodbi o prostovoljnem služenju vojaškega roka
mora brezposelna oseba obvestiti zavod v roku najmanj osem dni pred začetkom
odsotnosti. S pogodbenim pripadnikom rezervne sestave je izenačen tudi
državljan, ki je poklican s strani pristojnega organa na usposabljanje za
zaščito in reševanje, ki temelji na opravljanju državljanskih dolžnosti na
področju varstva pred naravnimi in drugimi nesrečami.
Pravico do odsotnosti iz prejšnjega
odstavka tega člena lahko brezposelna oseba uveljavi pred oziroma po vključitvi
v program aktivne politike zaposlovanja, ne pa tudi v času vključitve, razen če
je vključena v program, na podlagi katerega je sklenila delovno razmerje.
17.č člen
Ustrezna zaposlitev po tem zakonu je
zaposlitev:
-      
z delovnim razmerjem za nedoločen ali določen
čas,
-      
ki ustreza razvrstitvi delovnega mesta v
tarifni razred ustrezne kolektivne pogodbe, na katerega je bila oseba
razporejena večino časa zadnjih dvanajst mesecev pred nastankom brezposelnosti,
-      
ki ustreza stopnji in vrsti dokončane poklicne
izobrazbe brezposelne osebe, ki išče zaposlitev prvič ali po prekinitvi
zaposlitve za najmanj dve leti,
-      
na delovnem mestu, ki je oddaljeno od kraja
prebivanja brezposelne osebe do delovnega mesta do eno uro vožnje v eno smer z
javnim prevoznim sredstvom ali z organiziranim prevozom delodajalca.
Skupni čas odsotnosti brezposelne osebe z
doma zaradi dela in prevoza na delo ne sme trajati več kot enajst ur.
17.d člen
Primerna zaposlitev po tem zakonu je
zaposlitev, pri kateri so izpolnjeni pogoji iz prve alinee prvega odstavka
prejšnjega člena, in ki ustreza razvrstitvi delovnega mesta do največ dveh
stopenj nižjega tarifnega razreda ustrezne kolektivne pogodbe, na katerega je
bila oseba razporejena večino časa zadnjih dvanajst mesecev pred nastankom
brezposelnosti.
Primerna je tudi zaposlitev iz prejšnjega
člena, ki je toliko oddaljena od kraja prebivanja brezposelne osebe, da je
potreben prevoz do delovnega mesta do eno uro in pol vožnje z javnim prevoznim
sredstvom ali z organiziranim prevozom delodajalca v eno smer ali če ji je
zagotovljeno bivanje v drugem kraju.
Za brezposelno osebo, ki živi sama v
skupnem gospodinjstvu z otrokom, starim do petnajst let, je primerna
oddaljenost do ene ure vožnje na delo z javnim prevoznim sredstvom ali z
organiziranim prevozom delodajalca od kraja prebivanja do delovnega mesta v eno
smer.
Skupni čas odsotnosti brezposelne osebe z
doma zaradi dela in prevoza na delo ne sme trajati več kot enajst ur.
Brezposelni osebi se kot primerna lahko
ponudi eno stopnjo nižja zaposlitev po treh mesecih od vpisa v evidenco
brezposelnih oseb, če ni brezposelnih oseb, za katere bi bila taka zaposlitev
ustrezna. Po šestih mesecih od vpisa v evidenco brezposelnih oseb in če ni
brezposelnih oseb, za katere bi bila taka zaposlitev ustrezna, se kot primerna
lahko ponudi dve stopnji nižja zaposlitev.
Brezposelni osebi, ki je sprejela primerno
zaposlitev in je v 18 mesecih po sprejemu primerne zaposlitve ponovno postala
brezposelna oseba, se ponudi zaposlitev, ki je bila ustrezna pred sprejemom
primerne zaposlitve. Če to ni možno, se ji lahko po treh mesecih od vpisa v
evidenco brezposelnih oseb, ponudi zaposlitev, ki je bila primerna preden je
ponovno postala brezposelna oseba.
Brezposelni osebi, ki sprejme zaposlitev,
ki se v skladu s prvim, drugim in tretjim odstavkom tega člena šteje kot
primerna, zavod ponudi ustrezno zaposlitev, ko je ta na voljo.
17.e člen
Oddaljenost dela od kraja prebivališča
brezposelne osebe ne vpliva na določitev ustrezne ali primerne zaposlitve, če
se pretežni del dejavnosti opravlja zunaj poslovnih prostorov delodajalca
(npr.: gradbeništvo, promet in zveze, montažna dela), ali če gre za tehnološko
povezano dejavnost, ki se opravlja zunaj sedeža delodajalca.
17.f člen
Če razvrstitev delovnega mesta v tarifni
razred ustrezne kolektivne pogodbe ni razvidna iz pogodbe o zaposlitvi iz 17.č
in 17.d člena tega zakona, določi razvrstitev v tarifni razred zavod ob
upoštevanju določil ustrezne kolektivne pogodbe in glede na delovno mesto, na
katerega je bila brezposelna oseba razporejena večino časa zadnjih dvanajst mesecev
pred nastankom brezposelnosti.
17.g člen
Aktivno iskanje zaposlitve po tem zakonu
obsega:
-      
pisne prijave na objavljeno ustrezno ali
primerno zaposlitev,
-      
prijavo pri izvajalcih posredovanja dela in
zaposlitve, ki iščejo delavce v kraju prebivanja brezposelne osebe ali v drugem
kraju, ki je od kraja prebivanja brezposelne osebe oddaljen do ene ure vožnje z
javnim prevoznim sredstvom v eno smer.
Brezposelna oseba ni dolžna aktivno iskati
zaposlitve v času, ko je vključena v programe aktivne politike zaposlovanja,
razen če je vključena v izvrševanje primernega začasnega in občasnega
humanitarnega ali drugega podobnega dela v skladu s predpisi o socialnem
varstvu, ali opravlja delo po podjemni pogodbi ali pogodbi o naročilu
avtorskega dela ali če je to drugače določeno v zaposlitvenem načrtu.
Brezposelna oseba mora predložiti zavodu
dokazila o aktivnem iskanju zaposlitve najmanj enkrat mesečno za pretekli
mesec, če želi povračilo stroškov za aktivno iskanje zaposlitve.
Zavod lahko kadarkoli zahteva od zavarovanca,
ki prejema denarno nadomestilo, dokazila o aktivnem iskanju zaposlitve. Zavod
opravi razvrstitev delovnega mesta v tarifni razred za poslovodstvo, člane
uprave gospodarskih družb in za voljene ter imenovane funkcionarje glede na
njihovo stopnjo izobrazbe.
17.h člen
Natančnejša pravila kdaj se šteje, da je
brezposelna oseba na razpolago, za določanje ustrezne in primerne zaposlitve,
kaj se šteje za aktivno iskanje dela, kateri so stroški, ki se priznajo za
aktivno iskanje zaposlitve iz prejšnjega člena ter natančnejše kriterije, način
in čas prenehanja pravice do denarnih prejemkov, določi minister, pristojen za
delo, na predlog upravnega odbora zavoda.
17.i člen
Primerno delo po tem zakonu je delo, ki
ustreza telesnim in duševnim zmožnostim brezposelne osebe, o čemer izdajajo
mnenja rehabilitacijske komisije I. stopnje, ki delujejo pri območnih službah
zavoda in so imenovane v skladu s predpisi o zaposlitveni rehabilitaciji in
zaposlovanju invalidov. Mnenje se izda le v primeru, če brezposelna oseba sicer
izpolnjuje zahteve delodajalca za delo oziroma delovno mesto, vendar zaradi
domnevnih psihofizičnih nezmožnosti odkloni ponujeno delo zavoda oziroma ne
soglaša z napotitvijo zavoda. Pri tem odklonitev ni na strani brezposelne
osebe, če organizacija oziroma delodajalec odkloni brezposelno osebo, ki jo je
napotil zavod.
Rehabilitacijske komisije iz prejšnjega
odstavka izdajajo mnenje na podlagi dokumentacije, ki jo predloži brezposelna
oseba in zavod, v roku osem dni od prejema te dokumentacije.
Brezposelna oseba lahko odkloni ponujeno
delo tudi iz razloga ugovora vesti. O utemeljenosti ugovora poda mnenje
komisija iz prvega odstavka tega člena.
Denarno nadomestilo
18. člen
Pravico do denarnega nadomestila lahko ob
izpolnjevanju splošnih pogojev iz 17.a člena tega zakona uveljavi zavarovanec,
katerega delovno razmerje pred prenehanjem pri enem ali več delodajalcih je
trajalo vsaj 12 mesecev v zadnjih 18 mesecih.
Zavarovanec, ki je po pogodbi o zaposlitvi
za določen čas opravljal sezonsko delo, ima pravico do denarnega nadomestila,
če ima po preračunu ur v delovne dni s polnim delovnim časom najmanj 12 mesecev
zavarovalne dobe v zadnjih 18 mesecih pred nastankom brezposelnosti.
19. člen
Pravice do denarnega nadomestila ne more
uveljaviti zavarovanec, ki mu je prenehala pogodba o zaposlitvi zaradi:
1.    
sporazumne razveljavitve,
2.    
izredne odpovedi pogodbe o zaposlitvi s strani
delodajalca prenosnika, ker je delavec odklonil prehod in dejansko opravljanje
dela pri delodajalcu prevzemniku,
3.    
redne odpovedi pogodbe o zaposlitvi s strani
delavca,
4.    
redne odpovedi pogodbe o zaposlitvi delavcu s
strani delodajalca, dane zaradi delavčevih kršitev pogodbene ali druge
obveznosti iz delovnega razmerja (odpoved iz krivdnega razloga na strani
delavca),
5.    
odpovedi pogodbe o zaposlitvi s strani
delodajalca, ker delavec ni sprejel predloga delodajalca za sklenitev nove
pogodbe o zaposlitvi za ustrezno delo in nedoločen čas,
6.    
izredne odpovedi pogodbe o zaposlitvi s strani
delodajalca iz razlogov na strani delavca, razen ob izredni odpovedi zaradi
neuspešno opravljenega poskusnega dela,
7.    
če sodišče ugotovi, da je odpoved pogodbe o
zaposlitvi delavcu nezakonita, pa delavec ni želel nadaljevati delovnega
razmerja,
8.    
odpovedi pogodbe o zaposlitvi v nasprotju z
89., 113., 115., 116. in 117. členom Zakona o delovnih razmerjih (Uradni list
RS, št. 42/02), če zavarovanec ni zahteval arbitražne odločitve ali sodnega
varstva,
9.    
če starejšemu delavcu ni zagotovljena pravica
do denarnega nadomestila iz zavarovanja za primer brezposelnosti do izpolnitve
minimalnih pogojev za starostno upokojitev, pa je dal pisno soglasje k odpovedi
pogodbe o zaposlitvi iz poslovnega razloga,
10. 
ko voljenemu ali imenovanemu nosilcu javne ali
druge funkcije v organih zakonodajne, izvršilne ali sodne oblasti v Republiki
Sloveniji ali v organih lokalne samouprave preneha funkcija ali imenovanje, pa
ni uveljavljal pravice do vrnitve na delo skladno s predpisi, ki to omogočajo.
Ne glede na določbe prve in tretje točke
prvega odstavka tega člena lahko pravico do denarnega nadomestila uveljavi
zavarovanec, ki redno odpove ali sporazumno z delodajalcem razveljavi pogodbo o
zaposlitvi zaradi preselitve in zaposlitve njegovega zakonca ali osebe, s
katero najmanj eno leto živi v zunajzakonski skupnosti, v drugem kraju, ki je
od kraja prebivanja zavarovanca oddaljen več kot uro in pol vožnje v eno smer z
javnim prevoznim sredstvom.
Zavarovanci, ki niso zavarovani na podlagi
delovnega razmerja, ne morejo uveljaviti pravice do denarnega nadomestila, če
odjava iz obveznega zavarovanja ni bila posledica objektivnih razlogov, zlasti
dalj časa trajajoče bolezni zavarovanca, elementarne nesreče, večje materialne
škode na premoženju zavarovanca, izgube poslovnega prostora ali izgube
poslovnega partnerja, na katerega je bilo v celoti vezano poslovanje.
19.a člen
(črtan)
19.b člen
(črtan)
19.c člen
(črtan)
Osnova za denarno nadomestilo
20. člen
Osnova za odmero denarnega nadomestila je
povprečna mesečna plača zavarovanca, ki jo je prejemal v dvanajstih mesecih
pred nastankom brezposelnosti.
Če je zavarovanec prejemal nadomestilo plače
v skladu s predpisi o delovnih razmerjih, zdravstvenem zavarovanju ali
pokojninskem in invalidskem zavarovanju, ali če ni prejemal plače, se v osnovo
za odmero denarnega nadomestila za brezposelnost upošteva osnovna plača,
povečana za dodatek na delovno dobo, ki bi jo upravičenec prejel, če bi delal.
Višina denarnega nadomestila
21. člen
Denarno nadomestilo zavarovanca znaša prve
tri mesece prejemanja 70 %, v naslednjih mesecih pa 60 % od osnove iz
prejšnjega člena. Od odmerjenega nadomestila se obračuna prispevke po stopnjah,
določenih s predpisi o prispevkih za pokojninsko in invalidsko zavarovanje,
zdravstveno varstvo in zaposlovanje. 
Prispevek za pokojninsko in invalidsko
zavarovanje se plačuje Zavodu za pokojninsko in invalidsko zavarovanje
Slovenije, prispevek za zdravstveno varstvo pa Zavodu za zdravstveno
zavarovanje Republike Slovenije.
Denarno nadomestilo ne sme biti nižje od
45,56% minimalne plače in ne višje od trikratnika tako določenega najnižjega
nadomestila.
Zavarovancu pripada nadomestilo za tiste
dneve, ki se ob upoštevanju 40-urnega delovnega časa kot polnega delovnega časa
štejejo kot delovni dnevi, in za dela proste dneve, določene z zakonom.
22. člen
(črtan)
23. člen
(črtan)
24. člen
(prenehal
veljati)
Čas trajanja pravice do denarnega
nadomestila
25. člen
Pravica do denarnega nadomestila lahko
traja najdlje:
-      
3 mesece za zavarovanje od 1 do 5 let,
-      
6 mesecev za zavarovanje od 5 do 15 let,
-      
9 mesecev za zavarovanje od 15 do 25 let,
-      
12 mesecev za zavarovanje nad 25 let,
-      
18 mesecev za zavarovance, starejše od 50 let
in za zavarovanje nad 25 let,
-      
24 mesecev za zavarovance, starejše od 55 let
in za zavarovanje nad 25 let.
V zavarovanje iz prejšnjega odstavka se ne
upošteva čas, ko je bila brezposelna oseba vključena v javna dela.
25.a člen
Zavarovancu, ki mu je prenehala pravica do
denarnega nadomestila, ker jo je v celoti izkoristil, se pri ponovnem
uveljavljanju te pravice v čas zavarovanja ne všteva čas, ko je bil zaposlen
pred zadnjim prejemanjem denarnega nadomestila in čas prejemanja denarnega
nadomestila.
Ne glede na prejšnji odstavek se
zavarovancu, ki je starejši od 50 let ter ima najmanj 25 let zavarovanja, pri
ponovnem uveljavljanju pravice do denarnega nadomestila v čas zavarovanja
všteva celotni čas, ko je bil zavarovan, vključno s časom prejemanja denarnega
nadomestila.
Zavarovancu, ki pravice do denarnega
nadomestila ni v celoti izkoristil, razen če je ni izkoristil iz krivdnih
razlogov na svoji strani, se pri ponovnem uveljavljanju pravica odmeri v
trajanju, ki upošteva njegovo zavarovalno dobo po prejemanju zadnjega denarnega
nadomestila in preostali del neizkoriščene pravice. Če zavarovanec denarno
nadomestilo ponovno uveljavlja v 24 mesecih po zadnjem prejemanju denarnega
nadomestila, je preostali del neizkoriščene pravice določen v višini zadnjega
izplačanega denarnega nadomestila, sicer pa se celotno denarno nadomestilo
odmeri v skladu z 20. členom tega zakona.
26. člen
Zavarovancu, ki je državljan Republike
Slovenije in zavarovancu, ki je tujec in ima dovoljenje za stalno prebivanje
ter osebno delovno dovoljenje za nedoločen čas, in mu po izteku denarnega
nadomestila do izpolnitve pogojev za upokojitev manjka največ tri leta ter je
brezposelna oseba, plačuje zavod prispevek za pokojninsko in invalidsko
zavarovanje.
Osnova za plačilo prispevka iz prejšnjega
odstavka je zadnje denarno nadomestilo, ki ga je prejel zavarovanec in se
usklajuje enako kot druge pravice po tem zakonu.
Izplačilo denarnega nadomestila
v enkratnem znesku
27. člen
(črtan)
28. člen
(črtan)
29. člen
(črtan)
30. člen
(črtan)
Roki za uveljavitev pravice do
denarnega nadomestila
31. člen
Denarno nadomestilo pripada zavarovancu z
naslednjim dnem po prenehanju obveznega zavarovanja, če se prijavi pri zavodu
in vloži zahtevo za uveljavitev pravice do denarnega nadomestila v 30 dneh po
prenehanju obveznega zavarovanja. Če uveljavlja denarno nadomestilo po tem
roku, se zavarovancu skupna dolžina prejemanja denarnega nadomestila zmanjša za
čas prekoračitve roka, računajoč od 31. dneva po prenehanju obveznega
zavarovanja dalje do vložitve zahteve.
Rok iz prejšnjega odstavka ne teče med:
-      
boleznijo,
-      
starševskim dopustom,
-      
vojaško dolžnostjo ter opravljanjem nalog
oziroma usposabljanjem za zaščito in reševanje na poziv pristojnega organa,
-      
prestajanjem pripora oziroma zaporne kazni ali
vzgojnega ali varstvenega ukrepa do šest mesecev,
-      
poklicno rehabilitacijo po zakonu, ki ureja
pokojninsko in invalidsko zavarovanje.
Zavarovanec se mora zavodu prijaviti v
osmih dneh po prenehanju razlogov iz prejšnjega odstavka.
V primeru iz drugega odstavka tega člena
pripada zavarovancu denarno nadomestilo od prvega dne po prenehanju razlogov iz
drugega odstavka tega člena.
Zavarovanec ne more uveljavljati pravice do
denarnega nadomestila po poteku 60 dni od prenehanja obveznega zavarovanja ali
po poteku 30 dni od prenehanja razlogov iz drugega odstavka tega člena.
Razlogi za prenehanje pravice do
denarnega nadomestila
32. člen
Zavarovancu preneha pravica
do denarnega nadomestila, če:
-      
sklene pogodbo o zaposlitvi za delo s polnim delovnim
časom,
-      
postane samozaposlena oseba,
-      
izpolni pogoje za pridobitev starostne ali
invalidske pokojnine ali uveljavi pravico do družinske ali vdovske pokojnine,
-      
dopolni starost, ki je po predpisih o
pokojninskem in invalidskem zavarovanju pogoj za pridobitev pokojnine za
najnižjo zavarovalno dobo,
-      
se sam odjavi iz evidence brezposelnih oseb,
-      
odkloni ustrezno ali primerno zaposlitev ali s
svojim ravnanjem povzroči odklonitev zaposlitve s strani delodajalca,
-      
brez upravičenih razlogov odkloni neplačano začasno
delo v primerih višje sile (poplava, potres in podobno),
-      
brez upravičenih razlogov odkloni vključitev v
program aktivne politike zaposlovanja,
-      
ne išče aktivno zaposlitve,
-      
ni na razpolago,
-      
je dal neresnične podatke o izpolnjevanju
pogojev za pridobitev denarnega nadomestila,
-      
nastopi prestajanje zaporne kazni šest ali več
mesecev,
-      
krši obveznosti, sprejete s pogodbo o
vključitvi v program aktivne politike zaposlovanja,
-      
se ugotovi, da samozaposlena oseba ali lastnik
oziroma solastnik gospodarskih družb v času uživanja denarnega nadomestila
dosega dobiček iz dejavnosti in druge obdavčljive dohodke, ki dosegajo najmanj
višino zajamčenega nadomestila plače,
-      
je ugotovljeno, da dela ali je zaposlen na
črno,
-      
ga zavod preneha voditi v evidenci brezposelnih
oseb.
Zavod mora o zavarovancu, ki mu je
prenehala pravica do denarnega nadomestila ter o razlogih za to, obvestiti
pristojni center za socialno delo.
32.a člen
Denarno nadomestilo se za dva meseca zniža
za 50%, če zavarovanec odkloni:
-      
primerno delo po podjemni pogodbi ali pogodbi o
naročilu avtorskega dela,
-      
primerno začasno ali občasno humanitarno ali
drugo podobno delo, opredeljeno v drugem odstavku 6. člena tega zakona.
Delo iz prejšnjega odstavka je delo, ki
ustreza do ene stopnje nižji stopnji in vrsti strokovne izobrazbe brezposelne
osebe, kot je razvidna iz opisa del v podjemni pogodbi ali pogodbi o naročilu
avtorskega dela oziroma kot jo zahteva za opravljanje humanitarnega ali drugega
podobnega dela naročnik pogodbe ali dela.
V primerih iz prejšnjih dveh odstavkov ne
velja določba 21. člena tega zakona o višini najnižjega denarnega nadomestila,
zavarovanec pa je upravičen do prevoznih stroškov z javnim prevoznim sredstvom
in stroškov prehrane.
33. člen
Pravica do denarnega nadomestila miruje v
času:
-      
služenja vojaškega roka ali opravljanja
nadomestne civilne službe,
-      
pripora in prestajanja zaporne kazni ali
vzgojnega ali varstvenega ukrepa do šest mesecev,
-      
sklenitve delovnega razmerja za polni delovni
čas in določen čas, krajši od dvanajst mesecev,
-      
vključitve v izobraževalni program v skladu s
53.b členom tega zakona,
-      
prejemanja starševskega nadomestila,
-      
nezmožnosti za delo iz zdravstvenih razlogov v
času, ko na podlagi tretjega odstavka 17.b člena tega zakona prejema
nadomestilo iz sredstev obveznega zdravstvenega zavarovanja,
-      
vključitve v program javnih del,
-      
ko ne prebiva v Republiki Sloveniji, razen, če
mednarodni akt ne določa drugače,
-      
opravljanja nalog družinskega pomočnika za
obdobje, krajše od 12 mesecev, če prenehanje opravljanja teh nalog ni nastalo iz
razlogov, ki se po zakonu, ki ureja socialno varstvo, obravnavajo enako kot
krivdni razlog za odpoved pogodbe o zaposlitvi,
-      
vključitve v program usposabljanja na delovnem
mestu na podlagi programa ukrepov aktivne politike zaposlovanja iz 50. člena
tega zakona.
Zavarovanec, ki se v primerih iz prejšnjega
odstavka v osmih dneh po prenehanju razloga za mirovanje prijavi na zavodu, ima
pravico do denarnega nadomestila za preostali čas upravičenosti do denarnega
nadomestila, sicer ga zavod preneha voditi v evidenci brezposelnih oseb.
Pravica do denarnega nadomestila miruje
tudi:
-      
poslovodnim osebam, ki so zaradi prenehanja
pogodbe o zaposlitvi prejele oziroma so upravičene do izplačila odškodnine ali
odpravnine, toliko mesecev, kolikor mesečnih plač odškodnine oziroma odpravnine
so prejele oziroma so po pogodbi do nje upravičene,
-      
(razveljavljena),
-      
(razveljavljena),
-      
osebam, ki so se z delodajalcem dogovorile za
odškodnino namesto odpovednega roka, toliko mesecev, kolikor mesečnih plač
odškodnine so prejele.
Zavarovanci iz tretjega odstavka tega člena
uveljavljajo pravico do denarnega nadomestila v skladu z 31. členom tega
zakona, denarno nadomestilo pa se začne izplačevati naslednji dan po preteku
obdobja, v katerem zavarovancu pravica miruje.
33.a člen
Zavarovanec, ki išče zaposlitev s polnim
delovnim časom in sklene pogodbo o zaposlitvi s krajšim delovnim časom od
polnega, ima pravico do denarnega nadomestila za preostali čas upravičenosti do
denarnega nadomestila.
V primeru iz prejšnjega odstavka ne velja
določba 21. člena tega zakona o višini najnižjega denarnega nadomestila.
33.b člen
Zavarovanec lahko pridobiva dodatne dohodke
z vednostjo zavoda. Če je zavarovanec dodatne dohodke pridobival pred nastankom
brezposelnosti in jih prejema tudi po nastanku brezposelnosti, mora o tem
obvestiti zavod ob prijavi v register brezposelnih oseb.
O vseh izplačanih dodatnih dohodkih mora
zavarovanec obveščati zavod enkrat mesečno za pretekli mesec.
Denarno nadomestilo se v primeru iz prvega
in drugega odstavka tega člena zniža za 50% dodatnega dohodka v naslednjem
mesecu po izplačilu dohodkov, razen če je dodatni dohodek nižji od 10.000
tolarjev.
Zavarovancu, ki vzdržuje enega ali več
otrok do 18. leta starosti oziroma otroke, ki se redno šolajo, se denarno
nadomestilo za vsakega otroka poveča za 10% polnega zneska denarnega
nadomestila, ki bi mu pripadalo, če ne bi ustvaril dodatnega dohodka, vendar
največ do polnega zneska denarnega nadomestila.
Dodatni dohodki, ki so bili izplačani za
več mesecev, se razdelijo na toliko enakih delov, na kolikor mesecev se
nanašajo in se v tej višini upoštevajo v skladu z drugim in tretjim odstavkom
tega člena v preostalem času prejemanja denarnega nadomestila.
Zavod plačuje zavarovancu, ki je pridobil
dodatne dohodke, prispevke za pokojninsko in invalidsko zavarovanje ter za
zdravstveno zavarovanje v nezmanjšanem obsegu, razen v primeru iz 33.a člena
tega zakona.
Zavarovancu, ki ne ravna v skladu s prvim
in drugim odstavkom tega člena, preneha pravica do denarnega nadomestila in
mora vrniti neupravičeno prejete zneske denarnega nadomestila ter povrniti
drugo škodo, ki je nastala.
34. člen
(črtan)
Denarna pomoč
35. člen
(črtan)
35.a člen
(črtan)
35. b člen
(črtan)
36. člen
(črtan)
37. člen
(črtan)
38. člen
(črtan)
Pravica do priprave za zaposlitev
39. člen
(črtan)
40. člen
(črtan)
41. člen
(črtan)
42. člen
(črtan)
43. člen
(črtan)
Pravica do povrnitve prevoznih in
selitvenih stroškov
44. člen
Brezposelna oseba ima pravico do povračila
selitvenih stroškov, če so ti stroški povezani z zaposlitvijo v drugem kraju,
kamor ga je napotil zavod ali s katero je zavod soglašal.
Brezposelna oseba ima pravico do povračila
prevoznih stroškov javnega prevoza, s katerimi je zavod soglašal ali če so ti
nastali zaradi iskanja zaposlitve z napotitvijo zavoda in povračila stroškov za
priporočene poštne pošiljke, ki jih je imela zaradi aktivnega iskanja zaposlitve
iz 17.g člena tega zakona.
Povračilo stroškov iz prejšnjega odstavka
znaša 100 % stroškov po tarifi javnega prevoza.
Uveljavljanje pravic iz zavarovanja
za primer brezposelnosti
45. člen
Zavarovanci uveljavljajo pravice iz
zavarovanja za primer brezposelnosti skladno s tem zakonom in predpisi o
splošnem upravnem postopku. 
O pravicah zavarovancev in drugih
brezposelnih oseb na prvi stopnji odloča pooblaščeni delavec zavoda, na drugi
stopnji pa organ zavoda. Statut zavoda določi, kdo so pooblaščeni delavci ter
organ, ki odloča o pravicah zavarovancev in drugih brezposelnih oseb.
Zavarovanec oziroma druga brezposelna
oseba, ki ni zadovoljna z odločitvijo drugostopenjskega organa, lahko v 30 dneh
po vročitvi dokončne odločbe vloži tožbo pri sodišču, pristojnem za socialne
spore.
Pritožba zoper odločbo pristojnega organa
prve stopnje o pravicah iz zavarovanja za primer brezposelnosti ne zadrži njene
izvršitve.
45.a člen
Uživalci pravic po tem zakonu so dolžni
zavodu sporočati vse spremembe, ki vplivajo na pridobitev ali izgubo pravic,
najkasneje v roku 15 dni. od nastanka spremembe.
Nadzor
45.b člen
Upravno-strokovni nadzor nad delom zavoda
in pooblaščenih organizacij oziroma delodajalcev ter namembnostjo uporabe
sredstev opravlja ministrstvo, pristojno za delo. Če se pri nadzoru ugotovijo
nepravilnosti, izda ministrstvo, pristojno za delo, odločbo, s katero določi
ukrepe in roke za odpravo nepravilnosti.
Zakonitost dela organizacij oziroma
delodajalcev, ki opravljajo strokovne naloge posredovanja zaposlitve,
posredovanja dela ali zagotavljajo delo delavcev drugemu uporabniku, nadzirajo
ministrstvo, pristojno za delo, Inšpektorat Republike Slovenije za delo in
drugi pristojni organi.
Namensko porabo sredstev iz osmega odstavka
6. člena tega zakona nadzirajo Računsko sodišče Republike Slovenije ter
pristojna ministrstva in drugi organi v skladu z zakonom.
Nadzor nad izvrševanjem določb tega zakona
izvaja Inšpektorat Republike Slovenije za delo, razen če ta zakon določa
drugače.
45.c člen
Zavod izvaja nadzor nad izpolnjevanjem
obveznosti brezposelnih oseb in drugih pogojev po tem zakonu. Za izvajanje tega
nadzora zavod organizira notranjo organizacijsko enoto.
Nadzor nad izvrševanjem 10. člena tega
zakona izvaja zavod.
Zavod lahko za izvajanje nadzora iz prvega
odstavka tega člena po predhodnem soglasju ministra, pristojnega za delo,
pooblasti pravno ali fizično osebo, ki izpolnjuje predpisane pogoje za
izvajanje nadzora.
45.č člen
Strokovni in upravni nadzor ter nadzor nad
izpolnjevanjem obveznosti brezposelnih oseb in drugih pogojev po tem zakonu
izvajajo pooblaščene osebe, ki morajo opraviti strokovni izpit.
45.d člen
Zaradi izvajanja nadzora nad izvajanjem
tega zakona in uresničevanja pravic brezposelnih oseb in drugih pogojev po tem
zakonu, lahko zavod pridobi in uporabi osebne podatke in podatke o dohodkih ter
premoženju davčnih zavezancev iz registrov in evidenc, ki jih vodijo davčni
organ ter zavod za pokojninsko in invalidsko zavarovanje in zavod za
zdravstveno zavarovanje.
Podatki iz prejšnjega odstavka se
posredujejo na podlagi zahtevka zavoda pristojnemu davčnemu organu.
Podatki iz prvega odstavka tega člena, ki
jih pridobi zavod, se štejejo za davčno tajnost po predpisih o davčnem postopku
in se varujejo trajno ter se ne smejo posredovati tretjim osebam. Osebe, ki so
seznanjene s temi podatki, so jih dolžne varovati kot davčno tajnost in so
odgovorne za kršenje tajnosti po predpisih o davčnem postopku in davčni službi
ter za ravnanje v nasprotju s predpisi o varstvu osebnih podatkov.
45.e člen
Zavod mora o izvedenem nadzoru enkrat letno
poročati ministrstvu, pristojnemu za delo.
45.f člen
Minister, pristojen za delo, določi
metodologijo, oblike, postopek in način za izvajanja strokovnega in upravnega
nadzora iz 45.b člena tega zakona, način in postopek izvajanja nadzora, pogoje
za pravne in fizične osebe iz 45.c člena tega zakona ter predpiše program in
način opravljanja strokovnega izpita iz 45.č člena tega zakona.
Sofinanciranje pravic delavcev,
katerih delo postane nepotrebno zaradi operativnih razlogov
46. člen
(črtan)
47. člen
(črtan)
IV. AKTIVNA POLITIKA ZAPOSLOVANJA
Ukrepi
48. člen
Organizacijam oziroma delodajalcem se lahko
v okviru sredstev, namenjenih za izvajanje programov zaposlovanja, zagotavlja
zlasti: 
-      
sofinanciranje odpiranja novih produktivnih
delovnih mest, 
-      
nadomestitev dela stroškov za ohranitev
produktivnih delovnih mest, 
-      
posojilo za investicijska vlaganja v nove
proizvodne zmogljivosti, 
-      
sofinanciranje pospeševanja celoletne
zaposlitve delavcev, ki delajo v sezonskih dejavnostih (gradbeništvo, turizem,
gostinstvo, ipd.), 
-      
pomoč pri usposabljanju novo sprejetih
delavcev, 
-      
sofinanciranje izobraževanja in usposabljanja, 
-      
sofinanciranje stroškov delavcev, katerih delo
je postalo nepotrebno in jih organizacije oziroma delodajalci zaposlijo z
namenom posredovanja in zagotavljanja delovne sile.
Kot nadomestitev dela stroškov za
ohranjanje produktivnih delovnih mest se šteje tudi sofinanciranje dela
stroškov usposabljanja in preusposabljanja trajno presežnih delavcev v času
odpovednega roka ter stroškov prezaposlovanja in stroškov plače za delavca, ki
se je zaposlil na začasno prosto delovno mesto delavca, ki se izobražuje.
Ukrepe aktivne politike zaposlovanja izvajajo
zavod, pooblaščene organizacije oziroma delodajalci iz drugega odstavka 6.
člena tega zakona, skladi dela in ministrstvo, pristojno za delo.
48.a člen
Delodajalcu, ki zaposli:
-      
brezposelno osebo, mlajšo od 26 let, ki je
iskalec prve zaposlitve in je več kot 6 mesecev prijavljena pri zavodu in ima
suficitarni poklic,
-      
brezposelno osebo, mlajšo od 28 let, ki je 24
mesecev prijavljena pri zavodu,
-      
brezposelno osebo, prijavljeno pri zavodu,
namesto delavca na porodniškem dopustu in na dopustu za nego in varstvo otroka,
-      
brezposelno osebo, ki je starejša od 55 let in
je več kot 12 mesecev prijavljena pri zavodu,
-      
brezposelno osebo, prijavljeno na zavodu, ki je
starejša od 55 let in ima suficitarni poklic,
zavod povrne prispevke delodajalca, in
sicer za osebe iz prve, druge, četrte in pete alinee tega odstavka za eno leto
in za osebe iz druge alineje tega odstavka za celotno obdobje nadomeščanja
delavca na porodniškem dopustu in na dopustu za nego in varstvo otroka, vendar
ne več kot 15 mesecev.
Delodajalci uveljavijo povračilo prispevkov
z vlogo, ki jo vložijo pri zavodu najpozneje v 30 dneh po poteku vsakega
posameznega leta od sklenitve pogodbe o zaposlitvi z brezposelno osebo oziroma
po prenehanju porodniškega dopusta in dopusta za nego in varstvo otroka osebe,
namesto katere so zaposlili brezposelno osebo.
Za zaposlitev iste brezposelne osebe
delodajalci ne morejo hkrati uveljaviti drugih ukrepov za spodbujanje
zaposlovanja brezposelnih oseb, določenih v programu ukrepov aktivne politike
zaposlovanja ali v drugih zakonih.
Do povrnitve prispevkov delodajalca iz tega
člena kot delodajalci niso upravičeni državni organi, javne agencije, javni
skladi, javni zavodi in druge osebe javnega prava ki so posredni uporabniki
državnega proračuna, razen temeljnih samoupravnih lokalnih skupnosti.
Vlada Republike Slovenije v programu
ukrepov aktivne politike zaposlovanja opredeli obdobje upravičenosti do
povrnitve prispevkov delodajalca za osebe iz prve, druge, četrte in pete alinee
prvega odstavka tega člena.
Suficitarni poklici iz prve in pete alinee
prvega odstavka tega člena so poklici, določeni v podzakonskem aktu iz prvega
odstavka 51. člena tega zakona.
49. člen
Osebam, ki so vključene v programe aktivne
politike zaposlovanja, se v okviru sredstev za zaposlovanje lahko zagotavlja
zlasti: 
-      
kritje stroškov zavarovanja za poškodbe pri
delu in poklicno bolezen; 
-      
denarne dajatve (starejšim osebam, mladim prvim
iskalcem, težje prizadetim invalidom, samohranilcem ipd.); 
-      
pokrivanje stroškov izvajanja informativnih in
formativnih ter izobraževalnih programov;
-      
nadomestitev dela plače pripravnika; 
-      
nadomestitev dela plače iskalca prve
zaposlitve, ki ni dolžan opravljati pripravništva, težje zaposljivim iskalcem,
invalidom in dolgotrajno brezposelnim; 
-      
posojilo za nabavo opreme pri samozaposlovanju
(obrt, podjetništvo); 
-      
pokrivanje stroškov poklicnega prilagajanja
brezposelnih oseb tehničnemu in tehnološkemu razvoju; 
-      
stroški pomoči pri zaposlitvi (stroški ponudb,
potni stroški, prenočitveni stroški, stroški delovne opreme ipd.); 
-      
pokrivanje stroškov poklicne prekvalifikacije
zaradi novih možnosti zaposlovanja; 
-      
stroški svetovalne informacijske pomoči pri
samozaposlitvi;
-      
za pokrivanje stroškov poklicnega usmerjanja,
informiranja in svetovanja ter razvijanja potrebnih metod in pripomočkov;
-      
za sofinanciranje stroškov vzpodbujanja
podjetništva.
49.a člen
Brezposelna oseba ima pravico in dolžnost,
da se vključi v programe ukrepov aktivne politike zaposlovanja v skladu z
zaposlitvenim načrtom. V njem se določijo in predvidijo dejavnosti pri iskanju
zaposlitve in vključevanju v programe aktivne politike zaposlovanja.
V program ukrepov aktivne politike
zaposlovanja se ne glede na prvo alinejo prvega odstavka 16. člena tega zakona
in ob izpolnjevanju drugih pogojev iz 16. člena tega zakona vključujejo tudi
invalidi II. in III. kategorije, ki se prijavijo pri zavodu v skladu s predpisi
o pokojninskem in invalidskem zavarovanju.
V program ukrepov aktivne politike
zaposlovanja se na podlagi programa razreševanja presežnih delavcev lahko
vključujejo tudi delavci, katerih delo je postalo nepotrebno zaradi poslovnih
razlogov, in na podlagi programa finančne reorganizacije delavci, katerih delo
je postalo nepotrebno zaradi začetka postopka prisilne poravnave. Na podlagi
obvestila stečajnega upravitelja o nameravani odpovedi pogodb o zaposlitvi
večjemu številu delavcev, predpisanega z delovno pravno zakonodajo, se v
program ukrepov aktivne politike zaposlovanja lahko vključujejo tudi delavci,
za katere je prenehala potreba po delu.
V programe aktivne politike zaposlovanja se
vključujejo tudi brezposelne osebe ali delavci, katerih delo postane trajno
nepotrebno, in za katere je na podlagi elaborata kadrovskih potreb in
poslovnega načrta gospodarske družbe pričakovati, da jim dolgoročno ne bo
mogoče zagotoviti zaposlitve.
V program aktivne politike zaposlovanja se
v skladu z opredelitvijo delovne aktivnosti v zaposlitvenem načrtu in v skladu
z zakonom, ki ureja socialno varstvo, vključujejo brezposelne osebe, ki so
upravičenci do denarne socialne pomoči po zakonu, ki ureja socialno varstvo.
49.b člen
Postopek za vključitev v program ukrepov
aktivne politike zaposlovanja se začne na predlog delodajalca, ko gre za
presežne delavce ali na predlog zavoda oziroma pooblaščene organizacije ali
brezposelne osebe, ko gre za brezposelne osebe.
Zavod mora izvesti postopek ugotavljanja
smiselnosti vključitve brezposelne osebe v program ukrepov aktivne politike
zaposlovanja. O vključitvi ter izbiri ukrepov aktivne politike zaposlovanja za
brezposelno ali drugo osebo odloči na prvi stopnji pooblaščeni delavec zavoda,
na drugi stopnji pa organ zavoda, ki ga določa statut zavoda.
Pri odločanju o vključitvi v program
ukrepov aktivne politike zaposlovanja se upošteva zlasti:
-      
stanje na trgu dela na določenem območju in
stanje v določenem poklicu,
-      
stroške vključitve v program,
-      
osebne, poklicne, delovne in druge sposobnosti
brezposelne osebe ter njeno starost,
-      
možnosti za uspešen zaključek programa,
-      
želje brezposelne osebe glede vrste programa, v
katerega bi se želela vključiti, če so želje utemeljene in če jih je smiselno
upoštevati glede na možnosti za zaposlitev v določenem okolju in obdobju,
-      
možnosti za pridobitev spričevala ali druge
javne listine o izobraževanju ali usposabljanju,
-      
družinske obveznosti do otrok s težjo ali težko
motnjo v duševnem ali telesnem razvoju in živijo z brezposelno osebo,
-      
dolžnost preživljanja mladoletnih otrok.
Prednost pri vključitvi v programe ukrepov
aktivne politike zaposlovanja imajo osebe iz ciljnih skupin, določenih v
programu ukrepov aktivne politike zaposlovanja iz 50. člena tega zakona.
49.c člen
Vključitev in način ter pogoje za izvajanje
programa ukrepov aktivne politike zaposlovanja se uredi s pogodbo med
brezposelno osebo in zavodom oziroma drugo pooblaščeno organizacijo, v kateri
se določi zlasti pravice, obveznosti in odgovornosti brezposelne osebe, nosilca
izvajanja ukrepov aktivne politike zaposlovanja, trajanje in sofinanciranja teh
ukrepov in kontrolo nad njihovim izvajanjem.
50. člen
Vlada Republike Slovenije po posvetovanju s
socialnimi partnerji sprejme za proračunsko ali plansko obdobje program ukrepov
aktivne politike zaposlovanja, ki prispeva k uresničevanju srednjeročnih
smernic in strateških dokumentov razvoja trga dela in zaposlovanja, sprejetih
na ravni države in Evropske unije. V programu opredeli ukrepe in aktivnosti za
neposredno uravnavanje trga dela, ciljne skupine in obseg sredstev, namenjenih
za izvajanje programa, v skladu s proračunom.
Za sofinanciranje iz evropskih sredstev
mora biti program ukrepov aktivne politike zaposlovanja usklajen z vsebino
programskih dokumentov, ki določajo pravila za upravljanje sredstev evropskih
strukturnih skladov.
51. člen
Minister, pristojen za delo, po
posvetovanju s socialnimi partnerji, podrobneje uredi izvajanje ukrepov aktivne
politike zaposlovanja in določi metodologijo za določanje suficitarnih in
deficitarnih poklicev s podzakonskim aktom.
Zavod na podlagi sprejetega programa
ukrepov aktivne politike zaposlovanja pripravi katalog, s katerim se podrobneje
opredelijo posamezni programi. Katalog objavi zavod na svojih spletnih straneh
v 30 dneh po sprejetju programa ukrepov aktivne politike zaposlovanja.
Javna dela
52. člen
Javna dela so lokalni ali državni
zaposlitveni programi, ki so namenjeni aktiviranju brezposelnih oseb, njihovi socializaciji,
ohranitvi ali razvoju delovnih sposobnosti ter spodbujanju razvoja novih
delovnih mest. Organizirajo se zaradi izvajanja socialnovarstvenih,
izobraževalnih, kulturnih, naravovarstvenih, komunalnih, kmetijskih in drugih
programov.
Javnih del ne smejo organizirati
delodajalci ali druge organizacije za tiste dejavnosti, katerih cilj je
pridobivanje dobička ali kadar bi z javnimi deli na trgu povzročili nelojalno
konkurenco.
Program javnih del, ki se izvaja v okviru
aktivne politike zaposlovanja, in število vključenih oseb, ki se bodo
financirale po tem programu, določi za proračunsko obdobje Vlada Republike
Slovenije.
Program javnih del lahko sprejme tudi
občina, če v celoti zagotavlja sredstva za njihovo izvajanje.
53. člen
Brezposelne osebe začnejo opravljati javna
dela z dnem sklenitve posebne pogodbe o zaposlitvi z izvajalcem javnih del, če
v njej ni določen drug datum nastopa dela. Pogodba o zaposlitvi se sklene ob
upoštevanju posebnosti glede plačila za delo, trajanja dopusta, polnega delovnega
časa in razlogov za njeno prenehanje, ki so določeni v tem zakonu.
Posebna pogodba o zaposlitvi, sklenjena
zaradi opravljanja javnih del, preneha veljati, ko poteče čas, za katerega je
sklenjena, predčasno pa v teh primerih:
-      
če se udeleženec zaposli drugje,
-      
če se udeleženec vključi v usposabljanje, ki se
financira iz sredstev evropskih strukturnih skladov,
-      
če udeleženec odkloni ustrezno ali primerno
zaposlitev, ki mu jo je ponudil zavod,
-      
če udeleženec odkloni usposabljanje, ki ga
predlaga zavod,
-      
če udeleženec samovoljno zapusti javno delo,
-      
če ne izpolnjuje delovnih obveznosti iz
sprejetega programa javnega dela,
-      
če zaradi nepravočasnega, nestrokovnega in
nekakovostnega dela ne dosega rezultatov, ki se lahko pričakujejo od
povprečnega udeleženca,
-      
če predčasno preneha program javnega dela iz
objektivnih razlogov na strani zavoda, izvajalca ali naročnika programa javnega
dela.
Brezposelna oseba je lahko vključena v
program javnega dela največ eno leto, razen invalidov, katerih invalidnost je
ugotovljena z odločbo pristojnega organa, ki se jim vključitev lahko podaljša,
če jim ni mogoče zagotoviti ustrezne ali primerne zaposlitve, ter žensk,
starejših od 53 let, in moških, starejših od 55 let, ki so v program lahko
vključeni do izpolnitve pogojev za upokojitev.
Med vključitvijo je udeleženec upravičen do
letnega dopusta, ki traja najmanj štiri tedne. Za pridobitev pravice do letnega
dopusta in načina njegove porabe se uporabljajo določbe zakona, ki urejajo
delovna razmerja.
Udeleženec javnih del je lahko največ četrtino
delovnega časa vključen v programe usposabljanja in izobraževanja, kot poln
delovni čas pa se šteje 30-urna tedenska delovna obveznost.
53.a člen
Po pogodbi o zaposlitvi, sklenjeni zaradi
opravljanja javnih del, je udeleženec upravičen do plače, izražene v deležu od
minimalne plače po stopnjah strokovne usposobljenosti za delo, ki ga opravlja v
programu javnih del, in sicer:
-      
za I. stopnjo strokovne izobrazbe 80% minimalne
plače,
-      
za II. stopnjo strokovne izobrazbe 85%
minimalne plače,
-      
za III. stopnjo strokovne izobrazbe 90%
minimalne plače,
-      
za IV. stopnjo strokovne izobrazbe 95%
minimalne plače,
-      
za V. stopnjo strokovne izobrazbe 100%
minimalne plače,
-      
za VI. stopnjo strokovne izobrazbe 125%
minimalne plače,
-      
za VII. stopnjo strokovne izobrazbe 150% minimalne
plače.
Sredstva za izvajanje programov javnih del
zagotavljata zavod in naročnik javnih del, lahko pa tudi izvajalec javnih del.
Zavod zagotavlja del stroškov plač
udeležencev, ki se določijo s programom javnih del, ki ga sprejme Vlada
Republike Slovenije za posamezno proračunsko obdobje. Pri določitvi deleža
sredstev za plače udeležencev se upoštevata določitev in razvrstitev območij z
višjo stopnjo brezposelnosti od povprečne v Republiki Sloveniji in druga
merila, ki jih določi minister, pristojen za delo.
Poleg deleža plače zavod zagotavlja tudi
sredstva za stroške javnega prevoza na delo, stroške prehrane med delom,
naročnik oziroma izvajalec javnih del pa zagotavlja sredstva za pokrivanje
stroškov razlike plač udeležencev, regresa za letni dopust ter materialnih
stroškov, vključno s stroški prostorov in potrebne opreme. Za udeležence,
katerih plača ne dosega minimalne plače, zagotavlja tudi izplačilo prispevkov
za socialno varnost v skladu z zakonom, ki ureja prispevke za socialno varnost,
ter kot osnovo upošteva minimalno plačo.
Izobraževanje brezposelnih oseb 
53.b člen
Brezposelna oseba, ki ji ni mogoče
zagotoviti ustrezne ali primerne zaposlitve, se lahko zaradi izboljšanja
položaja na trgu dela na podlagi zaposlitvenega načrta vključi v izobraževanje
v skladu s predpisi, ki urejajo to področje.
Udeleženec iz prejšnjega odstavka ima ob
vključitvi pravico do zdravstvenega varstva, če ni zavarovan na drugi podlagi, nadomestila
življenjskih stroškov in povračila stroškov, določenih v programu iz 53.c člena
tega zakona.
53.c člen
Ministrstvo, pristojno za delo in
ministrstvo, pristojno za šolstvo, pripravita za šolsko leto program
izobraževanja za brezposelne osebe, ki ga sprejme Vlada Republike Slovenije.
S programom izobraževanja za brezposelne
osebe se določi vrste, število izobraževalnih mest, ki se bodo organizirala,
pogoje za vključitev brezposelnih oseb ter način financiranja. Program je
sestavni del letnega programa izobraževanja v skladu s predpisi o
izobraževanju.
53.č člen
Brezposelna oseba, ki ima, ali si pridobi
strokovno znanje in spretnosti, potrebne za opravljanje poklica, se lahko
zaradi izboljšanja svojega položaja na trgu dela na podlagi zaposlitvenega
načrta vključi v postopek pridobitve certifikata o nacionalni poklicni
kvalifikaciji v skladu s predpisi, ki urejajo to področje. Ob vključitvi je
oseba upravičena do denarnih dajatev in povračila stroškov, določenih v
podzakonskem aktu iz 51. člena tega zakona.
53.d člen
Za izvajanje ukrepov aktivne politike
zaposlovanja se lahko za območje občine ali za območje več občin, pri
gospodarski družbi ali več gospodarskih družbah ustanovi sklad dela (v
nadaljnjem besedilu: sklad).
Sklad lahko ustanovijo gospodarska družba,
Vlada Republike Slovenije, občina, gospodarska, obrtna in druge zbornice in
združenja in sindikati. Sklad je pravna oseba zasebnega prava.
Sklad se ustanovi z aktom o ustanovitvi, v
katerem se določi namen njegove ustanovitve, sredstva za delovanje, obveznosti
ustanoviteljev ter organi in njihove pristojnosti.
Za ustanovitev, delovanje, in prenehanje
sklada se uporabljajo predpisi o ustanovah.
53.e člen
Udeleženci sklada so brezposelne osebe ali
delavci, katerih delo postane trajno nepotrebno in za katere je na podlagi
elaborata kadrovskih potreb in poslovnega načrta gospodarske družbe
pričakovati, da jim dolgoročno ne bo mogoče zagotoviti zaposlitve.
Udeležencu sklada, ki se mu zagotavljajo
ukrepi aktivne politike zaposlovanja iz sredstev sklada, se ne more
zagotavljati enakih ukrepov iz drugega naslova.
53.f člen
Za financiranje skladov se lahko zagotovijo
in uporabljajo sredstva gospodarskih družb, proračuna občine, državnega
proračuna, sredstva, zbrana z donacijami in sredstva iz lastne dejavnosti.
Sredstva se lahko zagotavljajo kot povratna ali nepovratna ter praviloma v denarju,
izjemoma pa tudi v obliki stvari ali pravic.
Sredstva državnega proračuna se lahko za
financiranje skladov zagotavljajo le v obsegu, kot bi se zagotavljala za
izvajanje ukrepov aktivne politike zaposlovanja po tem zakonu.
Sklad lahko določi višji znesek
financiranja ukrepov pospeševanja zaposlovanja ali določi daljši čas izvajanja
teh ukrepov, kot je sicer določen za ukrepe aktivne politike zaposlovanja, če
predstavlja delež državnega proračuna v sredstvih sklada manj kot polovico teh
sredstev.
53.g člen
Sklad upravlja programski svet, v katerega
imenujejo ustanovitelji po enega člana. Član programskega sveta mora biti tudi
predstavnik zavoda.
Predstavnik zavoda lahko zadrži izvršitev
odločitve programskega sveta sklada, če meni, da je ta odločitev nezakonita ali
v nasprotju z ukrepi aktivne politike zaposlovanja.
V. VRNITEV SREDSTEV
54. člen
Zavod ima pravico zahtevati vrnitev
sredstev, izplačanih iz naslova zavarovanja za primer brezposelnosti in
sredstev namenjenih za ukrepe aktivne politike zaposlovanja ter sredstev,
izplačanih iz naslova štipendiranja, v primerih, ko je bila pravica pridobljena
na podlagi neresničnih podatkov, če upravičenec ni sporočil sprememb, ki
vplivajo na pridobitev ali ukinitev pravice, oziroma če so bila sredstva
nenamensko porabljena.
Zavod zahteva od delodajalca vrnitev škode
v primeru, če sodišče s pravnomočno sodbo ugotovi, da je bilo prenehanje
delovnega razmerja nezakonito.
Škoda, ki jo ima zavod pravico zahtevati v
primeru iz prejšnjih dveh odstavkov, obsega stroške in zneske denarnih
prejemkov, ki jih je zavod izplačal brezposelni osebi in druge stroške, ki so
nastali zaradi vključitve te osebe v program aktivne politike zaposlovanja.
Zavod zahteva vrnitev sredstev, izplačanih
iz zavarovanja za primer brezposelnosti od delavca, ki je zahteval sodno
varstvo zaradi odpovedi pogodbe o zaposlitvi v nasprotju z 89., 113., 115.,
116. in 117. členom Zakona o delovnih razmerjih (Uradni list RS, št. 42/02),
vendar je pred odločitvijo sodišča sklenil poravnavo z delodajalcem, ki ni
zajemala ugotovitve, da je bila odpoved pogodbe o zaposlitvi nezakonita, in da
delodajalec mora vrniti zavodu škodo, ki mu je nastala zaradi nezakonitega
prenehanja pogodbe o zaposlitvi.
V postopku ugotavljanja pravice do vrnitve
škode in drugih sredstev iz tega člena se uporabljajo predpisi o obligacijskih
razmerjih.
VI. ŠTIPENDIRANJE
55. člen
(prenehal
veljati)
56. člen
(prenehal
veljati)
57. člen
(prenehal
veljati)
58. člen
(prenehal
veljati)
58.a člen
(prenehal
veljati)
59. člen
(prenehal
veljati)
VII. FINANCIRANJE
60. člen
Sredstva za zavarovanje za primer
brezposelnosti se zagotavljajo s prispevki delavcev, organizacij in
delodajalcev in se zbirajo v proračunu Republike Slovenije ter se preko
finančnega načrta upravnega organa, pristojnega za delo usmerjajo izvajacem
programov po namenih porabe. 
Sredstva za druge namene, ki jih določa ta
zakon, sredstva za kritje primanjkljaja sredstev zavarovanja za primer
brezposelnosti in sredstva za delo zavoda se zagotavljajo v proračunom
Republike Slovenije.
VIII. NAGRADE IN PRIZNANJA
60.a člen
Minister, pristojen za delo, podeljuje
delodajalcem nagrade in priznanja za izjemne dosežke na področju zaposlovanja.
Natančnejše pogoje in postopek za
podeljevanje nagrad in priznanj iz prejšnjega odstavka predpiše minister,
pristojen za delo.
IX. ZAVOD REPUBLIKE SLOVENIJE ZA ZAPOSLOVANJE
61. člen
Zavod se ustanovi kot javni zavod in je
organiziran enotno za območje Republike Slovenije.
V zavodu se lahko za opravljanje posameznih
dejavnosti ali dela dejavnosti ali za opravljanje dejavnosti na določenem
območju oblikujejo organizacijske enote.
61.a člen
Organa zavoda sta svet zavoda in direktor
zavoda.
62. člen
Svet zavoda ima trinajst članov, od tega:
-      
šest članov imenuje Vlada Republike Slovenije
in sicer predstavnike ministrstev, pristojnih za delo, šolstvo, gospodarstvo in
finance,
-      
tri člane imenujejo delodajalska združenja na
ravni države,
-      
tri člane imenujejo sindikati, reprezentativni
za območje države,
-      
enega člana izvolijo delavci zavoda.
Mandat članov sveta zavoda traja štiri
leta.
Svet zavoda med svojimi člani izvoli
predsednika in namestnika predsednika za dve leti, pri čemer se pri teh nalogah
izmenjavajo predstavniki skupin iz prvih treh alinej prvega odstavka tega
člena.
Svet zavoda začne delovati, ko je imenovana
najmanj polovica članov sveta zavoda.
63. člen
Svet zavoda zlasti: 
-      
predlaga elemente za sprejem razvojne politike
z vidika zaposlovanja; 
-      
predlaga politiko in programe zaposlovanja z
ukrepi za izvajanje; 
-      
načrtuje in predlaga obseg potrebnih sredstev; 
-      
sprejema statut zavoda; 
-      
odloča o izvajanju programov; 
-      
sprejema program dela zavoda; 
-      
odloča o dodelitvi sredstev v primerih
sofinanciranja programov in uresničevanja pravic brezposelnih oseb.
64. člen
Ministrstvo, pristojno za delo, zadrži
izvršitev odločitve, ki jo sprejme svet zavoda, če oceni, da ni zakonita, ali
če ni skladna s sprejeto politiko oziroma s programom zaposlovanja in o tem
obvesti Vlado Republike Slovenije.
65. člen
Direktorja zavoda na predlog ministra,
pristojnega za delo, imenuje in razrešuje Vlada Republike Slovenije.
Mandatna doba direktorja zavoda je štiri
leta.
66. člen
Zavod: 
-      
ugotavlja zadovoljevanje potreb organizacij in
delodajalcev po delavcih; 
-      
svetuje organizacijam, delodajalcem in delavcem
glede možnosti zaposlovanja oziroma zaposlitve; 
-      
nudi strokovno pomoč pri zagotavljanju
zaposlitve brezposelnim osebam in drugim iskalcem zaposlitve ter posreduje
delo; 
-      
vodi predpisane evidence s področja dela in
zaposlovanja; 
-      
zagotavlja pravice iz naslova zavarovanja za
primer brezposelnosti; 
-      
organizira usposabljanje in izobraževanje
brezposelnih oseb; 
-      
organizira usposabljanje in zaposlovanje
invalidnih oseb; 
-      
poklicno usmerja, informira in svetuje mladim
in odraslim, ter razvija metode in pripomočke za poklicno usmerjanje; 
-      
začasno zaposluje delavce v tujino in
zagotavlja njihovo organizirano vračanje ter zaposlovanje in sodeluje pri
zaposlovanju tujih državljanov; 
-      
pripravlja analitične, planske in informativne
podlage za predlaganje, oblikovanje, usklajevanje in spremljanje politike
zaposlovanja; 
-      
pripravlja in izvaja postopke za uresničevanje
aktivne politike zaposlovanja, za
katere je pooblaščen; 
-      
organizira javna dela; 
-      
vzdržuje informacijski sistem za spremljanje
gibanj na trgu delovne sile in zagotavlja javno informiranje; 
-      
proučuje nastanek in razvoj poklicev in
nomenklature poklicev; 
-      
(črtana);
-      
izvaja finančno in računovodsko funkcijo za
zagotavljanje pravic, izvajanje programov in delovanje zavoda; 
-      
raziskuje in spremlja posamezne pojave na
tržišču dela in na drugih področjih, ki neposredno ali posredno vplivajo na
zaposlovanje in pojave brezposelnosti; 
-      
izvaja druge naloge, določene s tem zakonom,
predpisi, izdanimi na njegovi podlagi in drugimi predpisi;
-      
pošlje ministrstvu, pristojnemu za delo,
podatke, potrebne za analize, spremljanje in ovrednotenje ukrepov politike
zaposlovanja.
66. a člen
Strokovne naloge, ki se nanašajo na
zaposlovanje, zavarovanje za primer brezposelnosti, izvajanje ukrepov aktivne
politike zaposlovanja in štipendiranje, izvajajo delavci, ki imajo ustrezno
visoko ali višjo izobrazbo in so opravili strokovni izpit na področju
zaposlovanja in zavarovanja za primer brezposelnosti.
Vsebino, pogoje in način opravljanja
strokovnega izpita, po predhodnem mnenju upravnega odbora zavoda, predpiše
direktor zavoda.
67. člen
S statutom zavoda se natančneje ureja
organizacija zavoda, organi, njihove pristojnosti in način odločanja ter druga
vprašanja, pomembna za delo in poslovanje zavoda. 
K statutu zavoda da soglasje Vlada
Republike Slovenije.
Prijave in uradne evidence
68. člen
Zavod vodi evidenco brezposelnih oseb,
oseb, vključenih v programe aktivne politike zaposlovanja, brezposelnih oseb,
ki jim pravice in obveznosti po tem zakonu mirujejo, ter oseb, prijavljenih pri
zavodu na podlagi drugih zakonov (v nadaljnjem besedilu: evidence).
Zavod mora poslati podatke iz evidence
brezposelnih oseb, ki so nujni zaradi posredovanja zaposlitve in dela, izdelave
zaposlitvenega načrta ali vključitve v ukrepe aktivne politike zaposlovanja,
pooblaščenim organizacijam iz 6. člena tega zakona.
68.a člen
Podatki iz evidenc iz prejšnjega člena se
smejo uporabljati samo za opravljanje nalog ministrstva, pristojnega za delo,
Inšpektorata Republike Slovenije za delo, zavoda in pooblaščenih organizacij iz
6. člena tega zakona, uveljavljanje pravic s področja socialne varnosti pri
pristojnih institucijah ter statistične ali znanstvenoraziskovalne namene.
68.b člen
Evidence iz 68. člena tega zakona vsebujejo
te podatke:
-      
ime in priimek,
-      
datum rojstva,
-      
spol,
-      
EMŠO,
-      
davčna številka,
-      
naslov prebivališča.
Poleg podatkov iz prejšnjega odstavka
vsebujejo posamezne evidence še naslednje podatke:
evidenca brezposelnih oseb:
-      
številko transakcijskega računa,
-      
o prijavi in začetku vodenja v evidenci,
-      
o prenehanju vodenja v evidenci,
-      
o razlogu prenehanja vodenja v evidenci,
-      
o izobrazbi, dodatnem znanju in
usposobljenosti,
-      
o delovnih izkušnjah,
-      
o zmožnosti za delo,
-      
o omejitvah pri zaposlovanju,
-      
o javljanju na zavodu, napotitvah,
izpolnjevanju drugih obveznosti osebe,
-      
o pravicah iz zavarovanja za primer
brezposelnosti,
-      
o dejavnostih, ki se izvajajo pri pooblaščenih
organizacijah,
-      
o terjatvah vračil in načinu vračanja
neupravičeno izplačanih sredstev,
-      
o vračanju neupravičeno izplačanih sredstev,
-      
o pritožbah;
evidenca oseb, vključenih v programe
aktivne politike zaposlovanja:
-      
številko transakcijskega računa,
-      
o statusu osebe ob vključitvi v program,
-      
o začetku in prenehanju vključitve v program,
-      
o razlogu prenehanja vodenja v evidenci,
-      
o razlogu za mirovanje in času mirovanja v
evidenci,
-      
o vrsti programa aktivne politike zaposlovanja,
v katerega je oseba vključena,
-      
o izvajalcu programa aktivne politike
zaposlovanja,
-      
o izpolnjevanju pogodbenih obveznosti,
-      
o finančnih sredstvih, porabljenih za izvajanje
programa,
-      
o dokončanju in uspešnosti dokončanja programa
aktivne politike zaposlovanja,
-      
o terjatvah vračil in načinu vračanja
neupravičeno izplačanih sredstev,
-      
o vračanju neupravičeno izplačanih sredstev,
-      
o pritožbah;
evidenca brezposelnih oseb, ki jim pravice
in obveznosti po tem zakonu mirujejo:
-      
o prijavi in začetku vodenja v evidenci,
-      
o razlogih za mirovanje in času trajanja
mirovanja pravic,
-      
o vrsti pravice, ki miruje,
-      
o prenehanju vodenja v evidenci,
-      
o razlogu prenehanja vodenja v evidenci;
evidenca oseb, prijavljenih pri zavodu na
podlagi drugih zakonov:
-      
o prijavi in začetku vodenja v evidenci,
-      
o razlogu vodenja v evidenci,
-      
o vrsti pravice po drugih zakonih,
-      
o prenehanju vodenja v evidenci,
-      
o razlogu prenehanja vodenja v evidenci.
68.c člen
Po prenehanju vodenja posameznika v
evidenci se osebni podatki shranjujejo in uporabljajo le toliko časa, dokler je
to potrebno za dosego namena, zaradi katerega so se obdelovali. Za posamezno
evidenco je čas hranjenja od pet do petdeset let, odvisno od namenov za katere
se evidence shranjujejo in uporabljajo.
69. člen
Brezposelna oseba se prijavi na območni
enoti, ki je pristojna po kraju njegovega stalnega bivališča. Brezposelna oseba,
ki ji je prenehalo delovno razmerje, pa se lahko prijavi tudi po sedežu
organizacije oziroma poslovne enote ali delodajalca, kjer ji je prenehalo
delovno razmerje.
Tujec se lahko prijavi kot brezposelna
oseba, če ima osebno delovno dovoljenje.
70. člen
Zavod preneha voditi osebo v evidenci
brezposelnih oseb in evidenci oseb, vključenih v programe aktivne politike
zaposlovanja, če oseba:
-      
ni več brezposelna oseba,
-      
se sama odjavi iz evidence brezposelnih oseb
ali iz evidence oseb, vključenih v programe aktivne politike zaposlovanja,
-      
odkloni vključitev ali krši obveznosti,
sprejete s pogodbo o vključitvi v program aktivne politike zaposlovanja,
-      
odkloni ustrezno ali primerno zaposlitev ali s
svojim ravnanjem povzroči, da delodajalec odkloni njegovo zaposlitev,
-      
ni dala resničnih podatkov o izpolnjevanju
pogojev za pridobitev statusa brezposelne osebe,
-      
izpolni pogoje za pridobitev pravice do
starostne pokojnine za najnižjo zavarovalno dobo po predpisih o pokojninskem in
invalidskem zavarovanju,
-      
postane začasno ali trajno nezaposljiva, kar se
ugotovi na podlagi zaposlitvenega načrta,
-      
nastopi prestajanje zaporne kazni šest ali več
mesecev,
-      
ni na razpolago za zaposlitev,
-      
dela ali je zaposlena na črno,
-      
ni aktivni iskalec zaposlitve, razen če je
vključena v program aktivne politike zaposlovanja, pa v njenem zaposlitvenem
načrtu ni opredeljena obveznost aktivnega iskanja zaposlitve,
-      
odkloni podpis zaposlitvenega načrta, ker ne
soglaša z določitvijo obveznosti sprejetja vsake zaposlitve, primernega
začasnega ali občasnega humanitarnega ali drugega podobnega dela, opredeljenega
v zakonu, ki ureja socialno varstvo.
V primerih iz tretje, četrte, pete, devete,
desete, enajste in dvanajste alinee prejšnjega odstavka se brezposelna oseba
šest mesecev po dokončnosti odločbe v upravnem postopku, s katero je bilo
odločeno o prenehanju vodenja v evidenci brezposelnih oseb, ne more ponovno
prijaviti na zavodu.
Če zavod oceni, da so se razmere na trgu
dela spremenile, tako da za osebe, prijavljene pri zavodu na podlagi drugih
zakonov in za katere je v zaposlitvenem načrtu ugotovljeno, da so trajno ali
začasno nezaposljive, obstaja možnost za zaposlitev oziroma da bi jih bilo
smiselno vključiti v programe aktivne politike zaposlovanja ali zahtevati od
njih aktivno iskanje zaposlitve, lahko zavod to opredeli v zaposlitvenem načrtu
in zaposlitveni načrt ustrezno dopolni.
Zavod preneha voditi osebo v evidenci oseb,
prijavljenih pri zavodu na podlagi drugih zakonov, če oseba:
-      
brez utemeljenega razloga odkloni podpis
zaposlitvenega načrta ali krši obveznosti, dogovorjene z njim,
-      
odkloni vključitev v program aktivne politike
zaposlovanja, kadar je bila smiselnost vključitve opredeljena v zaposlitvenem
načrtu ali če krši obveznosti, sprejete s pogodbo o vključitvi v program
aktivne politike zaposlovanja,
-      
se sama odjavi iz evidence oseb, prijavljenih
pri zavodu na podlagi drugih zakonov,
-      
odkloni ustrezno ali primerno zaposlitev ali s
svojim ravnanjem povzroči, da delodajalec odkloni njegovo zaposlitev,
-      
ni dala resničnih podatkov o izpolnjevanju
pogojev za vpis v evidenco oseb, prijavljenih pri zavodu na podlagi drugih
zakonov,
-      
izpolni pogoje za pridobitev pravice do
starostne pokojnine za najnižjo zavarovalno dobo po predpisih o pokojninskem in
invalidskem zavarovanju,
-      
dela ali je zaposlena na črno,
ni aktivni iskalec zaposlitve oziroma ni na
razpolago za zaposlitev, če je bila smiselnost teh dveh aktivnosti opredeljena
v zaposlitvenem načrtu.
71. člen
(črtan)
72. člen
Minister, pristojen za delo, predpiše
vsebino in način vodenja evidenc iz 68. člena tega zakona.
X. KAZENSKI DOLOČBI
73. člen
Z globo od 300.000 tolarjev do 10.000.000
tolarjev se kaznujejo za prekršek pravna oseba, samostojni podjetnik posameznik
in posameznik, ki samostojno opravlja dejavnost, če opravljajo dejavnost iz 6.
člena tega zakona brez sklenjene koncesijske pogodbe, brez vpisa v register
agencij za zagotavljanje dela ali, če opravljajo katero od teh dejavnosti v
Republiki Sloveniji, pa te dejavnosti ne smejo opravljati po predpisih nobene
države članice Evropske unije ali Evropske gospodarske skupnosti.
Z globo od 50.000 tolarjev do 500.000
tolarjev se kaznuje za prekršek odgovorna oseba pravne osebe ali samostojnega
podjetnika posameznika ali posameznika, ki samostojno opravlja dejavnost, če
stori prekršek iz prejšnjega odstavka.
74. člen
Z globo od 300.000 tolarjev do 15.000.000
tolarjev se kaznujejo za prekršek pravna oseba, samostojni podjetnik posameznik
in posameznik, ki samostojno opravlja dejavnost, če kršijo določila koncesijske
pogodbe iz 6. člena tega zakona, ki ne spoštujejo predpisov, ki določajo,
katere pogoje mora organizacija oziroma delodajalec izpolnjevati med trajanjem
koncesijske pogodbe iz 6. člena tega zakona in v času, ko je organizacija ali
delodajalec vpisan v register agencij za zagotavljanje dela.
Z globo od 50.000 tolarjev do 500.000
tolarjev se kaznuje za prekršek odgovorna oseba pravne osebe ali samostojnega
podjetnika posameznika ali posameznika, ki samostojno opravlja dejavnost, če
stori prekršek iz prejšnjega odstavka.
Z globo od 100.000 tolarjev do 500.000
tolarjev se kaznujejo za prekršek pravna oseba, samostojni podjetnik posameznik
ali posameznik, ki samostojno opravlja dejavnost, če ne prijavijo posredovanja
zaposlitve, posredovanja dela ali zagotavljanja dela delavcev drugemu
delodajalcu v skladu s četrtim odstavkom 6.b člena tega zakona.
Z globo od 50.000 tolarjev do 500.000
tolarjev se kaznuje za prekršek odgovorna oseba pravne osebe ali samostojnega
podjetnika posameznika ali posameznika, ki samostojno opravlja dejavnost, če
stori prekršek iz prejšnjega odstavka.
75. člen
Z globo od 300.000 tolarjev do 15.000.000
tolarjev se kaznujejo za prekršek pravna oseba, samostojni podjetnik posameznik
ali posameznik, ki samostojno opravlja dejavnost, če ravnajo v nasprotju z 8.
členom tega zakona in zahtevajo plačilo za posredovanje dela ali posredovanje
zaposlitve od iskalca zaposlitve oziroma dela.
Z globo od 50.000 tolarjev do 500.000
tolarjev se kaznuje za prekršek odgovorna oseba pravne osebe, samostojnega
podjetnika posameznika ali posameznika, ki samostojno opravlja dejavnost, če
stori prekršek iz prejšnjega odstavka.
76. člen
Z globo od 100.000 tolarjev do 500.000
tolarjev se kaznujejo za prekršek pravna oseba, samostojni podjetnik posameznik
in posameznik, ki samostojno opravlja dejavnost, če zavodu v predpisanih rokih
ne pošljejo podatkov iz 9. in 10. člena tega zakona.
Z globo od
10.000 tolarjev do 100.000 tolarjev se kaznuje za prekršek odgovorna oseba pravne
osebe ali samostojnega podjetnika posameznika ali posameznika, ki samostojno
opravlja dejavnost in odgovorna oseba v državnem organu ali samoupravni lokalni
skupnosti, če stori prekršek iz prejšnjega odstavka.

Zakon o zaposlovanju in zavarovanju za primer brezposelnosti (Uradni list
RS, št. 5/91) vsebuje naslednje prehodne in končne določbe:
»X. PREHODNE IN KONČNE DOLOČBE
77.
člen
Republiški zavod za zaposlovanje začne z
delom kot javni zavod po tem zakonu 1.1.1992. 
Do začetka dela Republiškega zavoda za
zaposlovanje kot javnega zavoda opravlja naloge po tem zakonu Republiški zavod
za zaposlovanje kot organ v sestavi Republiškega sekretariata za delo. 
Republiški zavod za zaposlovanje kot organ
v sestavi Republiškega sekretariata za delo preneha 31.12.1991.
78.
člen
Zavarovancem, ki na dan uveljavitve tega
zakona uresničujejo pravice iz zavarovanja za primer brezposelnosti, se te
pravice zagotavljajo v obsegu in trajanju po predpisih, ki so za njih
ugodnejši. 
Štipendistom, ki so do dneva uveljavitve tega
zakona prejemali štipendije iz sklada za štipendiranje mladih delavcev, se te
pravice zagotavljajo do izteka štipendijskih pogodb.
79.
člen
Do uveljavitve sprememb in dopolnitev
zakona o družbenem varstvu otrok se denarno nadomestilo ženskam, ki jim je
prenehalo delovno razmerje v času nosečnosti ali v času porodniškega dopusta in
upravičencem do dopusta za nego in varstvo otroka, izplačuje tudi po preteku
časa iz 25. člena tega zakona in sicer do poroda in po porodu toliko časa,
kolikor traja ta dopust.
80.
člen
Republiški upravni organ, pristojen za
delo, izda predpise iz 6., 13., 15., 16., 32., 51., 59. in 72. člena tega
zakona najkasneje v roku petih mesecev po uveljavitvi tega zakona.
81.
člen
Z dnem uveljavitve tega zakona prenehata
veljati: 
1.    
zakon o zaposlovanju in zavarovanju za primer
brezposelnosti (Uradni list SRS, št. 18/74, 14/77, 8/78 - prečiščeno besedilo,
27/82 in 48/87); 
2.    
zakon o kriterijih in načinu sofinanciranja
uresničevanja pravic presežkov delavcev (Uradni list RS, št. 30/90).
82. člen
Ta zakon začne
veljati osmi dan po objavi v Uradnem listu Republike Slovenije.«.

Zakon o spremembi in dopolnitvi zakona o zaposlovanju in zavarovanju za
primer brezposelnosti (Uradni list RS, št. 12/92) vsebuje naslednjo prehodno in
končno določbo:
»2. člen
Določbe prejšnjega člena se uporabljajo
tudi za učence in študente, vpisane v šolskem letu 1991/92.
3. člen
Ta zakon začne
veljati petnajsti dan po objavi v Uradnem listu Republike Slovenije.«.

Zakon o spremembah in dopolnitvah zakona o zaposlovanju in zavarovanju za
primer brezposelnosti (Uradni list RS, št. 71/93) spreminja 80. člen zakona tako, da
se glasi:
»80. člen
Ministrstvo, pristojno za delo, izda
predpise iz 6., 13., 15., 16., 32., 51., 59. in 72. člena tega zakona
najkasneje v roku petih mesecev po uveljavitvi tega zakona.«;
ter vsebuje naslednje prehodne in končno določbo:
»29. člen
Zavarovancem, ki na dan uveljavitve tega
zakona uresničujejo pravice iz zavarovanja za primer brezposelnosti, se te
pravice zagotavljajo v obsegu in trajanju, skladno s predpisi, ki so veljali do
uveljavitve tega zakona.
Ne glede na določilo prejšnjega odstavka se
zavarovancu:
-      
ukine pravica do denarne pomoči, če zavod v
roku treh mesecev po uveljavitvi tega zakona po uradni dolžnosti ob preverjanju
ugotovi, da zavarovanec ne izpolnjuje pogojev iz 35. člena tega zakona;
-      
preneha izplačevati denarno nadomestilo oziroma
denarno pomoč iz razlogov navedenih v 11. in 15. členu tega zakona.
30. člen
Organizacije in delodajalci, pri katerih
delavci na dan uveljavitve tega zakona opravljajo delo po pogodbi o delu ali
avtorski pogodbi morajo v roku 15 dni po njegovi uveljavitvi posredovati zavodu
pogodbe skladno z 2. členom tega zakona.
31. člen
Ne glede na določbo 56. člena tega zakona
lahko uveljavijo v šolskem letu 1993/94 pravico do republiške štipendije učenci
in študenti, vpisani v tem letu, ki se šolajo v kraju stalnega bivališča in
katerih dohodek na družinskega člana v drugem trimesečju leta 1993 ne presega
100% zajamčene plače po zakonu, ter učenci in študenti, ki se šolajo v kraju
izven stalnega bivališča in katerih dohodek na družinskega člana ne presega
130% zajamčene plače po zakonu, če redno izpolnjujejo učne oziroma študijske
obveznosti.
32. člen
Zavod določi pogoje za pridobitev pravic,
obseg pravic ter obveznosti iz prostovoljnega zavarovanja najkasneje do
31. 3. 1994.
33. člen
Ta zakon začne veljati petnajsti dan po
objavi v Uradnem listu Republike Slovenije.«.

Popravek zakona o spremembah in dopolnitvah zakona o zaposlovanju in
zavarovanju za primer brezposelnosti (Uradni list RS, št. 2/94) popravlja 29. člen
Zakona o spremembah in dopolnitvah zakona o zaposlovanju in zavarovanju za
primer brezposelnosti (Uradni list RS, št. 71/93) tako, da se glasi:
»29. člen
Zavarovancem, ki na dan uveljavitve tega
zakona uresničujejo pravice iz zavarovanja za primer brezposelnosti, se te
pravice zagotavljajo v obsegu in trajanju, skladno s predpisi, ki so veljali do
uveljavitve tega zakona.
Ne glede na določilo prejšnjega odstavka se
zavarovancu:
-      
ukine pravica do denarne pomoči, če zavod v
roku treh mesecev po uveljavitvi tega zakona po uradni dolžnosti ob preverjanju
ugotovi, da zavarovanec ne izpolnjuje pogojev iz 35. člena tega zakona;
-      
preneha izplačevati denarno nadomestilo oziroma
denarno pomoč iz razlogov navedenih v 33.a. in 37. členu tega zakona.«;
popravlja 30. člen Zakona o spremembah in dopolnitvah zakona o
zaposlovanju in zavarovanju za primer brezposelnosti (Uradni list RS, št. 71/93), tako da se glasi:
»30. člen
Organizacije in delodajalci, pri katerih
delavci na dan uveljavitve tega zakona opravljajo delo po pogodbi o delu ali
avtorski pogodbi morajo v roku 15 dni po njegovi uveljavitvi posredovati zavodu
pogodbe skladno z 9. členom tega zakona.«.

Zakon o spremembah in dopolnitvah zakona o zaposlovanju in zavarovanju za
primer brezposelnosti (Uradni list RS, št. 38/94) vsebuje naslednjo prehodno in
končno določbo:
»7. člen
Določbe tega zakona se uporabljajo tudi za
uveljavljanje pravice do republiške štipendije za šolsko leto 1994/95.
8. člen
Ta zakon začne
veljati petnajsti dan po objavi v Uradnem listu Republike Slovenije.«.

Zakon o spremembah in dopolnitvah zakona o zaposlovanju in zavarovanju za
primer brezposelnosti – ZZZPB-D (Uradni list RS, št. 69/98) vsebuje naslednje prehodne in
končne določbe:
»PREHODNE IN KONČNE DOLOČBE
60. člen
Postopek za uveljavitev pravic iz
zavarovanja za primer brezposelnosti, ki ga je zavarovanec pričel pred
uveljavitvijo tega zakona, se dokonča po predpisih, ki so veljali do
uveljavitve tega zakona.
61. člen
Zavarovanec, ki je uveljavil pravice iz
zavarovanja za primer brezposelnosti do uveljavitve tega zakona, zadrži te
pravice v obsegu in trajanju, kot je veljalo po predpisih, ki so veljali do
uveljavitve tega zakona.
Zavarovanec iz prejšnjega odstavka,
uresničuje pravice ob pogojih in na način, ki velja za brezposelne osebe po tem
zakonu.
Zavarovanec, ki je uveljavil denarno
nadomestilo v skladu s predpisi, ki so veljali do uveljavitve tega zakona,
uveljavi pravico do denarne pomoči v skladu s predpisi, ki so veljali do
uveljavitve tega zakona.
Zavarovanec, katerega sklep o prenehanju
delovnega razmerja po drugem odstavku 36.d člena zakona o delovnih razmerjih je
postal dokončen do uveljavitve tega zakona, ima pravico do denarnega
nadomestila po predpisih, ki so veljali do uveljavitve tega zakona.
62. člen
Brezposelna oseba po tem zakonu se šteje za
iskalca zaposlitve v smislu pete alinee 24. člena zakona o pokojninskem in
invalidskem zavarovanju (Uradni list RS, št. 12/92, 5/94 in 7/96).
63. člen
Minister, pristojen za delo, izda
podzakonske akte iz tega zakona v treh mesecih po uveljavitvi tega zakona.
Do sprejema podzakonskega akta iz tega zakona,
se uporablja pravilnik o štipendiranju (Uradni list RS, št. 29/93, 64/93,
64/94, 69/94, 33/95, 38/96 in 39/97).
Zavod mora uvesti nadzor iz 45.c člena v
enem mesecu od uveljavitve podzakonskega predpisa iz 45.f člena tega zakona.
Zavod ali druge pooblaščene organizacije
izdelajo zaposlitveni načrt za brezposelne osebe, ki imajo ta status ob
uveljavitvi tega zakona, v šestih mesecih po uveljavitvi tega zakona.
Direktor zavoda predpiše vsebino, pogoje in
način opravljanja strokovnega izpita iz 66.a člena tega zakona v treh mesecih
po uveljavitvi tega zakona.
Delavci, ki so opravljali naloge na
področju zaposlovanja, zavarovanja za primer brezposelnosti, izvajanja ukrepov
aktivne politike zaposlovanja in štipendiranja pred uveljavitvijo tega zakona,
morajo opraviti strokovni izpit iz 66.a člena tega zakona do 31. 12. 1999.
Javna dela se pričnejo izvajati po tem
zakonu v treh mesecih po uveljavitvi tega zakona.
Zavod sprejme nov statut v treh mesecih po
uveljavitvi tega zakona.
64. člen
Z uveljavitvijo tega zakona preneha veljati
zakon o pogojih za refundiranje prispevkov, ki jih plačujejo delodajalci za
socialno zavarovanje (Uradni list RS, št. 18/94 in 37/95).
65. člen
Ta zakon začne
veljati petnajsti dan po objavi v Uradnem listu Republike Slovenije.«.

Zakon o spremembah in dopolnitvah zakona o zaposlovanju in zavarovanju za
primer brezposelnosti – ZZZPB-E (Uradni list RS, št. 67/02) vsebuje naslednje prehodne in
končne določbe:
»13. člen
Minister, pristojen za delo, uskladi
podzakonske predpise, izdane na podlagi zakona o zaposlovanju in zavarovanju za
primer brezposelnosti, z določbami tega zakona v šestih mesecih po uveljavitvi
tega zakona.
14. člen
Zavod Republike Slovenije za zaposlovanje
uskladi evidence, ki jih vodi na podlagi zakona o zaposlovanju in zavarovanju
za primer brezposelnosti, oziroma jih vzpostavi v skladu z določbami tega
zakona v šestih mesecih po uveljavitvi tega zakona.
15. člen
Določba 3. člena tega zakona se začne
uporabljati z dnem polnopravnega članstva Republike Slovenije v Evropski uniji
in po načelu vzajemnosti uveljavljenega prostega pretoka delavcev v državah
članicah Evropske unije.
16. člen
Ta zakon začne
veljati petnajsti dan po objavi v Uradnem listu Republike Slovenije.«.

Zakon o zaposlitveni rehabilitaciji in zaposlovanju invalidov – ZZRZI
(Uradni list RS, št. 63/04) vsebuje naslednjo končno določbo:
»111. člen
(uveljavitev zakona)
Ta zakon začne
veljati petnajsti dan po objavi v Uradnem listu Republike Slovenije.«.

Zakon o spremembah in dopolnitvah Zakona o zaposlovanju in zavarovanju za
primer brezposelnosti – ZZZPB-F (Uradni list RS, št. 79/06) vsebuje naslednje prehodne in
končne določbe:
»PREHODNE IN KONČNE DOLOČBE
59. člen
Do ustanovitve javnega sklada,
ustanovljenega najkasneje do 31. 12. 2006, v skladu z določbami 4. člena
tega zakona in do uskladitve sklenjenih koncesijskih pogodb z določbami tega
zakona se sredstva iz koncesijskih dajatev za posredovanje dela dijakom in
študentom namenjajo prejemnikom v skladu s Pravilnikom o pogojih za opravljanje
dejavnosti agencij za zaposlovanje (Uradni list RS, št. 48/99, 79/00 in 30/03).
60. člen
Ministrstvo, pristojno za delo, uskladi
predpise, izdane na podlagi Zakona o zaposlovanju in zavarovanju za primer
brezposelnosti, s tem zakonom v šestih mesecih od uveljavitve tega zakona.
Ministrstvo, pristojno za delo, začne
voditi register agencij za zagotavljane dela v šestih mesecih od uveljavitve
tega zakona.
Ministrstvo, pristojno za delo, v šestih
mesecih od uveljavitve tega zakona uskladi veljavne koncesijske pogodbe s tem
zakonom in podzakonskimi predpisi, izdanimi na njegovi podlagi.
61. člen
Minister, pristojen za delo, izda izvršilne
predpise iz 4., 8. in 40. člena tega zakona v šestih mesecih od uveljavitve
tega zakona.
Sredstva, določena v odstotkih iz sedmega,
osmega in desetega odstavka 6. člena zakona se namenjajo oziroma priznavajo od
1. 1. 2007 dalje. Do tega datuma se ta sredstva obračunavajo v naslednjih
odstotkih:
-      
za namene iz sedmega odstavka – 20%
-      
za namene iz osmega odstavka – 40%
-      
za namene iz desetega odstavka – 40%.
62. člen
Določbe 41., 42. in 43. člena tega zakona,
ki se nanašajo na javna dela, se začnejo uporabljati 1. januarja 2007,
določbe 20., 24. in 28. člena tega zakona pa v šestih mesecih od uveljavitve
tega zakona.
63. člen
Zavod uskladi Statut Zavoda Republike
Slovenije za zaposlovanje v treh mesecih od uveljavitve tega zakona.
Svet zavoda se konstituira v skladu z
določbo 48. člena tega zakona v treh mesecih po uveljavitvi tega zakona.
Upravni odbor zavoda, ki deluje ob
uveljavitvi tega zakona, deluje še naprej v isti sestavi do konstituiranja
prvega sveta zavoda po tem zakonu.
64. člen
Zavarovanec, ki je uveljavil pravico do
denarne pomoči iz brezposelnosti, do uveljavitve tega zakona zadrži to pravico
v obsegu in trajanju, določenima v predpisih, veljavnih do uveljavitve tega
zakona.
Zavarovanec iz prvega odstavka tega člena,
ki mu je pravica do denarne pomoči med brezposelnostjo ob uveljavitvi tega
zakona mirovala, lahko po prenehanju razloga za mirovanje zahteva izplačilo
denarne pomoči za preostali čas prejemanja denarne pomoči na način in pod
pogoji, določenimi s predpisi, veljavnimi do uveljavitve tega zakona.
65. člen
Z dnem uveljavitve tega zakona preneha
veljati 216. člen Zakona o delovnih razmerjih (Uradni list RS, št. 42/02).
66. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o usklajevanju transferjev posameznikom in gospodinjstvom v
Republiki Sloveniji – ZUTPG (Uradni
list RS, št. 114/06) vsebuje naslednjo končno določbo:
»10. člen
Ta zakon začne veljati 1. januarja 2007.«.

Zakon o štipendiranju – ZŠtip (Uradni list RS,
št. 59/07)
vsebuje naslednjo končno določbo:
»71. člen
(uveljavitev zakona)
(1) Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne 1.
septembra 2008. 
(2) Ne glede na prejšnji odstavek se
določba četrtega odstavka 70. člena in določbe tega zakona, ki se nanašajo na
sofinanciranje kadrovskih štipendij, začnejo uporabljati z dnem uveljavitve
tega zakona.«.

Zakon o spremembah in dopolnitvah Zakona za
uravnoteženje javnih financ – ZUJF-C (Uradni list RS, št. 95/14)
vsebuje naslednjo končno določbo:
»8.
člen
(uveljavitev in
začetek uporabe zakona)
Ta zakon začne veljati naslednji dan po
objavi v Uradnem listu Republike Slovenije, uporabljati pa se začne 1. februarja 2015.«.