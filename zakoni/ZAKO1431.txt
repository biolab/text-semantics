PRVI DEL 
SPLOŠNE DOLOČBE
1. člen
(Ureditev sistema pokojninskega in
invalidskega zavarovanja)
Sistem pokojninskega in invalidskega
zavarovanja v Republiki Sloveniji obsega:
-      
obvezno pokojninsko in invalidsko zavarovanje na
podlagi medgeneracijske solidarnosti;
-      
obvezna in prostovoljna dodatna pokojninska in
invalidska zavarovanja;
-      
pokojninsko in invalidsko zavarovanje na podlagi
osebnih pokojninskih varčevalnih računov.
1.a člen
(Predpisi Skupnosti)
(1) S tem zakonom se v slovenski
pravni red prenašajo naslednje direktive:
1.    
Direktiva Sveta 79/7/EGS z dne
19. decembra 1978 o postopnem izvrševanju načela enakega obravnavanja
moških in žensk v zadevah socialne varnosti (UL L št. 6 z dne 10. januarja
1979, str. 24);
2.    
Direktiva Sveta 80/987/EGS z dne 20. oktobra
1980 o približevanju zakonodaje držav članic o varstvu delavcev v primeru
plačilne nesposobnosti njihovega delodajalca (UL L št. 283 z dne
28. oktobra 1980, str. 23);
3.    
Direktiva Sveta 86/378/EGS z dne
24. julija 1986 o izvajanju načela enakega obravnavanja moških in žensk v
poklicnih sistemih socialne varnosti (UL L št. 225 z dne 12. avgusta 1986,
str. 40);
4.    
Direktiva Sveta 86/613/EGS z dne
11. decembra 1986 o uporabi načela enakega obravnavanja moških in žensk,
ki se ukvarjajo z dejavnostjo, vključno s kmetijstvom, ali pa so samozaposleni,
ter o varstvu samozaposlenih žensk med nosečnostjo in materinstvom (UL L št.
359 z dne 19. decembra 1986, str. 56);
5.    
Direktiva Sveta 96/34/ES z dne 3. junija
1996 o okvirnem sporazumu o starševskem dopustu, sklenjenem med UNICE, CEEP in
ETUC (UL L št. 145 z dne 19. junija 1996, str. 4);
6.    
Direktiva Sveta 96/97/ES z dne 20. decembra
1996 o spremembah Direktive 86/378/EGS o uresničevanju načela enakega
obravnavanja moških in žensk v poklicnih sistemih socialne varnosti (UL L št.
46 z dne 17. februarja 1997, str. 20);
7.    
Direktiva Sveta 98/49/ES z dne 29. junija
1998 o zaščiti pravic iz dodatnega pokojninskega zavarovanja zaposlenih in
samozaposlenih oseb, ki se gibljejo v Skupnosti (UL L št. 209 z dne
15. julija 1998, str. 46);
8.    
Direktiva Sveta 2000/43/ES z dne
29. junija 2000 o izvajanju načela enakega obravnavanja oseb ne glede na
raso ali narodnost (UL L št. 180 z dne 19. julija 2000, str. 22);
9.    
Direktiva Sveta 2000/78/ES z dne
27. novembra 2000 o splošnih okvirih enakega obravnavanja pri zaposlovanju
in delu (UL L št. 303 z dne 2. decembra 2000, str. 16);
10. 
Direktiva 2001/23/ES z dne 12. marca 2001
o približevanju zakonodaje držav članic v zvezi z ohranjanjem pravic delavcev v
primeru prenosa podjetij, obratov ali delov podjetij ali obratov (UL L št. 82 z
dne 22. marca 2001, str. 16);
11. 
Direktiva Evropskega parlamenta in Sveta
2003/41/ES z dne 3. junija 2003 o dejavnostih in nadzoru institucij za
poklicno pokojninsko zavarovanje (UL L št. 235 z dne 23. septembra 2003,
str. 10).
(2) S tem zakonom se ureja izvajanje
naslednjih uredb:
1.    
Uredba Sveta (EGS) št. 1408/71 o uporabi
sistemov socialne varnosti za zaposlene osebe in njihove družinske člane, ki se
gibljejo v Skupnosti (UL L št. 149 z dne 5. julija 1971, str. 2);
2.    
Uredba Sveta (EGS) št. 574/72 z dne
21. marca 1972 o določitvi postopka za izvajanje Uredbe (EGS) št.
1408/71 o uporabi sistemov socialne varnosti za zaposlene osebe in njihove
družinske člane, ki se gibljejo v Skupnosti (UL L št. 74 z dne 27. marca
1972, str. 1);
3.    
Uredba Sveta (ES) št. 3604/93 z dne
13. decembra 1993 o opredelitvi pojmov za uporabo prepovedi
privilegiranega dostopa iz člena 104.a Pogodbe (UL L št. 332 z dne
31. decembra 1993, str. 4);
4.    
Uredba Sveta (ES) št. 1223/98 z dne
4. junija 1998 o spremembi Uredbe (EGS) št. 1408/71 o uporabi
sistemov socialne varnosti za zaposlene osebe, samozaposlene in njihove
družinske člane, ki se gibljejo v Skupnosti, ter Uredbe (EGS) št. 574/72 o
določitvi postopka za izvajanje Uredbe (EGS) št. 1408/71 (UL L št. 168 z
dne 13. junija 1998, str. 1);
5.    
Uredba Sveta (ES) št. 1606/98 z dne
29. junija 1998 o spremembah Uredbe (EGS) št. 1408/71 o uporabi
sistemov socialne varnosti za zaposlene in njihove družinske člane, ki se
gibljejo v Skupnosti, in Uredbe (EGS) št. 574/72 o določitvi postopka za
izvajanje Uredbe (EGS) št. 1408/71 zaradi razširitve njune veljavnosti na
posebne sisteme za javne uslužbence (UL L št. 209 z dne 25. julija 1998,
str. 1).
2. člen
(Namen zakona)
(1) S tem zakonom se ureja sistem obveznega
pokojninskega in invalidskega zavarovanja na podlagi medgeneracijske solidarnosti
(v nadaljnjem besedilu: obvezno zavarovanje).
(2) V tem zakonu je urejeno tudi dodatno
pokojninsko in invalidsko zavarovanje oseb, ki so vključene v obvezno
zavarovanje.
3. člen
(Temeljna načela)
(1) Z obveznim zavarovanjem se zavarovancem na
podlagi dela, prispevkov, ter po načelih vzajemnosti in solidarnosti,
zagotavljajo pravice za primer starosti, invalidnosti, smrti, telesne okvare
ter potrebe po stalni pomoči in postrežbi.
(2) Obvezno zavarovanje temelji na odgovornosti
države in delodajalcev za njegovo delovanje in na osebni odgovornosti
zavarovancev.
(3) V obvezno zavarovanje se lahko v primerih,
določenih s tem zakonom, prostovoljno vključijo tudi osebe, ki ne izpolnjujejo
pogojev za obvezno zavarovanje.
4. člen
(Vrste pravic)
(1) Z obveznim zavarovanjem se zagotavljajo:
a) 
pravica do pokojnine:
-
starostna pokojnina,
-
invalidska pokojnina,
-
vdovska pokojnina,
-
družinska pokojnina,
-
delna pokojnina;
b) 
pravice iz invalidskega zavarovanja:
-
pravica do poklicne rehabilitacije,
-
pravica do nadomestila za invalidnost,
-
pravica do premestitve in dela s krajšim delovnim časom
od polnega,
-
pravica do drugih nadomestil iz invalidskega
zavarovanja,
-
pravica do povrnitve potnih stroškov;
c) 
dodatne pravice:
-
pravica do dodatka za pomoč in postrežbo,
-
pravica do invalidnine,
-
(prenehala veljati),
d) 
druge pravice:
-
odpravnina,
-
oskrbnina,
-
pravica do letnega dodatka.
(2) (prenehal veljati)
(3) Zavarovancem, ki se vključijo v dodatno
pokojninsko zavarovanje, se poleg pravic iz obveznega zavarovanja zagotavljajo
tudi pravice iz dodatnega pokojninskega zavarovanja.
5. člen
(Značilnosti pravic)
(1) Pravice iz obveznega zavarovanja so
neodtujljive osebne pravice, ki jih ni mogoče prenesti na drugega in ne
podedovati. Zapadli denarni zneski, ki niso bili izplačani do smrti uživalca,
se podedujejo.
(2) Pravice iz obveznega zavarovanja ne
zastarajo, razen dospelih neizplačanih zneskov pokojnin in drugih denarnih
prejemkov v primerih, določenih s tem zakonom.
(3) Pravic iz obveznega zavarovanja ni mogoče
odvzeti, zmanjšati ali omejiti, razen v primerih, ki jih določa ta zakon.
6. člen
(Naloga države)
(1) Država zagotavlja delovanje in razvoj
obveznega zavarovanja z:
-      
določitvijo stopnje prispevkov,
-      
določitvijo obveznosti plačevanja prispevkov
delodajalcev in zavarovancev,
-      
pravili, ki urejajo obveznost prijave v
zavarovanje, način odmere, plačila in izterjave prispevkov ter pogoje za
priznanje, odmero in uživanje pravic,
-      
urejanjem sistema matične evidence ter nadzora nad
zagotavljanjem individualnih pravic.
(2) Država zagotavlja upravičencem izplačevanje
pokojninskih prejemkov iz obveznega zavarovanja po tem zakonu tudi v primeru,
ko izdatki Zavoda za pokojninsko in invalidsko zavarovanje Slovenije presegajo
prihodke iz prispevkov za obvezno zavarovanje. V tem primeru se razlika pokrije
iz državnega proračuna oziroma iz drugih virov.
(3) Država določa pravila za delovanje
dodatnega zavarovanja, nadzoruje poslovanje nosilcev dodatnega zavarovanja in
zagotavlja jamstvo za obvezno dodatno zavarovanje.
7. člen
(Obveznost zavarovanja)
(1) V obvezno zavarovanje so vključeni
državljani Republike Slovenije in tujci ob izpolnjevanju pogojev, ki jih določa
ta zakon ali mednarodni sporazum.
(2) Zavarovalno razmerje nastane na podlagi
zakona z vzpostavitvijo pravnega razmerja, ki je podlaga za obvezno
zavarovanje.
(3) Nastanek pravnega razmerja iz prejšnjega
odstavka sporoči delodajalec ali drug zavezanec za prijavo nosilcu zavarovanja
z obvezno prijavo v zavarovanje.
(4) Zavarovanci in delodajalci so dolžni
sporočati podatke, ki so potrebni za odmero oziroma obračun in plačilo
prispevkov ter za nadzor nad plačevanjem in izterjavo prispevkov. Evidence,
vzpostavljene za nadzor nad plačevanjem javnih dajatev, tvorijo enoten sistem.
(5) Pravice iz obveznega zavarovanja pridobi
zavarovanec izključno na podlagi plačila prispevkov, če za posamezne primere
zakon ne določa drugače.
(6) Če zakon ne določa drugače, so pravice iz
obveznega zavarovanja sorazmerne zavarovančevi plači ali drugim dohodkom in
vplačanim prispevkom.
8. člen
(Pomen izrazov)
Po tem zakonu imajo posamezni pojmi naslednji
pomen:
Brezposelni:
zavarovanec, ki prejema denarno nadomestilo za primer brezposelnosti ter
zavarovanec, ki mu manjka do tri leta do izpolnitve pogojev za upokojitev in mu
Zavod Republike Slovenije za zaposlovanje (v nadaljevanju: zavod za
zaposlovanje) plačuje prispevke za pokojninsko in invalidsko zavarovanje;
Delavec: fizična
oseba, zaposlena v skladu s predpisi o delovnih razmerjih;
Delna pokojnina:
starostna pokojnina, ki se delavcu, ki je po upokojitvi ostal oziroma ponovno
vstopil v delovno razmerje s skrajšanim delovnim časom, izplačuje v sorazmerju
s skrajšanjem polnega delovnega časa;
Delodajalec: pravna
ali fizična oseba, ki zaposluje delavce v skladu s predpisi o delovnih
razmerjih;
Delovna doba:
zavarovalna doba, brez upoštevanja dokupljene dobe študija in vojaškega roka
ter dodane dobe;
Delovni invalid:
zavarovanec, ki je pridobil katero od pravic iz invalidskega zavarovanja;
Dodana doba: čas
zunaj zavarovanja, ki se upošteva pri ugotavljanju minimalne pokojninske dobe
za pridobitev pravice do starostne pokojnine;
Dodatek za pomoč in postrežbo: denarni prejemek, ki ga upravičenec pridobi v primeru, ko ne more
samostojno opravljati vseh ali večine osnovnih življenjskih potreb;
Dokupljena doba:
obdobje, določeno z zakonom, v katerem zavarovanec ni bil vključen v obvezno
ali prostovoljno pokojninsko in invalidsko zavarovanje, šteje pa se v
zavarovalno dobo ob pogoju plačila prispevkov;
Državna pokojnina: (prenehal veljati)
Družinska pokojnina:
pokojninski prejemek, ki pripada družinskim članom umrlega upokojenca ali
zavarovanca, ki je dopolnil določeno pokojninsko dobo, če izpolnjujejo pogoje,
ki jih določa ta zakon;
Invalidnina:
denarni prejemek, do katerega je zavarovanec upravičen v primeru telesne
okvare;
Invalidska pokojnina: pokojninski prejemek, ki pripada zavarovancu ob nastanku
invalidnosti, če izpolnjuje pogoje v skladu s tem zakonom;
Kmet: zavezanec za
plačevanje davka iz kmetijske dejavnosti in člani kmečkih gospodarstev ter
druge osebe, ki v Republiki Sloveniji samostojno opravljajo kmetijsko dejavnost
kot edini ali glavni poklic, skladno z določbo 16. člena tega zakona;
Minimalna plača:
najnižji znesek plače za polni delovni čas po predpisih o minimalni plači;
Najnižja pokojninska osnova: najnižji znesek, od katerega se odmeri pokojnina v primeru, če je bil
zavarovanec zavarovan od plač ali zavarovalnih osnov, ki ne omogočajo odmere
pokojnine, ki upokojencu zagotavlja ustrezno socialno varnost;
Najvišja pokojninska osnova: najvišji znesek, od katerega se odmeri pokojnina, ne glede na višino
plač ali zavarovalnih osnov;
Osebni pokojninski račun: račun za vplačila, na podlagi katerih se obračuna bilanca na računu
člana sklada v zavarovalnem obdobju oziroma se odmeri članov pokojninski
prejemek ob upokojitvi;
Plača: prejemek iz
naslova delovnega razmerja, od katerega se obračunavajo prispevki za obvezno
zavarovanje;
Poklicna pokojnina:
prejemek iz dodatnega obveznega pokojninskega zavarovanja;
Pokojnina: redni
mesečni prejemek, ki uživalcu zagotavlja materialno in socialno varnost za
primer starosti, invalidnosti ali smrti zavarovanca;
Pokojninska osnova:
mesečno povprečje plač in zavarovalnih osnov v določenem obdobju, ki se skladno
s tem zakonom valorizira na raven zadnjega koledarskega leta pred upokojitvijo;
Pokojninska doba:
zavarovalna in posebna doba, glede na katero se ugotavljajo pogoji za
pridobitev pravice do pokojnine in glede na katero se določi odstotek za odmero
pokojnine;
Polna starost:
starost, ki zagotavlja zavarovancu odmero pokojnine v višini, odvisni le od
dopolnjene pokojninske dobe;
Posebna doba:
obdobja, ki se v skladu z zakonom štejejo v pokojninsko dobo ne glede na
plačilo prispevkov;
Povečanje pokojnine:
povečanje pokojnine, odmerjene glede na dopolnjeno pokojninsko dobo, zaradi
odložitve upokojitve po dopolnjeni polni starosti;
Prispevki: zneski,
ki jih zavarovanec oziroma delodajalec vplača v korist zavarovanca v obvezno,
obvezno dodatno ali prostovoljno dodatno zavarovanje in ki se upošteva pri
določanju pravic iz zavarovanja;
Prišteta doba: del
obdobja med nastankom invalidnosti in določeno starostjo, ki se upošteva pri
odmeri invalidske pokojnine kot fiktivna pokojninska doba;
Samozaposleni:
osebe, ki kot svoj edini ali glavni poklic v Republiki Sloveniji opravljajo
samostojno dejavnost iz 15. člena tega zakona in z njo ustvarjajo dohodek, ki
dosega vsaj minimalno plačo;
Starostna pokojnina:
pokojninski prejemek, ki pripada zavarovancu ob dopolnitvi določene starosti in
pokojninske dobe, če izpolnjuje pogoje v skladu s tem zakonom;
Šolanje: čas, v
katerem je oseba vključena v javno priznani sistem dodiplomskega oziroma
podiplomskega izobraževanja in v katerem ni vključena v obvezno zavarovanje;
Tujec: oseba, ki se
šteje za tujca v skladu z zakonom o tujcih;
Uživalec poklicne pokojnine: fizična oseba, ki v skladu z zakonom in pokojninskim načrtom prejema
poklicno pokojnino;
Uživalec pokojnine:
oseba, ki ima v skladu z zakonom ali mednarodnim sporazumom pravico do
uživanja: starostne pokojnine (vključno s predčasnimi pokojninami ali
pokojninami delavcev, ki se jim je zavarovalna doba štela s povečanjem in so se
upokojili pri nižji starosti, pokojninami borcev NOB, administrativnimi in
izjemnimi starostnimi pokojninami), invalidske pokojnine ali družinske
pokojnine;
Vajenec:
zavarovanec, ki se na podlagi sklenjene učne pogodbe poklicno izobražuje pri
delodajalcu in je dopolnil najmanj 15 let starosti;
Varstveni dodatek: (prenehal veljati)
Vdovska pokojnina:
pokojninski prejemek, ki pripada preživelemu zakonskemu partnerju, oziroma ob
izpolnjevanju določenih pogojev tudi razvezanemu zakoncu ali partnerju v
zunajzakonski skupnosti, umrlega zavarovanca ali uživalca pokojnine, če
izpolnjuje pogoje, ki jih določa ta zakon;
Zavarovalna doba:
obdobje, ko je bil zavarovanec vključen v obvezno ali prostovoljno pokojninsko
in invalidsko zavarovanje ter obdobja, za katera so bili plačani prispevki;
Zavarovalna osnova:
osnova, od katere se plačujejo prispevki za zavarovanca, ki se mu ne izplačuje
plača;
Zavarovanec: oseba,
ki je v skladu s tem zakonom obvezno ali prostovoljno vključena v pokojninsko
in invalidsko zavarovanje;
Zavarovanje za ožji obseg pravic: zavarovanje, izključno za pridobitev pravice do starostne,
invalidske, vdovske ali družinske pokojnine ter za pridobitev pravice do
dodatka za pomoč in postrežbo v primeru slepote, ki ga lahko izberejo
zavarovanci iz 34. člena tega zakona, ki plačujejo prispevke od osnove, ki je
nižja od najnižje osnove iz 209. oziroma 210. člena tega zakona, vendar ni
nižja od zajamčene plače;
Zmanjšanje pokojnine: znižanje pokojnine, odmerjene glede na dopolnjeno pokojninsko dobo,
zaradi upokojitve pred dopolnjeno polno starostjo.
9. člen
(Financiranje)
(1) Obvezno zavarovanje financirajo
zavarovanci, delodajalci in Republika Slovenija. Obvezno zavarovanje se
financira tudi iz kapitalskega sklada pokojninskega in invalidskega zavarovanja
in drugih virov v skladu z zakonom.
(2) Dodatno zavarovanje financirajo zavarovanci
oziroma delodajalci.
10. člen
(Nosilec in izvajalec obveznega zavarovanja)
(1) Nosilec in izvajalec obveznega zavarovanja
je Zavod za pokojninsko in invalidsko zavarovanje Slovenije (v nadaljevanju:
zavod), ki ima status javnega zavoda.
(2) Zavod je pravna oseba. Sedež zavoda je v
Ljubljani.
11. člen
(Nosilci dodatnega zavarovanja)
(1) Nosilci obveznega
dodatnega pokojninskega zavarovanja so sklad obveznega dodatnega pokojninskega
zavarovanja Republike Slovenije ali pokojninske družbe iz 291. člena tega
zakona, ki so ustanovljene izključno za opravljanje dejavnosti obveznega
dodatnega pokojninskega zavarovanja.
(2) Nosilci prostovoljnega dodatnega
pokojninskega oziroma invalidskega zavarovanja so pokojninski skladi, če ni z
zakonom drugače določeno.
12. člen
(Postopek)
(1) Pravice iz obveznega zavarovanja se
uveljavljajo pri zavodu po zakonu o splošnem upravnem postopku, če s tem
zakonom ni drugače določeno.
(2) Sodno varstvo pravic je zagotovljeno po
zakonu.
DRUGI DEL 
ZAVAROVANCI
1. Obvezno zavarovanje
13. člen
(Zaposleni v Republiki Sloveniji)
(1) Obvezno se zavarujejo delavci, zaposleni na
območju Republike Slovenije.
(2) Obvezno se zavarujejo izvoljeni ali
imenovani nosilci javne ali druge funkcije v organih zakonodajne, izvršilne ali
sodne oblasti v Republiki Sloveniji ali v organih lokalne samouprave, če
prejemajo za to funkcijo plačo.
(3) Obvezno se zavarujejo tudi delavci,
zaposleni pri delodajalcu s sedežem v Republiki Sloveniji, ki so bili poslani
na delo v tujino in niso obvezno zavarovani po predpisih države, v katero so
bili poslani, če z mednarodnim sporazumom ni drugače določeno.
(4) Obvezno se zavarujejo tudi tujci, ki so na
območju Republike Slovenije zaposleni pri mednarodnih organizacijah in
ustanovah, tujih diplomatskih in konzularnih predstavništvih, kolikor mednarodni sporazum ne določa drugače.
(5) Obvezno se
zavarujejo tudi osebe, ki v okviru kakšnega drugega pravnega razmerja
opravljajo delo, za katerega prejemajo plačilo najmanj v mesečnem znesku
minimalne plače, kolikor niso obvezno zavarovane na drugi podlagi.
14. člen
(Državljani Republike Slovenije, zaposleni pri
tujcih)
Obvezno se zavarujejo državljani Republike
Slovenije, ki so:
-      
na ozemlju Republike Slovenije zaposleni pri tujih
ali mednarodnih organizacijah in zavodih ali tujih konzularnih in diplomatskih
predstavništvih, če mednarodni sporazum ne določa drugače;
-      
zaposleni v tujini, če so bili neposredno pred
odhodom v tujino zavarovani na ozemlju Republike Slovenije oziroma so imeli
pred odhodom v tujino stalno prebivališče na ozemlju Republike Slovenije in
niso za ta čas obvezno zavarovani pri tujem nosilcu zavarovanja;
-      
zaposleni pri tujem delodajalcu v državi, v kateri
so obvezno zavarovani, pa z njo ni sklenjen mednarodni sporazum o socialnem
zavarovanju, ali v njej ne morejo uveljavljati pravic do pokojnin oziroma do
invalidnin določenih s tem zakonom, oziroma jih ne morejo uživati izven
navedene države, če so bili neposredno pred odhodom v tujino zavarovani v
Republiki Sloveniji oziroma so imeli neposredno pred odhodom v tujino stalno
prebivališče v Republiki Sloveniji.
15. člen
(Samozaposleni)
(1) Obvezno se zavarujejo osebe, ki kot svoj
edini ali glavni poklic v Republiki Sloveniji:
-      
kot samostojni podjetniki posamezniki po zakonu o
gospodarskih družbah opravljajo pridobitno dejavnost, vključno s fizičnimi
osebami, ki se štejejo za obrtnike ali zasebne trgovce v skladu z zakonodajo,
veljavno pred uveljavitvijo zakona o gospodarskih družbah;
-      
z osebnim delom samostojno opravljajo umetniško ali
kakšno drugo kulturno dejavnost ali dejavnost na področju medijev in so skladno
z zakonom vpisane v register samostojnih dejavnosti, če je tak register
predpisan;
-      
opravljajo samostojno dejavnost s področja
zdravstva ali socialne varnosti: zdravstveno, klinično ali specialistično
psihološko dejavnost, zasebno veterinarsko dejavnost ali drugo zasebno dejavnost
s področja zdravstva, socialne varnosti ali farmacije, v skladu z zakonom;
-      
opravljajo duhovniško oziroma drugo versko službo;
-      
opravljajo odvetniško ali notarsko dejavnost v
skladu z zakonom;
-      
samostojno opravljajo drugo dovoljeno dejavnost.
(2) Obvezno se
zavarujejo družbeniki zasebnih družb in zavodov v Republiki Sloveniji, ki so
poslovodne osebe in niso zavarovane na drugi podlagi.
16. člen
(Kmetje)
(1) Kmetje in člani kmečkih gospodarstev ter
druge osebe, ki v Republiki Sloveniji samostojno opravljajo kmetijsko dejavnost
kot edini ali glavni poklic, se obvezno zavarujejo, če ob vložitvi prijave v
zavarovanje:
-      
niso mlajši od 15 let in imajo zdravstveno
sposobnost za opravljanje kmetijske dejavnosti, ki jo ugotavlja služba medicine
dela, in
-      
na zavarovanega člana dosegajo najmanj tolikšen
katastrski dohodek ali drug dohodek kmečkega gospodarstva, ki ustreza znesku
minimalne plače.
(2) Kot kmečko gospodarstvo po prejšnjem
odstavku se šteje življenjska skupnost, skupna proizvodnja in poraba prihodkov
vseh članov kmečkega gospodarstva, ne glede na sorodstvene vezi, pod pogojem,
da se najmanj en član gospodarstva ukvarja s kmetijstvom kot edino ali glavno
dejavnostjo.
(3) Kot drugi dohodki kmečkega gospodarstva v
smislu prvega odstavka tega člena se štejejo prihodki, od katerih se plačuje
davek iz kmetijske dejavnosti, ter prihodki iz drugih dejavnosti, kot so
prihodki iz perutninarstva, živinoreje, čebelarstva, ribištva in drugih
kmetijskih dejavnosti.
(4) Minister, pristojen za delo, v soglasju z
ministrom, pristojnim za kmetijstvo, določi cenzus iz druge alinee prvega
odstavka tega člena.
17. člen
(Edini ali glavni poklic)
(1) Šteje se, da samozaposleni in kmetje
opravljajo samostojno dejavnost kot edini poklic, če niso v delovnem razmerju,
ne opravljajo druge dejavnosti, na podlagi katere so zavarovani, ali niso na
šolanju.
(2) Zavarovanci opravljajo samostojno dejavnost
kot glavni poklic, če so v delovnem razmerju s polovico ali manj kot polovico
polnega delovnega časa in niso na šolanju.
(3) Zavarovanci, ki so zavarovani na podlagi
delovnega razmerja manj kot polni delovni čas, se lahko za preostali delovni
čas do polnega delovnega časa zavarujejo na podlagi določb, ki urejajo
zavarovanje samozaposlenih in kmetov.
18. člen
(Pogoji, pod katerimi
zavarovanje ni obvezno)
(1) Šteje se, da samozaposleni ne opravlja
samostojne dejavnosti kot edini ali glavni poklic, če v obdobju zadnjih treh
let, dobiček iz dejavnosti samozaposlenega – v katerem niso upoštevani
obračunani prispevki za obvezno zavarovanje ter znižanje in povečanje davčne
osnove, razen razlike v obrestih, skladno z zakonom, ki ureja dohodnino –
dosežen v posameznem letu in ugotovljen na podlagi odločbe davčnega organa, ne
presega letnega zneska minimalne plače v tem letu.
(2) Šteje se, da samozaposleni oziroma kmet
ne opravlja dejavnosti kot edini ali glavni poklic, če je izpolnil pogoje za
pridobitev pokojnine in starost 63 let (moški) oziroma 61 let (ženska) in:
-      
ne opravlja dejavnosti z osebnim delom, ker ima
zaposlenega vsaj enega delavca za opravljanje te dejavnosti ali
-      
je do uveljavitve pravice do pokojnine
opravljal isto dejavnost v enakem obsegu, vendar je bil zavarovan na podlagi
delovnega razmerja.
19. člen
(Izvzem iz obveznega
zavarovanja oseb, ki so vključene v obvezno zavarovanje v tujini)
Osebe, ki so obvezno pokojninsko in
invalidsko zavarovane v tujini oziroma njihovi delodajalci, lahko pri
ministrstvu, pristojnem za delo, predlagajo izvzem iz obveznega zavarovanja, če
je tako določeno z mednarodnim sporazumom.
20. člen
(Vajenci)
Obvezno se zavarujejo vajenci, ki so v učnem
razmerju in se na podlagi sklenjene učne pogodbe poklicno izobražujejo pri
delodajalcu ter so dopolnili najmanj 15 let starosti.
21. člen
(Vrhunski športniki in šahisti)
(1) Obvezno se zavarujejo vrhunski športniki in
šahisti – člani telesnokulturnih in šahovskih organizacij v Republiki
Sloveniji, če niso obvezno zavarovani na drugi podlagi in so dopolnili najmanj
15 let starosti.
(2) Naziv vrhunskega športnika ali šahista si
skladno z zakonom pridobi državljan Republike Slovenije, ki doseže vrhunski
športni dosežek mednarodne vrednosti.
22. člen
(Brezposelni zavarovanci)
Obvezno so zavarovani brezposelni, ki prejemajo
denarno nadomestilo za primer brezposelnosti in osebe, ki jim zavod za
zaposlovanje plačuje prispevke za pokojninsko in invalidsko zavarovanje do
izpolnitve pogojev za priznanje pravice do pokojnine.
23. člen
(Starševstvo)
(1) Obvezno se zavaruje eden od staršev –
upravičencev do starševskega dodatka po predpisih o starševstvu, ki skrbi za
otroka v prvem letu njegovega življenja, če ni obvezno zavarovan na drugi
podlagi, če je njegovo stalno prebivališče v Republiki Sloveniji in je otrok
državljan Republike Slovenije.
(2) Obvezno se zavaruje eden od staršev –
upravičencev do delnega plačila za izgubljeni dohodek po predpisih o
starševstvu.
(3) Obvezno se zavaruje eden od staršev –
upravičenec do starševskega nadomestila, ki nima pravice do starševskega
dopusta, če je bil zavarovan po predpisih o starševstvu najmanj dvanajst
mesecev v zadnjih treh letih pred nastopom starševskega dopusta oziroma mu je
delovno razmerje prenehalo med trajanjem starševskega dopusta, če ni obvezno
zavarovan na drugi podlagi.
(4) Obvezno se za razliko do polnega
delovnega časa zavaruje eden od staršev, ki neguje in varuje otroka do tretjega
leta starosti oziroma neguje in varuje otroka s težko motnjo v duševnem razvoju
ali težko gibalno oviranega otroka do 18. leta starosti in ima pravico delati
krajši delovni čas.
23.a člen
(Družinski pomočnik)
Obvezno se zavaruje družinski pomočnik, upravičenec
do delnega plačila za izgubljeni dohodek po predpisih o socialnem varstvu.
24. člen
(prenehal veljati)
24.a člen
(Prostovoljno
služenje vojaškega roka in usposabljanja za zaščito)
Obvezno se zavarujejo vojaki naborniki na
prostovoljnem služenju vojaškega roka in državljani med prostovoljnim
usposabljanjem za zaščito in reševanje v skladu s predpisi o varstvu pred
naravnimi in drugimi nesrečami.
25. člen
(Podlaga za obvezno zavarovanje v primeru več
pravnih razmerij)
Če oseba istočasno izpolnjuje pogoje za vključitev
v obvezno zavarovanje po več podlagah, se obvezno zavaruje po tisti podlagi, ki
je v tem zakonu navedena pred drugimi podlagami, po katerih bi bila vključena v
zavarovanje.
26. člen
(Posebni primeri zavarovanja)
(1) Za invalidnost, telesno okvaro ali smrt, ki
je posledica poškodbe pri delu ali poklicne bolezni, so obvezno zavarovani:
-      
dijaki in študenti pri praktičnem pouku, pri
opravljanju proizvodnega dela oziroma delovne prakse in na strokovnih
ekskurzijah;
-      
otroci in mladostniki z motnjami v telesnem in
duševnem razvoju pri praktičnem pouku v podjetjih za usposabljanje ali na
obveznem praktičnem delu;
-      
osebe, ki so po končanem šolanju na prostovoljni
praksi, ne glede na to, ali za to prakso prejemajo nagrado;
-      
osebe, ki so uveljavile izvzem iz zavarovanja po
18. členu tega zakona;
-      
vojaški invalidi, civilni invalidi vojne in druge
invalidne osebe na poklicni rehabilitaciji oziroma usposabljanju pri praktičnih
delih in vajah;
-      
dijaki ter študenti na dodiplomskem in podiplomskem
študiju pri opravljanju dela prek pooblaščenih študentskih servisov;
-      
osebe na prestajanju kazni zapora, ki niso obvezno
zavarovane po tem zakonu, ter mladoletniki, proti katerim se izvršuje vzgojni
ukrep oddaje v prevzgojni dom, pri delu, poklicnem izobraževanju in pri
opravljanju dovoljenih dejavnosti v skladu z zakonom.
(2) Osebe iz zadnje alinee prejšnjega odstavka
so obvezno zavarovane tudi za primer invalidnosti, ki je posledica poškodbe
izven dela, nastale zaradi višje sile.
27. člen
(Invalidsko zavarovanje oseb, ki opravljajo
samostojno dejavnost)
(1) Oseba, ki opravlja pridobitno oziroma poklicno dejavnost
in je vpisana v razvid samostojnih podjetnikov posameznikov oziroma drug predpisan register, pa ni
zavarovana po 15. členu tega zakona, je obvezno zavarovana za invalidnost,
telesno okvaro ali smrt, ki je posledica poškodbe pri delu ali poklicne bolezni
pri opravljanju navedene dejavnosti.
(2) Zavarovanec, ki v okviru kakšnega drugega
pravnega razmerja opravlja delo za plačilo, je pri opravljanju tega dela
obvezno zavarovan za invalidnost, telesno okvaro ali smrt, ki je posledica
poškodbe pri delu ali poklicne bolezni.
(3) Oseba, ki opravlja kmetijsko dejavnost, pa
ni zavarovana po 16. členu, po četrti alinei prvega odstavka 26. člena ali po
šesti alinei prvega odstavka 34. člena tega zakona, se lahko zavaruje za
invalidnost, telesno okvaro ali smrt, ki je posledica poškodbe pri delu ali
poklicne bolezni pri opravljanju kmetijske dejavnosti.
28. člen
(Posebni primeri zavarovanja za primer
organizirane aktivnosti)
Osebe, ki niso zavarovane na drugi podlagi, so
obvezno zavarovane za invalidnost, telesno okvaro ali smrt kot posledico
poškodbe pri delu, ko:
-      
sodelujejo pri organiziranih delovnih akcijah, pri
reševalnih akcijah ali pri zaščiti in reševanju v primerih naravnih in drugih
nesreč;
-      
kot udeleženci mladinskih taborov v Republiki
Sloveniji sodelujejo pri opravljanju del oziroma nalog na mladinskem taboru;
-      
opravljajo naloge vojaške službe ali nadomestne
civilne službe, civilne zaščite, službe za opazovanje in obveščanje, splošnih
reševalnih služb ali enot za zveze ter pri usposabljanju za obrambo in zaščito;
-      
pomagajo policiji in pooblaščenim uradnim osebam
državnih organov pri izpolnjevanju nalog s področja varstva ustavne ureditve,
osebne varnosti občanov in varnosti premoženja, vzdrževanja javnega reda in
miru, pri preprečevanju in odkrivanju kaznivih dejanj ter pri odkrivanju in
prijemanju storilcev in pri varovanju pred kršitvami nedotakljivosti državne
meje;
-      
opravljajo naloge policije kot osebe v rezervnem
sestavu policije;
-      
opravljajo na poziv državnih in drugih pooblaščenih
organov javno in drugo družbeno funkcijo ali državljansko dolžnost;
-      
kot športniki ali šahisti, trenerji ali
organizatorji v okviru organizirane športne ali šahovske dejavnosti sodelujejo
pri športnih ali šahovskih akcijah;
-      
kot člani operativnih sestavov prostovoljnih
gasilskih organizacij opravljajo naloge pri gašenju požarov, zaščiti in
reševanju pri drugih nesrečah, pri usposabljanju, zavarovanju na požarno
nevarnih mestih in pri javnih prireditvah, naloge pri javnih nastopih in
demonstracijah s prikazovanjem demonstrativnih vaj ter pri poučevanju ljudi o
požarni varnosti;
-      
kot člani gorske reševalne službe ali potapljači
opravljajo naloge reševanja življenj ali odvrnitve oziroma preprečitve
nevarnosti, ki neposredno ogrožajo življenja ali premoženje oziroma se
organizirano usposabljajo za navedene naloge.
29. člen
(Pasivno zavarovanje)
Osebe, ki so bile obvezno zavarovane, so
zavarovane za invalidnost in telesno okvaro, kot posledico bolezni ali poškodbe
izven dela, še po prenehanju delovnega razmerja oziroma lastnosti, na podlagi
katere so bile obvezno zavarovane, če ob nastanku invalidnosti ali telesne
okvare izpolnjujejo pogoje pokojninske dobe za pridobitev pravic ali so
uživalci starostne ali invalidske pokojnine.
30. člen
(Trajanje zavarovanja)
Če ta zakon ne določa drugače, traja
zavarovanje od začetka pravnega razmerja, ki je podlaga za obvezno zavarovanje,
do prenehanja takšnega razmerja.
31. člen
(Prekinitev obveznega zavarovanja)
Obvezno zavarovanje se prekine v obdobju:
-      
neplačanega dopusta, daljšega od 30 dni,
-      
suspenza pogodbe o zaposlitvi,
-      
začasne prekinitve pravnega razmerja, ki je podlaga
za obvezno zavarovanje.
32. člen
(Obdobja zunaj dela, ko se obvezno zavarovanje
ne prekine)
Zavarovanje zaposlenih v Republiki Sloveniji,
državljanov Republike Slovenije, zaposlenih pri tujcih, samozaposlenih in
kmetov se ne prekine v obdobjih, ko:
-      
prejemajo nadomestilo plače za čas bolezni ali
nadomestilo plače zaradi nege družinskega člana;
-      
prejemajo nadomestilo za čas starševskega dopusta,
nadomestilo za varstvo in nego otroka, starševski dodatek;
-      
so na vojaških vajah ali na obrambnem usposabljanju
oziroma na usposabljanju za delo v rezervni sestavi policije ali delovanje v
silah za zaščito, reševanje in pomoč.
33. člen
(Trajanje obveznega zavarovanja samozaposlenih
oseb)
Obvezno zavarovanje samozaposlenih zavarovancev
se začne:
-      
z dnem vpisa v razvid samostojnih podjetnikov
posameznikov ali v drug register, ki je predpisan za določeno dejavnost oziroma
z dnem izdaje dovoljenja za opravljanje samostojne dejavnosti in se zaključi z
dnem vrnitve ali odvzema takšnega dovoljenja ali z nastopom pravnomočnosti
prepovedi opravljanja dejavnosti;
-      
za odvetnike in notarje z vstopom v odvetniško
oziroma notarsko zbornico in se zaključi s prenehanjem članstva;
-      
za družbenike zasebnih družb in zavodov z dnem
vpisa v register kot poslovodna oseba in se zaključi z izbrisom iz takšnega
registra;
-      
za samostojne kulturne delavce z dnem vpisa v
razvid samostojnih kulturnih delavcev in se zaključi z dnem izbrisa iz takšnega
razvida;
-      
v drugih primerih z dnem pričetka opravljanja
samostojne dejavnosti in se zaključi s prenehanjem opravljanja te dejavnosti.
2. Prostovoljna vključitev v obvezno zavarovanje
34. člen
(Prostovoljna vključitev v zavarovanje)
(1) Državljani Republike Slovenije, ki so
dopolnili 15 let starosti, in niso obvezno zavarovani, se lahko prostovoljno
vključijo v obvezno zavarovanje po tem zakonu v času, ko:
-      
so na neplačanem dopustu;
-      
traja suspenz pogodbe o zaposlitvi;
-      
so na dodiplomskem oziroma na podiplomskem šolanju;
-      
služijo vojaški rok, opravljajo naloge nadomestne
civilne službe ali se usposabljajo za rezervni sestav policije;
-      
skrbijo za otroka, mlajšega od sedmih let oziroma
za invalidno osebo, ki je nezmožna za samostojno življenje in delo, ali za
uživalca dodatka za pomoč in postrežbo;
-      
opravljajo samostojno kmetijsko dejavnost in ne
izpolnjujejo pogojev iz druge alinee prvega odstavka 16. člena tega zakona;
-      
so kot brezposelne osebe vpisani v katero od
evidenc pri zavodu za zaposlovanje. Zavod za zaposlovanje obvesti zavod o
izbrisu osebe iz evidence brezposelnih;
-      
bivajo v tujini kot zakonci oziroma kot
zunajzakonski partnerji zavarovancev, poslanih na delo ali usposabljanje v
tujino;
-      
so kot invalidi v varstvenih delavnicah;
-      
so na strokovnem izpopolnjevanju ali na
specializaciji po prenehanju obveznega zavarovanja;
-      
so zaposleni s krajšim delovnim časom od polnega,
vendar le za razliko do polnega delovnega časa.
(2) Osebe iz tretje, sedme in devete alinee
prejšnjega odstavka se lahko vključijo v zavarovanje tudi, če so uživalci
družinske pokojnine.
(3) Ne glede na določbo prvega odstavka tega člena
se lahko državljan Republike Slovenije v roku šestih mesecev po prenehanju
obveznega zavarovanja prostovoljno vključi v zavarovanje, če je bil v zadnjih
desetih letih najmanj pet let vključen v obvezno zavarovanje.
(4) Tujec se lahko prostovoljno vključi v
zavarovanje po prvem odstavku tega člena, če je tako določeno z mednarodnim
sporazumom.
(5) Zavod lahko osebo iz prvega odstavka tega
člena pred vključitvijo v zavarovanje pošlje na predhodni zdravstveni pregled,
na katerem se ugotovi, ali je zmožna za delo po predpisih o zaposlovanju.
(6) Stroški pregleda iz prejšnjega odstavka
bremenijo zavod.
(7) Zavarovanci iz prvega, tretjega in četrtega
odstavka tega člena se lahko zavarujejo tudi po osnovi, ki je nižja od osnove
iz 210. člena tega zakona, vendar znaša najmanj toliko kot zajamčena plača.
(8) Zavarovanec
oziroma upokojenec, ki je pretežni del skupnega obveznega zavarovanja do
pridobitve pravice do pokojnine dosegel v zavarovanju za ožji obseg pravic,
nima pravice do delne pokojnine, odmere pokojnine od najnižje pokojninske osnove,
do odpravnine in oskrbnine, do varstvenega dodatka, do dodatka za pomoč in
postrežbo, do invalidnine, do pravic za primer invalidnosti, razen do
invalidske pokojnine in do dodatka za rekreacijo. (delno prenehal veljati)
(9) Ne glede na določbo prejšnjega odstavka
imajo pravico do dodatka za pomoč in postrežbo slepi in nepokretni zavarovanci
iz 138. člena tega zakona.
TRETJI DEL 
PRIDOBITEV IN ODMERA PRAVIC
I. poglavje 
Splošni pojmi
35. člen
(Zavarovani primeri)
Zavarovani primeri kot podlaga za pridobitev
pravic iz pokojninskega in invalidskega zavarovanja so:
-      
starost,
-      
invalidnost,
-      
potreba po stalni pomoči in postrežbi,
-      
telesna okvara,
-      
smrt.
II. poglavje 
Starostna pokojnina
36. člen
(Minimalni pogoji za pridobitev pravice do
starostne pokojnine)
(1) Zavarovanec pridobi pravico do starostne
pokojnine pri starosti 58 let, če je dopolnil 40 let pokojninske dobe (moški)
oziroma 38 let pokojninske dobe (ženska).
(2) Zavarovanec pridobi pravico do starostne
pokojnine pri starosti 63 let (moški) oziroma 61 let (ženska), če je dopolnil
20 let pokojninske dobe.
(3) Zavarovanec pridobi pravico do starostne
pokojnine pri starosti 65 let (moški) oziroma 63 let (ženska), če je dopolnil
najmanj 15 let zavarovalne dobe.
37. člen
(Znižanje starostne meje zaradi otrok)
(1) Zavarovancu se starostna meja iz prejšnjega
člena tega zakona zniža za vsakega rojenega ali posvojenega otroka, ki ima
državljanstvo Republike Slovenije, če ni z mednarodnim sporazumom drugače
določeno, za katerega je skrbel in ga vzgajal vsaj pet let, in sicer se
zavarovancu starostna meja zniža za osem mesecev za enega otroka, za 20 mesecev
za dva otroka, in za 36 mesecev za tri otroke. Za vsakega nadaljnjega otroka se
znižanje starostne meje poveča za 20 mesecev.
(2) Starša se o tem, kdo od njiju uveljavlja
znižanje starostne meje za vsakega posameznega otroka, sporazumno dogovorita.
Če do sporazuma ne pride, je do znižanja starostne meje upravičen tisti od
staršev, ki je v pretežnem delu uveljavil pravico do starševskega dopusta. Če
nobeden od staršev ni bil na starševskem dopustu, ali sta uveljavila pravico do
starševskega dopusta v enakem delu, je do znižanja starostne meje upravičena
ženska.
(3) V primerih iz prejšnjih odstavkov se ženski
minimalna upokojitvena starost iz prejšnjega člena zniža največ do 56 let
starosti, moškemu pa do 58 let starosti.
38. člen
(Znižanje starostne meje zaradi zaposlitve
pred 18. letom starosti)
Ženski, ki se je v obvezno zavarovanje
vključila, preden je dopolnila 18 let starosti, se starostna meja, določena v
prvem odstavku 36. člena tega zakona, zniža za ves čas trajanja obveznega
zavarovanja pred dopolnjenim 18. letom starosti, vendar največ do 55 let.
39. člen
(Pokojninska osnova)
(1) Starostna pokojnina se odmeri od mesečnega
povprečja plač, ki jih je zavarovanec prejel, oziroma zavarovalnih osnov, od
katerih so mu bili obračunani prispevki, v katerihkoli zaporednih 18 letih
zavarovanja po 1. 1. 1970, ki so zanj najugodnejša (v nadaljnjem besedilu:
pokojninska osnova).
(2) Za leto zavarovanja se upošteva koledarsko
leto, v katerem je zavarovanec prejemal plačo oziroma nadomestilo plače za
najmanj šest mesecev zavarovanja oziroma v katerem so bili najmanj za šest
mesecev plačani prispevki od zavarovalne osnove.
(3) Ne glede na prejšnji odstavek se za izračun
pokojninske osnove ne upoštevajo plače, nadomestila plače oziroma zavarovalne
osnove iz koledarskega leta, v katerem zavarovanec uveljavlja pravico do
pokojnine.
(4) Za izračun pokojninske osnove po tem zakonu
se vzamejo plače oziroma osnove, od katerih so bili plačani prispevki,
zmanjšane za davke in prispevke, ki se obračunavajo in plačujejo od plače po
povprečni stopnji v Republiki Sloveniji.
(5) Povprečne stopnje davkov in prispevkov iz
prejšnjega odstavka ugotovi in določi minister, pristojen za finance.
(6) Minister, pristojen za delo, predpiše
metodologijo za določitev plač, ki se upoštevajo pri izračunu pokojninske
osnove.
40. člen
(Določitev pokojninske osnove zavarovancem, ki
nimajo vsaj enega leta zavarovanja)
(1) Zavarovancu, ki po 1. 1. 1970 ni imel
najmanj enega leta zavarovanja, vendar je dosegel vsaj eno leto zavarovanja v
obdobju od 1. 1. 1966 do 31. 12. 1969, se ne glede na določbo prvega
odstavka prejšnjega člena, za izračun pokojninske osnove upoštevajo plače
oziroma zavarovalne osnove po 1. 1. 1966.
(2) Zavarovancu, ki po 1. 1. 1966 ni imel
najmanj enega leta zavarovanja, se pokojnina odmeri od pokojninske osnove v
višini povprečne izhodiščne plače, ki bi mu bila glede na stopnjo dejanske
strokovne izobrazbe, ki jo je imel v zadnjem letu zavarovanja pri zavodu,
določena po kolektivni pogodbi dejavnosti ali po splošni kolektivni pogodbi za
leto 1995, valorizirane na zadnje koledarsko leto pred letom, v katerem je
uveljavil pravico do pokojnine.
(3) Osnova iz prejšnjega odstavka se poveča
glede na dopolnjeno zavarovalno dobo v posameznem letu zavarovanja.
(4) Na način, določen v prejšnjih odstavkih, se
določi pokojninska osnova tudi zavarovancu, za katerega ni mogoče ugotoviti
plače, nadomestila plače oziroma zavarovalne osnove.
(5) Minister, pristojen za delo, objavi višino
poprečnih izhodiščnih plač in način povečanja osnov iz tretjega odstavka tega
člena.
41. člen
(Vštevnost nadomestil)
(1) Za izračun pokojninske osnove se štejejo
tudi:
-      
nadomestila plače, izplačana po predpisih o
delovnih razmerjih in predpisih o zaposlovanju in zavarovanju za primer
brezposelnosti, razen nadomestil plače po predpisih o delovnih razmerjih za
delavce, katerih delo ni več potrebno iz operativnih razlogov;
-      
nadomestila plače iz invalidskega zavarovanja, ki
jih je zavarovanec prejel zaradi dela na drugem delovnem mestu, nadomestila
plače za čas poklicne rehabilitacije iz drugega odstavka 89. člena tega zakona,
nadomestila za invalidnost in delne invalidske pokojnine, če je bil zavarovanec
v času uživanja navedenih pravic obvezno zavarovan.
(2) Zavarovancem, ki so prejemali nadomestilo
plače za čas začasne zadržanosti z dela po predpisih o zdravstvenem zavarovanju
in predpisih o delovnih razmerjih, po predpisih o starševskem dopustu, oziroma
po predpisih o zavarovanju za primer brezposelnosti, o delovnih razmerjih za
delavce, katerih delo ni več potrebno, ali nadomestilo za čas poklicne
rehabilitacije iz prvega odstavka 89. člena tega zakona, se za čas prejemanja
nadomestila, za izračun pokojninske osnove upošteva plača oziroma osnova, od
katere so bili plačani prispevki iz koledarskega leta pred začetkom prejemanja
nadomestila.
(3) Kadar se v plačo za izračun pokojninske
osnove všteva plača iz preteklega leta, se ta plača valorizira z istim
valorizacijskim količnikom, kot bi se plača, ki je bila podlaga za izračun
osnove za odmero nadomestila.
(4) Zavarovancu, ki v koledarskem letu pred
začetkom prejemanja nadomestila plače ni imel plače, nadomestila plače iz
invalidskega zavarovanja oziroma nadomestila iz drugega odstavka tega člena, se
za izračun pokojninske osnove upošteva plača iz tekočega leta.
42. člen
(Prejemki, ki se ne vštevajo v pokojninsko
osnovo)
Za izračun pokojninske osnove se ne glede na
obračunane prispevke, ne štejejo:
-      
prejemki, od katerih niso plačani prispevki, razen
nadomestil iz invalidskega zavarovanja po tem zakonu;
-      
prejemki za delo, ki ga je delavec opravil zunaj
okvira rednega dela (npr. delo preko polnega delovnega časa, ki presega
omejitve, določene z zakonom, sodelovanje v izpitni komisiji, predavanja izven
redne zaposlitve);
-      
prejemki, ki pomenijo povračilo materialnih
stroškov (npr. dnevnice, kilometrine, terenski dodatki, dodatek za ločeno
življenje, dodatek za prehrano, potni stroški, prevoz na delo);
-      
regres za letni dopust;
-      
nagrade ob delovnih jubilejih;
-      
prejemki v naravi, razen kadar pomenijo sestavni
del plačila po pogodbi o zaposlitvi in so od njih plačani prispevki;
-      
odpravnine, prejemki zaradi upokojitve ali priprave
na upokojitev;
-      
prejemki v obliki delnic, obveznic in drugih
vrednostnih papirjev;
-      
osnove, od katerih so bili plačani prispevki za
dokup pokojninske dobe.
43. člen
(Preračun plače na polni delovni čas)
(1) Plača, ki jo doseže delavec z delom v času,
krajšem od polnega delovnega časa v posameznem letu zavarovanja, se za
ugotovitev pokojninske osnove preračuna na povprečni znesek, ki ustreza plači
za polni delovni čas.
(2) Znesek, ki ustreza plači za polni delovni čas
za posamezno leto zavarovanja, se izračuna tako, da se skupni znesek plače, ki
se upošteva za izračun pokojninske osnove in ga je delavec prejel za leto
zavarovanja, deli s številom ur, ki jih je prebil na delu s časom, krajšim od
polnega delovnega časa. Tako dobljeni znesek se pomnoži z letnim številom ur
polnega delovnega časa pri delodajalcu, določenega z zakonom oziroma kolektivno
pogodbo. Preračunani znesek se vzame kot plača za leto zavarovanja, ki se
upošteva za izračun pokojninske osnove.
44. člen
(Vštevanje plače za delo preko polnega
delovnega časa)
(1) Plača za delo preko polnega delovnega časa
se za ugotovitev pokojninske osnove upošteva največ za toliko ur dela preko
polnega delovnega časa, kolikor je dovoljeno po predpisih o delovnih razmerjih,
in pod pogojem, da so od nje plačani prispevki.
(2) Plača, ki jo je delavec prejel za delo pri
drugem delodajalcu, opravljenim v skladu s predpisi o delovnih razmerjih, se za
ugotovitev pokojninske osnove upošteva v celoti, če so bili od nje plačani
prispevki.
45. člen
(Upoštevanje zavarovalnih osnov)
Zavarovancu, ki ne prejema plače, in ki mu
osnova ni določena po določbah od 39. do 44. člena tega zakona, niti ni
prejemal nadomestila plače, se upošteva za izračun pokojninske osnove znesek,
ki je bil podlaga za plačilo prispevkov za obvezno zavarovanje, zmanjšan za
davke in prispevke, ki se plačujejo iz plač na način iz četrtega in petega
odstavka 39. člena tega zakona.
46. člen
(Pokojninska osnova za detaširane delavce)
Delavcem, ki so jih delodajalci poslali na delo
v tujino in so ostali v tem času zavarovani pri zavodu, se vzame za izračun
pokojninske osnove plača, od katere so bili plačani prispevki za obvezno
zavarovanje, zmanjšana za davke in prispevke, na način iz četrtega in petega
odstavka 39. člena tega zakona.
47. člen
(Valorizacija plač iz prejšnjih let)
(1) Pri določitvi pokojninske osnove se plače
oziroma zavarovalne osnove iz prejšnjih let preračunajo z valorizacijskimi količniki,
tako da ustrezajo gibanjem povprečnih plač in pokojnin v koledarskem letu pred
uveljavitvijo pravice do pokojnine.
(2) Valorizacijski količniki se vsako leto določijo
na novo tako, da se povprečno plačo na zaposleno osebo v državi, izplačano za
oktober 1990 in povečano za odstotek vseh uskladitev pokojnin po predpisih,
veljavnih do uveljavitve tega zakona in po 150.a in
150.b členu, opravljenih od
1. 1. 1991 do konca koledarskega leta pred letom uveljavitve
valorizacijskih količnikov, deli z zneskom povprečne plače na zaposleno osebo v
državi, dosežene v letih, iz katerih se plače upoštevajo za izračun pokojninske
osnove.
(3) Povprečno plačo na zaposleno osebo v
posameznem koledarskem letu se izračuna tako, da se povprečno bruto plačo na
zaposleno osebo, ugotovljeno po uradnih statističnih podatkih, preračuna s
povprečno stopnjo davkov in prispevkov v koledarskem letu, za katero se izračunava.
(4) Višino povprečne stopnje prispevkov in
davkov, veljavno v posameznem koledarskem letu, določi in objavi minister,
pristojen za finance.
(5) Minister, pristojen za delo, v soglasju z
ministrom, pristojnim za finance, predpiše metodologijo za izračun plač iz
tretjega odstavka tega člena ter določa in objavlja valorizacijske količnike iz
drugega odstavka tega člena.
48. člen
(Najnižja pokojninska osnova)
(1) Najnižja pokojninska osnova se določi v
višini najnižje pokojninske osnove, veljavne za zadnji mesec pred uveljavitvijo
tega zakona.
(2) Najnižjo pokojninsko osnovo objavi zavod.
(3) Višina najnižje pokojninske osnove,
določene po prvem odstavku tega člena, se nato spreminja v višini in rokih iz 150.a in 150.b člena tega zakona, v katerih se
izvajajo uskladitve pokojnin.
(4) Zavarovancu se odmeri starostna pokojnina
od najnižje pokojninske osnove, če starostna pokojnina, odmerjena glede na
dopolnjeno pokojninsko dobo od zavarovančeve pokojninske osnove, skupaj s
pripadajočimi uskladitvami, ne dosega zneska starostne pokojnine za enako
pokojninsko dobo, odmerjene od najnižje pokojninske osnove.
49. člen
(Najvišja pokojninska osnova)
(1) Najvišja pokojninska osnova se določi v
višini štirikratnika najnižje pokojninske osnove.
(2) Znesek najvišje pokojninske osnove določi
in objavi zavod.
(3) Zavarovancu se odmeri starostna pokojnina
od najvišje pokojninske osnove, če starostna pokojnina, odmerjena glede na
dopolnjeno pokojninsko dobo od zavarovančeve pokojninske osnove, skupaj s
pripadajočimi uskladitvami, presega znesek starostne pokojnine za enako pokojninsko
dobo, odmerjene od najvišje pokojninske osnove.
50. člen
(Določitev odstotka za odmero starostne
pokojnine)
(1) Starostna pokojnina se odmeri od
pokojninske osnove v odstotkih, glede na dopolnjeno pokojninsko dobo, in sicer
za zavarovanca z zavarovalno dobo 15 let v višini 35% pokojninske osnove
(moški) oziroma 38% pokojninske osnove (ženska), nato pa se za vsako nadaljnje
leto pokojninske dobe odmerni odstotek poveča za 1,5%.
(2) Če pokojninska doba ne znaša polno leto,
vendar pa vsaj 6 mesecev, se odmerni odstotek iz prejšnjega odstavka poveča za
0,75%.
(3) Zavarovancu, ki vključno z upoštevanjem
več kot pet let dodane dobe pridobi pravico do starostne pokojnine z 20 leti
pokojninske dobe, se starostna pokojnina odmeri v višini 35% pokojninske osnove
(moški) oziroma 38% pokojninske osnove (ženska).
51. člen
(Odmera pokojnine zavarovancu z delovno dobo,
daljšo od polne delovne dobe)
(1) Pri odmeri starostne pokojnine se delovna
doba nad 40 leti delovne dobe (moški) oziroma 38 leti (ženska), ki jo je zavarovanec
dopolnil do dopolnitve 63 let starosti (moški) oziroma 61 let starosti
(ženska), vrednoti na naslednji način:
Leto daljše
delovne dobe od polne:


Moški

Ženska

Vrednost posameznega


 

 

leta delovne dobe


41. leto

39. leto

3,0%


42. leto

40. leto

2,6%


43. leto

41. leto

2,2%


44. leto

42. leto

1,8%


45. in vsako naslednje leto

43. in vsako naslednje leto

1,5%


(2) Če znaša daljša
delovna doba manj kot eno leto, vendar pa vsaj šest mesecev, se pri odmeri
starostne pokojnine vrednoti v polovični vrednosti, določeni v prejšnjem
odstavku tega člena.
(3) Če zavarovanec uveljavlja pravico do
starostne pokojnine po dopolnitvi 63 let starosti (moški) oziroma 61 let
(ženska), se mu pri odmeri starostne pokojnine daljša delovna doba od polne, ki
jo je dopolnil do dopolnitve 63 let (moški) oziroma 61 let (ženska) starosti,
vrednoti po prvem odstavku tega člena, vsako nadaljnje leto delovne dobe,
dopolnjeno po dopolnitvi navedene starosti, pa se vrednoti v višini 1,5%
pokojninske osnove.
52. člen
(Polna starost)
(1) Polna starost, ki zagotavlja zavarovancu
pokojnino v višini, odvisni le od dopolnjene pokojninske dobe, je za moškega 63
let, za žensko pa 61 let.
(2) Zavarovanki ali zavarovancu se polna
starost iz prejšnjega odstavka zniža pod pogoji in na način, določen v prvem in
drugem odstavku 37. člena tega zakona.
(3) Ženski, ki se je v obvezno zavarovanje
vključila preden je dopolnila 18 let starosti, se polna starost, določena v
prvem odstavku tega člena, zniža za ves čas trajanja obveznega zavarovanja pred
dopolnjenim 18. letom starosti.
(4) Ne glede na določbe prejšnjih odstavkov
polna starost ne more biti nižja od 60 let (moški) oziroma 58 let (ženska).
53. člen
(Zmanjšanje oziroma povečanje starostne
pokojnine)
(1) Zavarovancu,
ki nima 40 let (moški) oziroma 38 let (ženska) delovne dobe, in pridobi pravico
do starostne pokojnine pred dopolnitvijo polne starosti iz prejšnjega člena, se
pokojnina, odmerjena glede na dopolnjeno pokojninsko dobo in pokojninsko
osnovo, zniža za vsak mesec starosti, ki mu manjka do dopolnjene polne
starosti, na naslednji način:


Starost – v letih

Odstotek zmanjšanja na mesec


58

0,30%


59

0,25%


60

0,20%


61

0,15%


62

0,10%


63

0,00%


(2) Polna starost
iz prejšnjega člena se zniža za toliko mesecev, kolikor jih je zavarovanec
pridobil na račun štetja zavarovalne dobe s povečanjem.
(3) Zavarovancu,
ki je izpolnil pogoje za pridobitev pravice do starostne pokojnine, in ostane v
zavarovanju po dopolnitvi 63 let starosti (moški) oziroma po dopolnitvi 61 let
starosti (ženske), se pokojnina, ki mu je odmerjena glede na pokojninsko dobo
in pokojninsko osnovo, poveča za vsak mesec zavarovanja po dopolnitvi navedene
starosti, na naslednji način:


Starost ob upokojitvi

Odstotek povečanja


moški

ženske

na mesec


od 63. do 64. leta

od 61. do 62. leta

0,3%


od 64. do 65. leta

od 62. do 63. leta

0,2%


od 65. do 66. leta

od 63. do 64. leta

0,1%


66
  let in več

64
  let in več

0,0%


(4) Zmanjšanje
oziroma povečanje pokojnine po prejšnjih odstavkih je trajno.
54. člen
(Starostna pokojnina brez zmanjšanja zavarovancem
s polno delovno dobo)
(1) Zavarovancu, ki je dopolnil 58 let starosti
in 40 let delovne dobe (moški) oziroma 38 let delovne dobe (ženska), se
pokojnina odmeri v višini, odvisni le od dopolnjene pokojninske dobe, brez
zmanjšanja zaradi upokojitve pred dopolnitvijo polne starosti.
(2) Ženski, ki je dopolnila 38 let delovne
dobe, se starostni pogoj 58 let zniža zaradi otrok pod pogoji iz 37. člena tega
zakona največ do 56 let starosti.
(3) Ženski z dopolnjenimi 38 leti delovne dobe,
ki je bila vključena v obvezno zavarovanje pred 18. letom starosti, se
starostni pogoj 58 let zniža pod pogoji iz 38. člena tega zakona največ do 55.
leta starosti.
55. člen
(Starostna pokojnina brez zmanjšanja v
posebnih primerih)
(1) Pravico do starostne pokojnine brez zmanjšanja
zaradi upokojitve pred dopolnitvijo polne starosti pridobi zavarovanec, ki je
dopolnil minimalne pogoje za pridobitev pravice do starostne pokojnine, če:
-      
mu je delovno razmerje prenehalo zaradi stečaja ali
druge oblike prenehanja delodajalca in mu po mnenju zavoda za zaposlovanje ni
možno zagotoviti druge zaposlitve;
-      
je delodajalec iz ekonomskih razlogov, zaradi
katerih bi bil ogrožen obstoj večjega števila delovnih mest, pripravil finančno
ovrednoten program razreševanja presežnih delavcev skladno s predpisi o
delovnih razmerjih in kolektivnimi pogodbami, v katerega je vključenih najmanj
pet presežnih delavcev pri velikih delodajalcih oziroma najmanj pet presežnih
delavcev ali vsaj 30% vseh delavcev pri manjših delodajalcih;
-      
je pri zavarovancu podana invalidnost po tem
zakonu;
-      
je zavarovancu prenehalo delovno razmerje na
podlagi programa, po katerem je delodajalec dolžan na njegovo delovno mesto
zaposliti mlajšo brezposelno osebo, v skladu s pogoji, ki jih ureja poseben
zakon;
-      
je brezposeln in je bil v zadnjih 24 mesecih
najmanj 12 mesecev kot brezposelna oseba vpisan v katero od evidenc, ki jih
vodi zavod za zaposlovanje. Obdobje 24 mesecev se podaljša za čas, v katerem je
bil zavarovanec vključen v program zaposlovanja, v katerega ga je napotil zavod
za zaposlovanje.
(2) V primerih iz druge alinee prejšnjega
odstavka tega člena pridobi zavarovanec pravico do starostne pokojnine brez
zmanjšanja, če je:
-      
v postopku ugotavljanja presežnih delavcev
delodajalec predhodno pisno predložil program zavodu za zaposlovanje,
-      
na podlagi predloženega programa presežnih delavcev
zavod za zaposlovanje ugotovil, da navedenih delavcev ni možno zaposliti na
drugih delovnih mestih pri delodajalcu, niti pri drugem delodajalcu.
(3) Pravico do starostne pokojnine brez zmanjšanja
zaradi upokojitve pred dopolnitvijo polne starosti, pridobi slepi zavarovanec,
ki mu je prenehalo delovno razmerje po krivdi delodajalca in mu ni možno
zagotoviti druge zaposlitve. Zavarovancu pripada najmanj pokojnina v višini
osnove za odmero dodatnih pravic.
(4) O pravici iz drugega odstavka tega člena
odloča komisija, ki je sestavljena iz predstavnikov ministrstva, pristojnega za
delo, ministrstva, pristojnega za gospodarstvo, Zavoda Republike Slovenije za
zaposlovanje, Zavoda za pokojninsko in invalidsko zavarovanje Slovenije,
Inšpektorata Republike Slovenije za delo, sindikatov in delodajalcev.
(5) Odločitev komisije iz prejšnjega odstavka
je dokončna in zoper njo ni pritožbe. Pri izdaji odločbe o odmeri pokojnine je
zavod vezan na odločitev komisije iz prejšnjega odstavka.
(6) Vlada Republike Slovenije imenuje komisijo
iz četrtega odstavka tega člena ter predpiše postopek za njeno delo.
(7) Stroški za delo komisije bremenijo zavod.
56. člen
(Najnižja pokojnina)
Zavarovancu, ki pridobi pravico do starostne
pokojnine po določbah tega zakona, je zagotovljena najnižja pokojnina v višini
35% najnižje pokojninske osnove.
57. člen
(Osnova za odmero dodatnih pravic)
(1) Osnova za odmero dodatnih pravic iz 4.
člena tega zakona se določi v višini najnižje pokojnine za polno pokojninsko
dobo, veljavne za zadnji mesec pred uveljavitvijo tega zakona.
(2) (prenehal veljati)
58. člen
(Delna pokojnina)
(1) Zavarovanec, ki je izpolnil pogoje za
pridobitev pravice do starostne pokojnine, lahko pridobi pravico do delne
pokojnine, če je v delovnem razmerju z največ polovico polnega delovnega časa.
(2) Delna pokojnina se zavarovancu odmeri v
višini polovice starostne pokojnine, ki mu gre na dan uveljavitve delne
pokojnine, glede na dopolnjeno pokojninsko dobo, pokojninsko osnovo in starost
in se potem usklajuje kot druge pokojnine.
(3) Po prenehanju uživanja delne pokojnine
lahko zavarovanec zahteva:
-      
izplačilo usklajenega zneska starostne pokojnine,
ugotovljene ob odmeri delne pokojnine ali
-      
odstotno povečanje starostne pokojnine, ugotovljene
ob odmeri delne pokojnine, glede na dejansko dopolnjeno zavarovalno dobo v času
prejemanja delne pokojnine in starost na dan uveljavitve odstotnega povečanja
ali
-      
ponovno odmero starostne pokojnine ob upoštevanju
dejansko dopolnjene zavarovalne dobe in plače v času prejemanja delne pokojnine
in starosti na dan uveljavitve ponovne odmere.
III. poglavje 
Pravica do državne pokojnine
(prenehalo
veljati)
59. člen
(prenehal veljati)
IV. poglavje 
Pravice na podlagi invalidnosti
1. Splošne določbe
60. člen
(Definicija invalidnosti)
(1) Invalidnost po tem zakonu je podana, če se
zaradi sprememb v zdravstvenem stanju, ki jih ni mogoče odpraviti z
zdravljenjem ali ukrepi medicinske rehabilitacije in so ugotovljene skladno s
tem zakonom, zavarovancu zmanjša zmožnost za zagotovitev oziroma ohranitev
delovnega mesta oziroma za poklicno napredovanje.
(2) Invalidnost se razvršča v naslednje
kategorije:
-      
I. kategorija – če zavarovanec ni več zmožen
opravljati organiziranega pridobitnega dela ali, če je pri njem podana poklicna
invalidnost, nima pa več preostale delovne zmožnosti;
-      
II. kategorija – če je zavarovančeva delovna
zmožnost za svoj poklic zmanjšana za 50% ali več;
-      
III. kategorija – če zavarovanec z ali brez
predhodne poklicne rehabilitacije ni več zmožen za delo s polnim delovnim
časom, lahko pa opravlja določeno delo vsaj s polovico polnega delovnega časa
oziroma če je zavarovančeva delovna zmožnost za svoj poklic zmanjšana za manj
kot 50% ali, če zavarovanec še lahko dela v svojem poklicu s polnim delovnim
časom, vendar pa ni zmožen za delo na delovnem mestu, na katerega je
razporejen.
(3) Kot svoj poklic se šteje delo na delovnem
mestu, na katero je zavarovanec razporejen in vsa dela, ki ustrezajo
zavarovančevim telesnim in duševnim zmožnostim, za katera ima ustrezno
strokovno izobrazbo, dodatno usposobljenost in delovne izkušnje, ki se
zahtevajo za določena dela skladno z zakoni ali kolektivnimi pogodbami.
61. člen
(Preostala delovna zmožnost)
(1) Preostala delovna zmožnost je podana,
-      
če zavarovanec lahko dela s polnim delovnim časom
in z delovnim naporom, ki ne poslabša njegove invalidnosti, na drugem delovnem
mestu, ki ustreza njegovi strokovni izobrazbi oziroma usposobljenosti, ali
-      
če se zavarovanec s poklicno rehabilitacijo lahko
usposobi za delo s polnim delovnim časom na drugem delovnem mestu ali
-      
če zavarovanec lahko opravlja določeno delo vsaj
polovico polnega delovnega časa.
(2) Preostala delovna zmožnost zavarovanca se
ugotavlja pri invalidnosti II. in III. kategorije.
62. člen
(Vzrok za nastanek invalidnosti)
Vzroki za nastanek invalidnosti so:
-      
poškodba pri delu,
-      
poklicna bolezen,
-      
bolezen,
-      
poškodba izven dela.
63. člen
(Poškodba pri delu)
(1) Za poškodbo pri delu po tem zakonu se
šteje:
-      
poškodba, ki je posledica neposrednega in
kratkotrajnega mehaničnega, fizikalnega ali kemičnega učinka, ter poškodba, ki
je posledica hitre spremembe položaja telesa, nenadne obremenitve telesa ali
drugih sprememb fiziološkega stanja organizma, če je takšna poškodba v vzročni
zvezi z opravljanjem dela ali dejavnosti, na podlagi katere je poškodovanec
zavarovan;
-      
poškodba, povzročena na način iz prejšnje alinee,
ki jo utrpi zavarovanec na redni poti od stanovanja do delovnega mesta ali
nazaj, na službeni poti ali na poti, da nastopi delo;
-      
obolenje, ki je neposredna in izključna posledica
nesrečnega naključja ali višje sile med opravljanjem dela oziroma dejavnosti,
na podlagi katere je oboleli zavarovan.
(2) Za poškodbo pri delu se šteje tudi
poškodba, povzročena na način iz prve alinee prejšnjega odstavka, ki jo utrpijo
zavarovanci iz 26., 27., 28. in 29. člena tega zakona.
64. člen
(Poškodba, nastala v zvezi z uveljavljanjem
zdravstvenega varstva)
Za poškodbo pri delu po tem zakonu se šteje
tudi poškodba, povzročena na način, določen v prvi alinei prvega odstavka prejšnjega
člena, ki jo utrpi zavarovanec v zvezi z uveljavljanjem pravice do
zdravstvenega varstva, če nastane:
-      
na redni poti od stanovanja oziroma delovnega mesta
do kraja zdravniškega pregleda ali ob vrnitvi, ali pa med prebivanjem v kraju,
kjer je pregled, če je zavarovanca poklical na pregled pristojni zdravnik,
konzilij zdravnikov ali invalidska komisija zavoda, ali če ni bil napoten, pa
je iskal potrebno nujno zdravniško pomoč;
-      
na redni poti od stanovanja oziroma delovnega mesta
do zdravstvene organizacije, kamor je bil zavarovanec napoten na zdravljenje
ali pri vrnitvi, ali pa med prebivanjem v zdravstveni organizaciji, v kateri se
zdravi, pri čemer je z zdravljenjem mišljena tudi medicinska rehabilitacija;
-      
na redni poti od stanovanja oziroma delovnega mesta
do kraja pregleda ali zdravljenja ali pri vrnitvi, kadar je pristojni zdravnik,
konzilij zdravnikov ali invalidska komisija zavoda določil zavarovanca, naj
spremlja bolnika, ki ga je poslal na zdravniški pregled ali na zdravljenje v
drug kraj, ali pa med prebivanjem v tistem kraju, če pride do poškodbe v
neposredni zvezi s spremljanjem bolnika;
-      
na redni poti od stanovanja oziroma delovnega
mesta, ali od kraja, v katerem je bil zavarovanec na pregledu ali zdravljenju,
do zavoda ali organizacije, kjer naj zavarovanec dobi proteze ali druge
ortopedske pripomočke, katere mu je predpisal pristojni zdravnik ali ob
vrnitvi, kakor tudi tisti čas, ko se mudi v teh zavodih ali organizacijah.
65. člen
(Poklicna bolezen)
(1) Poklicne bolezni po tem zakonu so določene
bolezni, povzročene z daljšim neposrednim vplivom delovnega procesa in delovnih
pogojev na določenem delovnem mestu ali na delu, ki sodi v neposredni okvir
dejavnosti, na podlagi katere je oboleli zavarovan.
(2) Poklicne bolezni in dela, na katerih se pojavljajo
te bolezni, in pogoje, ob katerih se štejejo za poklicne bolezni, določi
minister, pristojen za delo, v sodelovanju z ministrom, pristojnim za
zdravstvo.
66. člen
(Splošni pogoji za pridobitev pravic na
podlagi invalidnosti)
(poseg odločbe US
o načinu izvrševanja tega člena)
(1) Če ni s tem zakonom drugače določeno,
pridobi zavarovanec pravice na podlagi invalidnosti II. in III. kategorije, če
ob nastanku invalidnosti še ni dopolnil starosti 63 let (moški) oziroma 61 let
(ženska) in:
-      
je vključen v obvezno zavarovanje – ne glede na
dopolnjeno pokojninsko dobo,
-      
ni vključen v obvezno zavarovanje – če izpolnjuje
pogoje zavarovalne oziroma pokojninske dobe, določene s tem zakonom, za
pridobitev pravice do invalidske pokojnine.
(2) Zavarovanci iz 20., 21., 23., 24.a, 26.,
27., 28. in 34. člena tega zakona pridobijo pravice iz invalidskega zavarovanja
le v primeru nastanka I. in II. kategorije invalidnosti.
(3) Zavarovanec iz 15. in 16. člena tega zakona
pridobi pravice iz pokojninskega in invalidskega zavarovanja v primeru I. in
II. kategorije invalidnosti, v primeru III. kategorije invalidnosti pa uveljavi
pravico do dela s krajšim delovnim časom od polnega in pravico do delne invalidske
pokojnine, če izpolnjuje pogoje, ki jih določa ta zakon, za pridobitev teh
pravic.
2. Invalidska pokojnina
67. člen
(Pogoji za pridobitev pravice do invalidske
pokojnine)
Pravico do invalidske pokojnine pridobi:
-      
zavarovanec, pri katerem je nastala invalidnost I.
kategorije;
-      
zavarovanec, pri katerem je nastala invalidnost II.
kategorije, in ni zmožen za drugo ustrezno delo brez poklicne rehabilitacije,
le-ta pa mu ni zagotovljena, ker je star nad 50 let;
-      
zavarovanec, pri katerem je nastala invalidnost II.
ali III. kategorije, ki mu ni zagotovljena ustrezna zaposlitev oziroma
prerazporeditev, ker je dopolnil 63 let starosti (moški) oziroma 61 let
starosti (ženska).
68. člen
(Minimalna pokojninska doba)
Zavarovanec iz prejšnjega člena pridobi pravico
do invalidske pokojnine, če je invalidnost posledica:
-      
poškodbe pri delu ali poklicne bolezni – ne glede
na pokojninsko dobo;
-      
poškodbe izven dela ali bolezni – pod pogojem, da
je ob nastanku invalidnosti dopolnil pokojninsko dobo, ki pokriva najmanj
tretjino razdobja od dopolnjenega 20. leta starosti do nastanka invalidnosti (v
nadaljnjem besedilu: delovna leta), šteto delovna leta kot polna leta.
69. člen
(Mlajši invalid)
(1) Zavarovanec, pri katerem je nastala I.
kategorija invalidnosti pred dopolnjenim 21. letom starosti, pridobi pravico do
invalidske pokojnine, če je bil ob nastanku invalidnosti vključen v obvezno
zavarovanje ali, če je dopolnil najmanj tri mesece zavarovalne dobe.
(2) Zavarovanec, pri katerem je nastala I.
kategorija invalidnosti po dopolnjenem 21. letu starosti, vendar pred
dopolnjenim 30. letom starosti, pridobi pravico do invalidske pokojnine pod
pogojem, da je pred nastankom invalidnosti dopolnil pokojninsko dobo, ki
pokriva najmanj eno četrtino delovnih let.
70. člen
(Štetje delovnih let od višje starostne meje)
(1) Zavarovancu, ki je pridobil višjo strokovno
izobrazbo, se delovna leta štejejo od dopolnjenega 23. leta starosti.
Zavarovancu, ki je pridobil visoko strokovno ali univerzitetno izobrazbo, se
delovna leta štejejo od dopolnjenega 26. leta starosti.
(2) V delovna leta se zavarovancu ne šteje čas
služenja vojaškega roka, opravljanja nadomestne civilne službe ali
usposabljanja za rezervni sestav policije in čas, v katerem je bil prijavljen
pri zavodu za zaposlovanje kot brezposelna oseba ali iskalec zaposlitve.
(3) Če se zavarovancu čas študija, čas služenja
vojaškega roka, čas opravljanja nadomestne civilne službe ali usposabljanja za
rezervni sestav policije, ali čas v katerem je bil prijavljen pri zavodu za
zaposlovanje kot brezposelna oseba ali iskalec zaposlitve šteje v zavarovalno
dobo, se mu starostna meja iz prvega odstavka tega člena zniža za toliko
mesecev, kolikor znaša njegova zavarovalna doba po tem odstavku.
71. člen
(Nova invalidnost)
(1) Če se zavarovancu, pri katerem je podana
invalidnost II. ali III. kategorije, že ugotovljena invalidnost poslabša ali
nastane nov primer invalidnosti zaradi bolezni ali poškodbe izven dela tako, da
izpolnjuje pogoje za pridobitev nove pravice, pridobi to pravico, če na dan
nastanka spremembe ali nove invalidnosti, izpolnjuje pogoje starosti in
zavarovalne oziroma pokojninske dobe, določene s tem zakonom za pridobitev nove
pravice.
(2) Za izpolnitev pogojev zavarovalne oziroma
pokojninske dobe, se brezposelnim zavarovancem v delovna leta ne vštevajo
obdobja brezposelnosti, ko so prejemali ustrezno nadomestilo na podlagi
invalidnosti po tem zakonu.
(3) Delovni invalid II. ali III. kategorije
invalidnosti, ki je posledica poškodbe pri delu ali poklicne bolezni, pridobi
na podlagi nastanka sprememb v invalidnosti ali nove invalidnosti v primerih iz
prvega odstavka tega člena, novo pravico, ne glede na dopolnjeno pokojninsko
dobo.
72. člen
(Pokojninska osnova za odmero invalidske
pokojnine)
(1) Invalidska pokojnina se odmeri od
pokojninske osnove, izračunane na enak način kot pokojninska osnova za odmero
starostne pokojnine.
(2) Invalidska pokojnina, pridobljena s krajšo
zavarovalno dobo, kot je obdobje, iz katerega se po 39. in 40. členu tega
zakona upoštevajo plače oziroma zavarovalne osnove za izračun pokojninske
osnove za odmero starostne pokojnine, se odmeri od pokojninske osnove,
izračunane na podlagi plač oziroma zavarovalnih osnov, ki jih je zavarovanec
prejel oziroma je bil na njihovi podlagi zavarovan v času trajanja zavarovanja,
razen iz koledarskega leta, v katerem je uveljavljena pravica do invalidske
pokojnine.
(3) Zavarovancu, ki razen v letu, v katerem
uveljavlja pravico do invalidske pokojnine, ni bil zavarovan, se invalidska
pokojnina odmeri od pokojninske osnove, določene v drugem odstavku 40. člena
tega zakona.
73. člen
(Pokojninska osnova za odmero invalidske
pokojnine v posebnih primerih)
Osebam, pri katerih je invalidnost nastala v času
trajanja zavarovanja po prvi alinei prvega odstavka 26. člena, po 27. členu
oziroma po drugi alinei 28. člena tega zakona, se kot pokojninska osnova za
odmero invalidske pokojnine upošteva povprečna plača na zaposleno osebo v
državi, izplačana za zadnji mesec pred priznanjem pravice do invalidske
pokojnine, za katerega so objavljeni uradni statistični podatki v mesecu
nastanka invalidnosti.
74. člen
(Odmera invalidske pokojnine v primeru
poškodbe pri delu ali poklicne bolezni)
Invalidska pokojnina za primer invalidnosti, ki
je posledica poškodbe pri delu ali poklicne bolezni, se odmeri od pokojninske
osnove v enaki višini kot starostna pokojnina za pokojninsko dobo najmanj 40
let (moški) oziroma 38 let (ženska), brez zmanjšanja glede na starost ob
upokojitvi.
75. člen
(Odmera invalidske pokojnine v primeru
poškodbe izven dela ali bolezni)
(1) Invalidska pokojnina za invalidnost, ki je
posledica bolezni ali poškodbe izven dela, se odmeri od pokojninske osnove v
odstotku, določenem glede na dopolnjeno pokojninsko dobo na način, določen v
50. členu tega zakona, brez znižanja glede na starost ob upokojitvi.
(2) Invalidska pokojnina iz prejšnjega odstavka
se odmeri zavarovancu, ki je postal invalid pred dopolnitvijo starosti 63 let
(moški) oziroma 61 let (ženske), najmanj v višini 45% (moški) oziroma 48%
(ženske) pokojninske osnove.
(3) Če je invalidnost zaradi bolezni ali poškodbe
izven dela nastopila po dopolnitvi starosti 63 let (moški) oziroma 61 let
(ženske), se invalidska pokojnina odmeri od pokojninske osnove najmanj v višini
določeni za odmero starostne pokojnine za 15 let zavarovalne dobe.
76. člen
(Upoštevanje prištete pokojninske dobe)
(1) Višina odstotka za odmero invalidske
pokojnine se določi ob upoštevanju dejanske pokojninske dobe zavarovanca in
prištete pokojninske dobe, izračunane po 200. in 201. členu tega zakona.
(2) Invalidska pokojnina, odmerjena po prejšnjem
odstavku, za invalidnost, ki je posledica poškodbe izven dela ali bolezni, ne
more presegati zneska pokojnine za invalidnost, ki je posledica poškodbe pri
delu ali poklicne bolezni, razen v primeru, če dejanska pokojninska doba
presega 40 let pokojninske dobe (moški) oziroma 38 let pokojninske dobe
(ženska).
77. člen
(Kombinirani vzroki invalidnosti)
(1) Če je invalidnost, na podlagi katere
pridobi zavarovanec pravico do invalidske pokojnine, deloma posledica poškodbe
pri delu ali poklicne bolezni, deloma pa posledica bolezni ali poškodbe izven
dela, se invalidsko pokojnino odmeri kot eno pokojnino, ki je sestavljena iz
sorazmernega dela invalidske pokojnine, odmerjene za poškodbo pri delu ali
poklicno bolezen, in iz sorazmernega dela invalidske pokojnine, odmerjene za
bolezen ali poškodbo izven dela.
(2) Sorazmerna dela za odmero invalidske
pokojnine po prejšnjem odstavku se izračunata glede na to, koliko so vplivale
na skupno invalidnost posledice poškodbe pri delu ali poklicne bolezni, koliko
pa posledice bolezni ali poškodbe izven dela.
78. člen
(Odmera invalidske pokojnine pri kombiniranih
vzrokih invalidnosti)
(1) Invalidska pokojnina, ki gre zavarovancu po
prejšnjem členu, se odmeri tako, da se posebej odmeri invalidska pokojnina, kot
če bi bila skupna invalidnost posledica poškodbe pri delu ali poklicne bolezni,
in posebej invalidska pokojnina, kot če bi bila skupna invalidnost posledica
bolezni ali poškodbe izven dela.
(2) Od vsakega tako izračunanega zneska se
odmeri odstotek, ki ustreza vplivu posameznega vzroka invalidnosti na skupno
invalidnost. Seštevek tako dobljenih zneskov ne more presegati zneska
pokojnine, odmerjene za 40 let pokojninske dobe (moški) oziroma 38 let
pokojninske dobe (ženska).
79. člen
(Izbira vrste pokojnine)
Zavarovanec, ki ob nastanku invalidnosti
izpolnjuje pogoje za invalidsko pokojnino in pogoje za starostno pokojnino,
lahko uveljavi po svoji izbiri pravico do invalidske pokojnine ali pravico do
starostne pokojnine.
3. Poklicna rehabilitacija
80. člen
(Namen in obveznost poklicne rehabilitacije)
(1) Poklicna rehabilitacija je celostni proces,
v katerem se zavarovanca strokovno, fizično in psihosocialno usposobi za drug
poklic ali delo tako, da se lahko ustrezno razporedi oziroma zaposli in ponovno
vključi v delovno okolje, oziroma se usposobi za opravljanje istega poklica ali
dela, tako da se mu ustrezno prilagodi delovno mesto z ustreznimi tehničnimi
pripomočki.
(2) Zavarovanec, ki je pridobil pravico do
poklicne rehabilitacije, se je dolžan usposabljati za ustrezno delo ob pogojih
in na način, določen s tem zakonom, ter v skladu z obveznostmi, ki so določene
v pogodbi iz 86. člena tega zakona.
81. člen
(Pogoji za pridobitev pravice do poklicne
rehabilitacije)
Pravico do poklicne rehabilitacije pridobi
zavarovanec:
-      
pri katerem je nastala II. kategorija invalidnosti
ter
-      
na dan nastanka invalidnosti še ni dopolnil 50 let
starosti in
-      
ki se glede na preostalo delovno zmožnost lahko
usposobi za drugo delo, ki ga bo opravljal poln delovni čas.
82. člen
(Prilagoditev prostorov in delovnih sredstev
ter pospeševanje zaposlovanja)
(1) Če je za poklicno rehabilitacijo
zavarovanca, pri katerem je nastala invalidnost, na ustreznem delovnem mestu
potrebno, da se prilagodijo prostori in delovna sredstva, zavod prevzame
stroške prilagoditve.
(2) Če je za zaposlitev oziroma razporeditev
zavarovanca, pri katerem je nastala invalidnost, na drugo delovno mesto
potrebno, da se prilagodijo prostori in delovna sredstva, lahko zavod delno ali
v celoti prevzame stroške prilagoditve.
(3) Zavod lahko nameni del sredstev za
invalidsko zavarovanje za pospeševanje zaposlovanja nezaposlenih delovnih
invalidov.
(4) Kriterije, merila in postopek za določanje
višine sredstev iz prejšnjih odstavkov določi zavod.
83. člen
(Poklicna rehabilitacija v posebnih primerih
zavarovanja)
Zavarovanec iz prve, druge, tretje in šeste
alinee 26. člena, iz 27. člena in druge alinee 28. člena tega zakona se s
poklicno rehabilitacijo praviloma usposobi za delo, za katero se zahteva
strokovna izobrazba, kakršno daje šola, ki jo je obiskoval pred nastankom
invalidnosti.
84. člen
(Način poklicne rehabilitacije)
Poklicna rehabilitacija se v skladu s preostalo
delovno zmožnostjo zavarovanca opravi:
-      
z izobraževanjem na ustreznih šolah in z drugimi
oblikami izobraževanja;
-      
s praktičnim delom na ustreznem delovnem mestu pri
delodajalcu oziroma v drugih oblikah delovnega usposabljanja;
-      
z izobraževanjem ob delu, s soglasjem zavarovanca.
85. člen
(Privajanje na delo)
Za poklicno rehabilitacijo se šteje tudi čas
privajanja na delo, za katerega se je zavarovanec s poklicno rehabilitacijo
usposobil, če je to potrebno, da bi mogel z normalnim delovnim učinkom
opravljati drugo ustrezno delo.
86. člen
(Pogodba o poklicni rehabilitaciji)
(1) Oblika oziroma način poklicne
rehabilitacije, roki za nastop in trajanje poklicne rehabilitacije, natančnejši
pogoji za usposabljanje zavarovanca za delo, pogoji ter roki za sklenitev
pogodbe o zaposlitvi po končani poklicni rehabilitaciji se določijo v pogodbi,
ki jo sklenejo zavod, delodajalec ali zavod za zaposlovanje in zavarovanec.
(2) Pogodba iz prejšnjega odstavka se sklene,
ko postane odločba o priznanju pravice do poklicne rehabilitacije dokončna.
(3) S pogodbo iz prvega odstavka tega člena se
določijo tudi medsebojne pravice in obveznosti pogodbenih strank.
(4) Pri poklicni rehabilitaciji, usposabljanju
in zaposlitvi zavarovancev sodelujejo organizacije za usposabljanje in
zaposlovanje invalidnih oseb ter zavod za zaposlovanje.
(5) Zavarovanec in izvajalec poklicne
rehabilitacije sta zavodu dolžna poročati o izvajanju in poteku poklicne
rehabilitacije najmanj vsakih šest mesecev.
87. člen
(Pravica do nastanitve)
Če je glede na oddaljenost invalidovega
bivališča od šole, podjetja za usposabljanje in zaposlovanje invalidnih oseb
oziroma od delodajalca, kjer je na poklicni rehabilitaciji, nujno potrebna
vožnja s prevoznimi sredstvi, zavarovanec pa se glede na stanje invalidnosti ne
more voziti z javnimi prevoznimi sredstvi in mu tudi ni preskrbljen poseben
prevoz ima pravico do nastanitve na stroške zavoda.
88. člen
(Dolžnost zagotavljanja poklicne
rehabilitacije)
(1) Zavarovancu, ki ima sklenjeno delovno
razmerje v Republiki Sloveniji, je dolžan zagotoviti poklicno rehabilitacijo
delodajalec, pri katerem je bil zaposlen v času nastanka invalidnosti, ostalim
zavarovancem pa zavod.
(2) Pri poklicni rehabilitaciji zavarovancev
lahko sodeluje z zavodom in delodajalci tudi zavod za zaposlovanje.
(3) Stroške poklicne rehabilitacije pokriva
zavod.
89. člen
(Nadomestilo za čas poklicne rehabilitacije)
(1) Zavarovancu pripada v obdobju od pridobitve
pravice do poklicne rehabilitacije pa do končane poklicne rehabilitacije
denarno nadomestilo, odmerjeno v višini 100% invalidske pokojnine, ki bi mu
pripadala na dan nastanka invalidnosti.
(2) Zavarovanec, ki se usposablja ob delu, ima
od nastopa pa do končane poklicne rehabilitacije pravico do nadomestila v
višini 40% invalidske pokojnine, ki bi mu pripadala na dan nastanka
invalidnosti.
90. člen
(Začasno nadomestilo)
(1) Zavarovanec ima od zaključka poklicne
rehabilitacije do pričetka dela na novem delovnem mestu pravico do nadomestila
v višini 100% invalidske pokojnine, ki bi mu pripadala na dan nastanka
invalidnosti, po pričetku dela na novem delovnem mestu pa nadomestilo v višini
20% te pokojnine.
(2) Če je zavarovancu iz prejšnjega odstavka
delovno razmerje prenehalo na podlagi odločitve komisije iz 103. člena tega
zakona, oziroma v primeru, če je zavarovanec vključen v obvezno zavarovanje kot
samozaposleni, kmet ali vrhunski športnik oziroma šahist ali brezposelni, ima po končani poklicni
rehabilitaciji oziroma po prenehanju delovnega razmerja pravico do nadomestila
v višini 80% invalidske pokojnine, ki bi mu pripadala na dan nastanka
invalidnosti.
(3) Če je zavarovanec vključen v obvezno
zavarovanje kot vajenec ali če je zavarovan na podlagi 23., 24.a, 26., 27.,
28., 29. in 34. člena tega zakona, ima po končani poklicni rehabilitaciji
pravico do nadomestila v višini 60% invalidske pokojnine, ki bi mu pripadala na
dan nastanka invalidnosti.
(4) Nadomestilo iz drugega odstavka tega člena
se zavarovancu izplačuje do dneva ponovne zaposlitve, po ponovni zaposlitvi pa
ima pravico do nadomestila v višini 20% invalidske pokojnine, ki bi mu
pripadala na dan nastanka invalidnosti.
(5) Nadomestilo iz tretjega odstavka tega člena
se zavarovancu izplačuje do dneva ponovne zaposlitve, vendar največ pet let. Po
preteku petih let oziroma po ponovni zaposlitvi se zavarovancu izplačuje nadomestilo
v višini 20% invalidske pokojnine, ki bi mu pripadala na dan nastanka
invalidnosti.
(6) Zavarovanec iz prvega, drugega in tretjega
odstavka tega člena izgubi pravico do nadomestila, če
v 15 dneh po vročitvi pogodbe iz 86. člena tega zakona pogodbe ne podpiše, če v določenem roku iz neopravičenih razlogov ne nastopi ali ne konča
poklicne rehabilitacije oziroma ne izpolnjuje obveznosti iz pogodbe iz 86.
člena tega zakona ali ne nastopi dela, ki mu je bilo preskrbljeno v skladu s
101. členom tega zakona.
(7) V primeru iz prejšnjega odstavka
zavarovanec na podlagi iste invalidnosti ne more pridobiti nobenih pravic po
tem zakonu.
4. Pravica do premestitve in nadomestila
91. člen
(Pravica do premestitve)
(1) Pravico do premestitve pridobi zavarovanec:
-      
po končani poklicni rehabilitaciji,
-      
s preostalo delovno zmožnostjo, pri katerem je
nastala II. kategorija invalidnosti po dopolnjenem 50. letu starosti,
-      
s III. kategorijo invalidnosti, če je zavarovančeva
delovna zmožnost za svoj poklic zmanjšana za manj kot 50% ali, če zavarovanec
še lahko dela v svojem poklicu s polnim delovnim časom, vendar pa ni zmožen za
delo na delovnem mestu, na katerega je razporejen.
(2) Pravico do premestitve zagotovi
zavarovancu, ki ima sklenjeno delovno razmerje v Republiki Sloveniji,
delodajalec.
92. člen
(Nadomestilo v času dela na drugem delovnem
mestu)
Zavarovanec iz druge in tretje alinee prvega
odstavka prejšnjega člena, ki dela na novem delovnem mestu, ima pravico do
nadomestila za invalidnost v skladu s 94. členom tega zakona.
5. Pravica do dela s krajšim delovnim časom od
polnega in delna invalidska pokojnina
93. člen
(Pravica do dela s krajšim delovnim časom od
polnega in odmera delne invalidske pokojnine)
(1) Zavarovanec, pri katerem je podana III.
kategorija invalidnosti, če ni več zmožen za delo s polnim delovnim časom z ali
brez predhodne poklicne rehabilitacije, in zavarovanec, pri katerem je nastala
II. kategorija invalidnosti po dopolnjenem 50. letu starosti in ima preostalo
delovno zmožnost za opravljanje določenega dela vsaj s polovico polnega
delovnega časa, imata:
-      
pravico do dela s krajšim delovnim časom od polnega
in
-      
pravico do delne invalidske pokojnine.
(2) Delna invalidska pokojnina se odmeri v
odstotku, ki ustreza skrajšanju polnega delovnega časa, od invalidske
pokojnine, ki bi zavarovancu pripadala na dan nastanka invalidnosti, in sicer v višini:
-      
50%, ko zavarovanec dela s polovico polnega
delovnega časa,
-      
37,5%, ko zavarovanec dela s krajšim delovnim
časom 5 ur dnevno,
-      
25%, ko zavarovanec dela s krajšim delovnim
časom 6 ur dnevno in
-      
12,5%, ko zavarovanec dela s krajšim delovnim
časom 7 ur dnevno.
(3) Delna invalidska pokojnina odmerjena po
prejšnjem odstavku, se poveča, če zavarovanec:
-      
ni več zmožen za delo na delovnem mestu, na katero
je razporejen, in je zato premeščen na drugo delovno mesto, za 30% ali
-      
izgubi delo brez lastne volje ali krivde, za 40%.
(4) V primerih iz prejšnjega odstavka, povečana
delna invalidska pokojnina ne sme presegati 80% invalidske pokojnine, ki bi
zavarovancu pripadala na dan nastanka invalidnosti.
(5) Delna invalidska pokojnina, odmerjena po
drugem odstavku tega člena, se zmanjša za 30%, če zavarovanec po lastni volji
ali krivdi prekine delovno razmerje.
(6) Zavarovancu iz 22. in 29. člena tega zakona
se delna invalidska pokojnina odmeri v višini, določeni v drugem odstavku tega
člena.
(7) Zavarovancu, ki ima sklenjeno delovno
razmerje v Republiki Sloveniji, zagotavlja pravico do dela s krajšim delovnim
časom od polnega delodajalec.
6. Pravica do nadomestila za invalidnost
94. člen
(Pravica do nadomestila za invalidnost in
odmera nadomestila)
(1) Pravico do nadomestila za invalidnost ima
zavarovanec, pri katerem je nastala invalidnost II. kategorije po dopolnjenem
50. letu starosti ali invalidnost III. kategorije, če je zavarovančeva delovna
zmožnost za svoj poklic zmanjšana za manj kot 50% ali če zavarovanec še lahko dela v svojem
poklicu s polnim delovnim časom, vendar pa ni zmožen za delo na delovnem mestu,
na katero je razporejen, če:
-      
ob nastanku invalidnosti ni bil zaposlen oziroma ni
bil obvezno zavarovan, ali
-      
mu je delovno razmerje prenehalo neodvisno od
njegove volje oziroma krivde, ali
-      
je delovno razmerje prekinil po lastni volji ali
krivdi ali
-      
se je zaposlil na drugem delovnem mestu.
(2) Zavarovancu, pri katerem je nastala invalidnost
II. kategorije po dopolnjenem 50. letu starosti, se nadomestilo odmeri:
-      
v primerih iz prve alinee prejšnjega odstavka, v
višini 60% invalidske pokojnine, ki bi mu pripadala ob nastanku invalidnosti;
-      
v primerih iz druge alinee prejšnjega odstavka, v
višini 80% invalidske pokojnine, ki bi mu pripadala ob nastanku invalidnosti;
-      
v primerih iz tretje alinee prejšnjega odstavka v
višini 40% invalidske pokojnine, ki bi mu pripadala ob nastanku invalidnosti,
če je prekinil delovno razmerje po dopolnitvi 53 let starosti;
-      
v primerih iz tretje alinee prejšnjega odstavka, če
zavarovanec še ni dopolnil 53 let starosti, in v primerih iz četrte alinee
prejšnjega odstavka, v višini 20% invalidske pokojnine, ki bi mu pripadala ob
nastanku invalidnosti.
(3) Zavarovancu, pri katerem je nastala
invalidnost III. kategorije, v primeru, ko je zavarovančeva delovna zmožnost za svoj poklic zmanjšana
za manj kot 50% ali, če zavarovanec še lahko dela v svojem poklicu s polnim
delovnim časom, vendar pa ni zmožen za delo na delovnem mestu, na katerega je
razporejen, se nadomestilo odmeri:
-      
v primerih iz prve alinee prvega odstavka tega
člena, v višini 40% invalidske pokojnine, ki bi mu pripadala ob nastanku
invalidnosti;
-      
v primerih iz druge alinee prvega odstavka tega
člena, v višini 60% invalidske pokojnine, ki bi mu pripadala ob nastanku
invalidnosti;
-      
v primerih iz tretje in četrte alinee prvega
odstavka tega člena, v višini 25% invalidske pokojnine, ki bi mu pripadala ob
nastanku invalidnosti.
95. člen
(Izbira pravice do poklicne rehabilitacije)
(1) Delovnemu invalidu se namesto pravice do
premestitve in nadomestila, pravice do dela s krajšim delovnim časom od polnega
in delne invalidske pokojnine ter pravice do nadomestila za invalidnost, prizna
pravica do poklicne rehabilitacije, če to zahteva.
(2) Delovni invalid, ki mu je bila priznana
pravica do poklicne rehabilitacije po prejšnjem odstavku, ima vse pravice na
podlagi in v zvezi s poklicno rehabilitacijo.
96. člen
(Odmera nadomestil iz invalidskega zavarovanja
od osnove iz 57. člena)
(1) Nadomestila iz 89., 90., 93. in 94. člena
tega zakona se v primerih, ko invalidska pokojnina, ki bi zavarovancu pripadala
ob nastanku invalidnosti, ne dosega zneska pokojnine, ki bi bila odmerjena od
najnižje pokojninske osnove zavarovancu s pokojninsko dobo 40 let (moški)
oziroma 38 let (ženska), odmerijo od osnove iz 57. člena tega zakona.
(2) Nadomestila iz prejšnjega odstavka se
osebam, ki niso vključene v obvezno zavarovanje, odmerijo najmanj v višini
najnižje pokojnine iz 56. člena tega zakona.
97. člen
(Zaposlovanje brezposelnih delovnih invalidov)
Zavarovanec, ki ob nastanku invalidnosti ni bil
obvezno zavarovan in zavarovanec, ki je izgubil delo ali po lastni krivdi
prekinil delovno razmerje oziroma obvezno zavarovanje ob ali po nastanku
invalidnosti, pridobi pravico do delne invalidske pokojnine ali ustreznega
denarnega nadomestila po tem zakonu, če se v roku 30 dni po dokončnosti odločbe
o priznani pravici iz invalidskega zavarovanja oziroma po prenehanju delovnega
razmerja ali zavarovanja prijavi pri zavodu za zaposlovanje.
98. člen
(Zagotavljanje nadomestil)
(1) Zavod zagotavlja, odmerja, usklajuje in
izplačuje:
-      
delno invalidsko pokojnino in
-      
denarna nadomestila iz 89., 90. in 94. člena tega
zakona.
(2) Ne glede na določbo prejšnjega odstavka
nadomestilo, ki gre zavarovancu, ki ima sklenjeno delovno razmerje v Republiki
Sloveniji, za čas od končane poklicne rehabilitacije do pričetka del na novem
delovnem mestu izplačuje in usklajuje po določbah tega zakona delodajalec v
svoje breme, odmeri pa ga zavod.
99. člen
(Usklajevanje delne invalidske pokojnine in
denarnih nadomestil)
Delna invalidska pokojnina in denarna
nadomestila v zvezi s pravicami na podlagi II. in III. kategorije invalidnosti
se usklajujejo enako kot pokojnine.
100. člen
(Izplačevanje delne invalidske pokojnine in
denarnih nadomestil)
(1) Za izplačilo delne invalidske pokojnine in
denarnih nadomestil iz prvega odstavka 98. člena tega zakona se smiselno
uporabljata določbi 171. in 172. člena tega zakona.
(2) Delna invalidska pokojnina in denarna
nadomestila iz prejšnjega odstavka, ki se po 41. členu tega zakona štejejo v
pokojninsko osnovo, zavod pred izplačilom obračuna enako kot velja za obračun
plač pri delodajalcu vendar tako, da jih poveča s povprečno stopnjo davkov in
prispevkov.
(3) Delna invalidska pokojnina in denarna
nadomestila iz prvega odstavka tega člena, ki se po 41. členu tega zakona ne
vštevajo v pokojninsko osnovo, zavod pred izplačilom obračuna na način, kot
velja za pokojnine.
(4) Denarna nadomestila iz drugega odstavka 98.
člena tega zakona delodajalec izplačuje enako kot to velja za izplačilo plač.
101. člen
(Dolžnosti in
postopki delodajalca v zvezi z zagotovitvijo pravic delovnega invalida)
(1) Zavarovancu, kateremu so z dokončno
odločbo priznane pravice na podlagi invalidnosti II. ali III. kategorije in ima
sklenjeno pogodbo o zaposlitvi za nedoločen čas na območju Republike Slovenije,
mora delodajalec ponuditi opravljanje drugega dela na delovnem mestu v skladu z
njegovo preostalo delovno zmožnostjo in strokovno izobrazbo oziroma
usposobljenostjo oziroma mu zagotoviti poklicno rehabilitacijo ali delo s
krajšim delovnim časom od polnega, razen v primerih, ko mu lahko skladno s
102. členom tega zakona in predpisi o delovnih razmerjih odpove pogodbo o
zaposlitvi.
(2) Zavarovancu, kateremu je z dokončno
odločbo priznana pravica do poklicne rehabilitacije na podlagi invalidnosti II.
kategorije, delodajalec redno odpove pogodbo o zaposlitvi iz razloga
invalidnosti šele po uspešno končani poklicni rehabilitaciji, sočasno z
odpovedjo pogodbe o zaposlitvi pa mu mora ponuditi sklenitev nove pogodbe o
zaposlitvi za delo na drugem delovnem mestu skladno s pogodbo o poklicni
rehabilitaciji iz 86. člena tega zakona in predpisi o delovnih razmerjih.
Določbe sicer veljavne pogodbe o zaposlitvi se v času poklicne rehabilitacije
zavarovanca ne izvajajo v tistem delu, ki je urejen v pogodbi o poklicni
rehabilitaciji.
(3) Zavarovancu, kateremu je z dokončno
odločbo priznana pravica do dela s krajšim delovnim časom od polnega ali
pravica do premestitve na drugo delovno mesto na podlagi invalidnosti III.
kategorije ali invalidnosti II. kategorije po dopolnjenem 50. letu
starosti, delodajalec iz razloga invalidnosti redno odpove pogodbo o
zaposlitvi, sočasno z odpovedjo pogodbe o zaposlitvi pa mu mora ponuditi
sklenitev nove pogodbe o zaposlitvi za delovni čas krajši od polnega delovnega
časa ali za delo na drugem delovnem mestu skladno s predpisi o delovnih
razmerjih.
(4) Pri zagotovitvi pravic in zaposlovanju
zavarovancev, pri katerih je nastala invalidnost oziroma pri izbiri drugega
delovnega mesta, mora delodajalec upoštevati:
-      
mnenje invalidske komisije o zavarovančevi
preostali delovni zmožnosti,
-      
usposobljenost zavarovanca po uspešno končani
poklicni rehabilitaciji ter
-      
določbe zakona, ki ureja delovna razmerja in
kolektivnih pogodb.
(5) Zavarovanec in delodajalec lahko
zahtevata dopolnilno izvedensko mnenje invalidske komisije o ustreznosti
ponujenega delovnega mesta ali poklicne rehabilitacije.
(6) Če zavarovanec ne sprejme ponudbe
delodajalca za sklenitev nove pogodbe o zaposlitvi za nedoločen čas, skladno z
drugim ali tretjim odstavkom tega člena, v roku 30 dni od prejema ponudbe
ter mu preneha delovno razmerje, nima pravice do odpravnine kot delavec, ki mu
je odpovedana pogodba o zaposlitvi iz poslovnega razloga ali iz razloga
nesposobnosti, ima pa pravico do minimalnega odpovednega roka kot delavec, ki
mu je odpovedana pogodba o zaposlitvi iz poslovnega razloga, v skladu z
zakonom, ki ureja delovna razmerja.
(7) Če delodajalec v skladu s prvimi petimi
odstavki tega člena zavarovancu ne ponudi sklenitve nove pogodbe o zaposlitvi
pod pogoji, ki so mu priznani kot pravice na podlagi invalidnosti, je to
skladno s predpisi o delovnih razmerjih razlog za izredno odpoved pogodbe o
zaposlitvi s strani zavarovanca, delodajalec pa mu je dolžan izplačati
odpravnino, določeno za primer redne odpovedi pogodbe o zaposlitvi iz
poslovnega razloga, in odškodnino najmanj v višini izgubljenega plačila za čas
odpovednega roka.
7. Prenehanje delovnega razmerja delovnemu
invalidu
102. člen
(Odpoved pogodbe o
zaposlitvi zaradi ugotovljene invalidnosti II. ali III. kategorije ali iz
poslovnega razloga brez ponudbe nove pogodbe o zaposlitvi)
(1) Zavarovancu, kateremu so z dokončno
odločbo priznane pravice na podlagi invalidnosti II. ali III. kategorije in ima
sklenjeno pogodbo o zaposlitvi za nedoločen čas na območju Republike Slovenije,
lahko delodajalec odpove pogodbo o zaposlitvi za nedoločen čas brez ponudbe
nove pogodbe o zaposlitvi v skladu s predpisi o delovnih razmerjih le v
primeru, če mu zaradi ugotovljene invalidnosti II. ali III. kategorije ali iz
poslovnega razloga utemeljeno ne more skladno s prejšnjim členom tega zakona
zagotoviti pravice do premestitve na drugo delovno mesto brez ali po končani
poklicni rehabilitaciji oziroma pravice do dela s krajšim delovnim časom od
polnega.
(2) Delodajalec lahko skladno s predpisi o
delovnih razmerjih odpove pogodbo o zaposlitvi zavarovancu iz prejšnjega člena
oziroma prvega odstavka tega člena, če delovni invalid brez opravičljivih
razlogov:
-      
v zakonsko določenem roku ne podpiše pogodbe o
poklicni rehabilitaciji iz 86. člena tega zakona ali ne nastopi oziroma ne
konča rehabilitacije v roku, določenem s to pogodbo,
-      
ne izpolnjuje obveznosti, ki so določene v
pogodbi o poklicni rehabilitaciji,
-      
ne nastopi dela na drugem delovnem mestu v
skladu s prejšnjim členom tega zakona, ali
-      
ne prične z delom s krajšim delovnim časom od
polnega v skladu s prejšnjim členom tega zakona.
103. člen
(Komisija za ugotovitev podlage za odpoved
pogodbe o zaposlitvi)
(1) Pri delodajalcu, ki ima najmanj pet
zaposlenih delavcev, ugotovi razloge za odpoved pogodbe o zaposlitvi na podlagi
prvega odstavka prejšnjega člena komisija v sestavi:
-      
predstavnik zavoda,
-      
predstavnik Inšpektorata Republike Slovenije za
delo,
-      
predstavnik zavoda za zaposlovanje,
-      
predstavnik delodajalcev in predstavnik sindikatov.
(2) Ne glede na določbo prejšnjega odstavka
lahko pri delodajalcu, ki ima zaposlenih manj kot pet delavcev ugotavlja
razloge za odpoved pogodbe o zaposlitvi na podlagi prvega odstavka prejšnjega
člena komisija iz prejšnjega odstavka, če tako predlaga zavod, zavod za
zaposlovanje, zavarovanec ali delodajalec.
(3) Komisijo iz prvega odstavka tega člena ter
način njenega dela določi minister, pristojen za delo.
(4) Komisija veljavno odloča, če je prisotna
večina članov. Odločitev komisije je dokončna.
(5) Stroške dela komisije nosi zavod.
104. člen
(Pravice delovnega invalida v primeru
prenehanja delovnega razmerja)
(1) Zavarovanec, ki mu je bila odpovedana
pogodba o zaposlitvi po prvem odstavku 102. člena tega zakona, uveljavi pravice
iz zavarovanja za primer brezposelnosti, po izteku teh pravic, pa pravice po
tem zakonu.
(2) Zavarovanec, ki mu je bila pogodba o
zaposlitvi odpovedana po drugem odstavku 102. člena tega zakona, ne more po
prenehanju delovnega razmerja na podlagi iste invalidnosti uveljaviti nobenih
pravic po tem zakonu.
105. člen
(Poslabšanje invalidnosti)
Zavarovanec iz drugega odstavka 102. člena tega
zakona, ki se mu že ugotovljena invalidnost poslabša ali pri njemu nastane nov
primer invalidnosti tako, da izpolnjuje pogoje za pridobitev nove pravice,
pridobi to pravico, če na dan nastanka spremembe ali nove invalidnosti
izpolnjuje pogoje starosti in pokojninske oziroma zavarovalne dobe, določene s
tem zakonom za pridobitev nove pravice, in sicer ne glede na vzrok nastanka
prve invalidnosti.
106. člen
(Kontrolni pregledi)
(1) Zavarovancu, ki je pridobil pravico na
podlagi invalidnosti, ki je nastala pred dopolnjenim 45. letom starosti, se z
obveznimi kontrolnimi pregledi, ki se opravijo praviloma vsakih pet let,
ponovno ugotavlja invalidnost.
(2) Zavarovancu se lahko določi kontrolni
pregled tudi po dopolnitvi starosti iz prejšnjega odstavka oziroma pred ali po
preteku petletnega roka.
(3) V postopku ugotavljanja invalidnosti se
lahko ugotovi, da kontrolni pregled ni potreben.
8. Povračilo potnih stroškov
107. člen
(Upravičenci)
(1) Zavarovanec ima pravico do povračila potnih
stroškov v zvezi z uveljavljanjem oziroma uživanjem pravic, kadar ga zavod:
-      
napoti ali pokliče v drug kraj zaradi opravljanja
zdravstvenih preiskav in podaje mnenja izvedencev;
-      
napoti v drug kraj zaradi poklicne rehabilitacije.
(2) Pravico do povračila potnih stroškov ima
tudi oseba, ki je določena za spremljanje zavarovanca iz prejšnjega odstavka.
(3) Povračilo potnih stroškov se določi v
znesku stroškov prevoza in stroškov prehrane in namestitve v času potovanja in
bivanja v drugem kraju.
108. člen
(Določitev potnih stroškov)
Zavod s splošnim aktom določi vrsto in način
uporabe prevoznega sredstva, upoštevaje zdravstveno stanje zavarovanca in
dolžino poti, potovalne pogoje in način uveljavljanja povračila potnih stroškov
in znesek povračila stroškov prehrane in namestitve v času potovanja in bivanja
v drugem kraju.
V. poglavje 
Pravice za primer zavarovančeve smrti
1. Pogoji na strani umrlega zavarovanca
109. člen
(Pogoji na strani umrlega zavarovanca)
(1) Vdova, vdovec oziroma drugi zavarovančevi
družinski člani pridobijo pravico do pokojnine po umrlem zavarovancu, če je
umrli zavarovanec:
-      
dopolnil najmanj pet let zavarovalne dobe ali
najmanj deset let pokojninske dobe ali
-      
izpolnil pogoje za pridobitev pravice do starostne
oziroma invalidske pokojnine ali
-      
bil uživalec starostne ali invalidske pokojnine ali
užival pravico na podlagi invalidnosti.
(2) Če je zavarovanec umrl zaradi poškodbe pri
delu ali poklicne bolezni, pridobijo upravičenci pravico do pokojnine po umrlem
zavarovancu ne glede na dopolnjeno pokojninsko dobo zavarovanca.
(3) Pri ugotavljanju pogojev za pridobitev
pravice vdove, vdovca in drugih družinskih članov do pokojnine po umrlem
zavarovancu, ima enake posledice kot smrt tudi pravnomočna odločba o
razglasitvi zavarovanca za pogrešanega.
2. Vdovska pokojnina
110. člen
(Pogoji za pridobitev pravice do vdovske
pokojnine)
(1) Vdovsko pokojnino lahko uveljavi vdova
oziroma vdovec umrlega zavarovanca:
-      
če je do smrti zavarovanca, po katerem ji(mu) gre
pravica, dopolnil(a) starost 53 let;
-      
če je bil(a) do zavarovančeve smrti popolnoma
nezmožen(a) za delo ali je to postal(a) v enem letu po zavarovančevi smrti, ali
-      
če ji(mu) je po zavarovančevi smrti ostal otrok ali
več otrok, ki imajo pravico do družinske pokojnine po umrlem zavarovancu, vdova
oziroma vdovec pa ima do njih dolžnost preživljanja.
(2) Vdova oziroma vdovec, ki postane med
trajanjem pravice do vdovske pokojnine po tretji alinei prejšnjega odstavka
tega člena popolnoma nezmožen(a) za delo, obdrži pravico do vdovske pokojnine,
dokler je takšna nezmožnost podana.
(3) Vdova oziroma vdovec, ki do zavarovančeve
smrti ni dopolnil(a) 53 let starosti, dopolnil(a) pa je 48 let starosti,
pridobi pravico do vdovske pokojnine, ko dopolni 53 let starosti.
(4) Če je umrli zavarovanec v času sklenitve
zakonske zveze že dopolnil starost iz prvega odstavka 36. člena tega zakona,
pridobi vdova oziroma vdovec pravico do vdovske pokojnine le v primeru, če je
imel(a) z umrlim zakoncem skupnega otroka ali pa, če je zakonska zveza trajala
nepretrgoma eno leto.
(5) Določbe prejšnjega odstavka se ne
uporabljajo v primeru, če je bila zakonska zveza razvezana pred dopolnitvijo
starosti iz prvega odstavka 36. člena tega zakona in je bila znova sklenjena po
tem, ko je zavarovanec že dopolnil starost iz prvega odstavka 36. člena tega
zakona.
(6) Vdova oziroma vdovec, ki med trajanjem
pravice do vdovske pokojnine, pridobljene ob pogojih iz druge ali tretje alinee
prvega odstavka tega člena, dopolni 53 let starosti, obdrži pravico do vdovske
pokojnine trajno. Če ji(mu) ta pravica preneha pred dopolnjenim 53. letom, toda
po dopolnjenem 48. letu, jo lahko znova uveljavi, ko dopolni 53 let starosti.
(7) Ne glede na pogoje, določene v prvi alinei
prvega odstavka in v tretjem odstavku tega člena, pridobi pravico do vdovske
pokojnine tudi vdova oziroma vdovec, ki ob zavarovančevi smrti nima lastnosti
zavarovanca: 
-      
če je do zavarovančeve smrti dopolnil(a) starost 48
let;
-      
če do zavarovančeve smrti ni dopolnil(a) starost 48
let, dopolnil(a) pa je 45 let, ko dopolni 48 let starosti.
111. člen
(Rojstvo otroka po očetovi smrti)
Pravico do vdovske pokojnine ima tudi vdova, ki
se ji je zavarovančev otrok rodil najkasneje 300 dni po smrti zavarovanca
oziroma upokojenca. Pravica ji gre od zavarovančeve smrti dalje.
112. člen
(Uživanje vdovske pokojnine v času, ko otrok
služi vojaški rok, opravlja nadomestno civilno službo ali se usposablja za
rezervni sestav policije)
Vdova oziroma vdovec ima pravico do vdovske
pokojnine ob pogojih iz tretje alinee prvega odstavka 110. člena tega zakona
tudi v času, ko se otroku, ki je upravičen do družinske pokojnine, zaradi
služenja vojaškega roka, opravljanja nadomestne civilne službe ali
usposabljanja za rezervni sestav policije, družinska pokojnina ne izplačuje.
113. člen
(Razveza zakonske zveze)
(1) Pravico do vdovske pokojnine ima ob pogojih
iz 110. člena tega zakona tudi zakonec, čigar zakon je bil razvezan, če ima po
sodni odločbi oziroma po sporazumu, pravico do preživnine in jo je užival do
smrti zavarovanca.
(2) Če ima zakonec iz poznejše zakonske zveze
pravico do vdovske pokojnine, pridobi razvezani zakonec iz prejšnjega odstavka
pravico do vdovske pokojnine kot souživalec.
114. člen
(Zunajzakonska skupnost)
Ob pogojih iz 110. člena tega zakona pridobi ob
zavarovančevi smrti pravico do vdovske pokojnine tudi oseba, ki je zadnja tri
leta pred smrtjo zavarovanca živela z zavarovancem v življenjski skupnosti, ki
je po predpisih o zakonski zvezi in družinskih razmerjih v pravnih posledicah
izenačena z zakonsko zvezo, ali je v takšni skupnosti živela z umrlim zadnje
leto pred njegovo smrtjo in je z njim kadarkoli imela skupnega otroka.
3. Družinska pokojnina
115. člen
(Pogoji za pridobitev pravice do družinske
pokojnine)
(1) Po smrti zavarovanca iz 109. člena tega
zakona pridobijo pravico do družinske pokojnine:
-      
otroci (zakonski ali nezakonski ter posvojenci),
-      
pastorki, vnuki in drugi otroci brez staršev, ki
jih je zavarovanec preživljal,
-      
starši (oče in mati, očim in mačeha) in
posvojitelji, ki jih je zavarovanec preživljal,
-      
bratje in sestre, ki jih je zavarovanec preživljal
do svoje smrti in nimajo lastnih sredstev za preživljanje.
(2) V primerih iz druge alinee prejšnjega
odstavka se šteje, da so brez staršev tudi vnuki oziroma drugi otroci, katerih
starši so živi, a so popolnoma nezmožni za delo v smislu 121. člena tega
zakona.
(3) Zavod določi, kdaj se šteje, da je
zavarovanec preživljal družinskega člana.
116. člen
(Otroci)
(1) Otrok ima pravico do družinske pokojnine do
dopolnjenega 15. leta starosti oziroma do konca šolanja, vendar največ do
dopolnjenega 26. leta starosti.
(2) Ne glede na določbo 20. člena tega zakona
ima pravico do družinske pokojnine otrok, ki je po tem členu obvezno zavarovan.
(3) Otrok, ki je po dopolnjenem 15. letu
starosti prijavljen pri zavodu za zaposlovanje, ima pravico do družinske
pokojnine najdlje do dopolnjenega 18. leta starosti pod pogojem, da je
prijavljen pri zavodu za zaposlovanje in izpolnjuje obveznosti po predpisih o
zaposlovanju.
(4) Otrok, ki postane popolnoma nezmožen za
delo do starosti, do katere mu je zagotovljena pravica do družinske pokojnine
oziroma do konca šolanja, ima pravico do družinske pokojnine, dokler traja
takšna nezmožnost.
(5) Otrok, ki postane popolnoma nezmožen za
delo po starosti, do katere mu je zagotovljena pravica do družinske pokojnine
oziroma po končanem šolanju, pridobi pravico do družinske pokojnine, če ga je
zavarovanec oziroma uživalec pravice do svoje smrti preživljal.
117. člen
(Potrdilo o šolanju)
(1) Otrok dokazuje šolanje vsako leto s
potrdilom šole.
(2) Otrok, ki v letu izgube starša ne izpolni
pogojev za vpis v višji letnik šolanja ima pravico do družinske pokojnine do
konca naslednjega šolskega leta.
118. člen
(Prekinitev šolanja)
(1) Če je otrok prekinil šolanje zaradi
bolezni, nosečnosti ali poroda, pridobi oziroma obdrži pravico do družinske
pokojnine tudi med boleznijo ter prekinitvijo zaradi nosečnosti ali poroda do
dopolnjenega 26. leta starosti, pa tudi dlje, vendar največ toliko časa,
kolikor ga je zaradi bolezni, nosečnosti ali poroda izgubil pri šolanju, če je
šolanje nadaljeval pred dopolnjenim 26. letom starosti.
(2) Če je otrok prekinil šolanje zaradi
služenja vojaškega roka, nadomestne civilne službe ali osnovnega usposabljanja
za rezervni sestav policije, ima v primeru, da se šola, pravico do družinske
pokojnine tudi po dopolnjenem 26. letu starosti, vendar največ toliko časa, za
kolikor je prekinil šolanje zaradi služenja vojaškega roka, nadomestne civilne
službe ali osnovnega usposabljanja za rezervni sestav policije.
119. člen
(Starši)
(1) Starši, ki jih je zavarovanec preživljal do
svoje smrti, pridobijo pravico do družinske pokojnine, če so: 
-      
do smrti zavarovanca dopolnili starost 58 let, ali
-      
so bili ob smrti zavarovanca popolnoma nezmožni za
delo.
(2) Če med trajanjem pravice do družinske
pokojnine po drugi alinei prejšnjega odstavka upravičenec dopolni 58 let
starosti, trajno obdrži družinsko pokojnino.
120. člen
(Pogoji, ki jih morajo izpolnjevati bratje in
sestre)
Bratje in sestre umrlega zavarovanca, ki jih je
zavarovanec preživljal do svoje smrti, pridobijo pravico do družinske
pokojnine, če izpolnjujejo pogoje, ki so določeni za otroke ali pogoje, ki so
določeni za starše umrlega zavarovanca.
121. člen
(Popolna nezmožnost za delo)
Za popolno nezmožnost za delo oziroma
pridobivanje, ki je pogoj za pridobitev pravice do družinske oziroma vdovske
pokojnine, velja pri otrocih nezmožnost za samostojno življenje in delo, pri
drugih osebah pa I. kategorija invalidnosti.
4. Odmera vdovske oziroma družinske pokojnine
122. člen
(Osnova za odmero)
(1) Vdovska oziroma družinska pokojnina se
odmeri od starostne ali invalidske pokojnine, ki bi jo zavarovanec pridobil ob
smrti, oziroma od pokojnine, ki je uživalcu pokojnine pripadala ob smrti, in
sicer:
-      
po smrti zavarovanca – od starostne pokojnine, ki
bi jo imel zavarovanec glede na dopolnjeno pokojninsko dobo, če je za
upravičenca ugodnejše, pa od invalidske pokojnine, ki bi jo imel zavarovanec
glede na vzrok smrti. Če je zavarovanec umrl zaradi posledic poškodbe pri delu
ali poklicne bolezni, se osnova za odmero vdovske oziroma družinske pokojnine
določi v višini invalidske pokojnine, ki bi bila zavarovancu odmerjena za 40
let pokojninske dobe (moški) oziroma 38 let pokojninske dobe (ženska), ne glede
na starost. Če je zavarovanec umrl zaradi posledic bolezni ali poškodbe zunaj
dela, se osnova za odmero vdovske oziroma družinske pokojnine določi v višini
invalidske pokojnine, ki bi bila zavarovancu odmerjena glede na dopolnjeno
pokojninsko dobo z upoštevanjem prištete dobe in brez zmanjšanja;
-      
po smrti uživalca starostne pokojnine – od
pokojnine, do katere je imel uživalec pokojnine pravico ob smrti, če je za
upravičenca ugodneje, pa od invalidske pokojnine, ki bi jo dobil uživalec
pokojnine, če bi namesto starostne pokojnine uveljavil invalidsko pokojnino;
-      
po smrti uživalca invalidske pokojnine – od
pokojnine, do katere je imel ta pravico ob smrti;
-      
po smrti zavarovanca, ki je užival pravico na
podlagi invalidnosti po tem zakonu – od invalidske pokojnine, do katere bi imel
pravico, če bi ob smrti izpolnil pogoje za priznanje pravice do invalidske
pokojnine.
(2) Določbe tega zakona o najnižji in najvišji
pokojninski osnovi se upoštevajo tudi za izračun osnove za odmero vdovske in
družinske pokojnine.
(3) Najnižja osnova za odmero vdovske oziroma
družinske pokojnine je pokojnina, odmerjena najmanj v višini 45% pokojninske
osnove umrlega zavarovanca, ne glede na njegovo starost.
123. člen
(Odmera vdovske pokojnine)
(1) Vdovska pokojnina se odmeri v višini 70% od
osnove za odmero družinske pokojnine.
(2) Vdova oziroma vdovec, ki ima poleg pravice
do vdovske pokojnine tudi pravico do starostne ali invalidske pokojnine, lahko
uživa pokojnino, ki si jo sam izbere.
(3) Ne glede na določbo drugega odstavka
tega člena, se lahko vdovi oziroma vdovcu, če je to zanj ugodneje, poleg
starostne ali invalidske pokojnine izplačuje tudi 15% zneska vdovske pokojnine,
ki mu gre po pokojnem zavarovancu ali uživalcu pravic po tem zakonu, vendar
največ do zneska v višini 15% povprečne mesečne pokojnine, izplačane v državi v
predhodnem koledarskem letu.
(4) Ne glede na določbo prejšnjega odstavka
pa se vdovi oziroma vdovcu ne izplača dela vdovske pokojnine oziroma se del
vdovske pokojnine zmanjša tako, da skupno izplačilo lastne in dela vdovske
pokojnine ne presega starostne pokojnine moškega, odmerjene od najvišje
pokojninske osnove za 40 let pokojninske dobe.
(5) Zgornja meja za izplačilo dela vdovske
pokojnine, določena v četrtem odstavku tega člena, se usklajuje po 150.a in
150.b členu tega zakona.
124. člen
(Odmera družinske pokojnine)
(1) Družinska pokojnina se odmeri od osnove,
določene za odmero družinske pokojnine v odstotku, katerega višina je odvisna
od števila družinskih članov.
(2) Če imajo
pravico do družinske pokojnine samo ožji družinski člani (otroci, posvojenci)
ali samo širši družinski člani (pastorki, vnuki in drugi otroci brez staršev,
bratje in sestre, starši in posvojitelji), se družinska pokojnina odmeri v
naslednji višini:


za enega člana

za dva člana

za tri člane

za štiri ali več članov


70%

80%

90%

100%


(3) Če imajo pravico
do družinske pokojnine člani ožje in člani širše družine, se odmeri družinska
pokojnina članom ožje družine v višini, določeni v prejšnjem odstavku, članom
širše družine pa pripada ostanek osnove za odmero družinske pokojnine.
125. člen
(Obojestranska sirota)
(1) Otrokom, ki izgubijo oba roditelja –
zavarovanca, pripada poleg družinske pokojnine po enem roditelju tudi 30% od
osnove za odmero družinske pokojnine po drugem roditelju, za vsakega otroka,
vendar skupno največ 100% osnove za odmero družinske pokojnine po drugem
roditelju.
(2) Skupen znesek družinske pokojnine in dela
družinske pokojnine, določenega po prejšnjem odstavku tega člena, ne more
presegati zneska družinske pokojnine, odmerjene od starostne pokojnine moškega
za 40 let pokojninske dobe, odmerjene od najvišje pokojninske osnove,
uveljavljene pri polni starosti.
126. člen
(Odmera vdovske in družinske pokojnine)
Če družinski člani izpolnjujejo pogoje za
priznanje vdovske in družinske pokojnine, se vdovska pokojnina odmeri:
-      
v sorazmernem delu družinske pokojnine, odmerjene
od osnove v odstotku, določenem glede na število družinskih članov v drugem
odstavku 124. člena tega zakona, med katere se šteje tudi vdova oziroma vdovec,
če so do pokojnin upravičeni vdova oziroma vdovec in ožji družinski člani, ali
-      
v višini določeni v prvem odstavku 123. člena tega
zakona, če so do pokojnine upravičeni vdova oziroma vdovec in širši družinski
člani – širšim družinskim članom pripada ostanek osnove za odmero družinske
pokojnine – ali
-      
v sorazmernem delu družinske pokojnine, odmerjene
od osnove v odstotku, določenem glede na število družinskih članov v drugem
odstavku 124. člena tega zakona, med katere se šteje tudi vdova oziroma vdovec,
če so do pokojnine upravičeni vdova oziroma vdovec in ožji družinski člani –
širšim družinskim članom pripada ostanek osnove za odmero družinske pokojnine.
5. Odpravnina in oskrbnina
127. člen
(Upravičenci)
Vdova ali vdovec, ki po zakončevi smrti ni
pridobil pravice do vdovske pokojnine, ker ni izpolnjeval posebnih pogojev iz
110. člena tega zakona, pridobi pravico do odpravnine oziroma oskrbnine.
128. člen
(Odpravnina)
(1) Pravico do odpravnine ima vdova ali vdovec,
ki ni zavarovan po tem zakonu.
(2) Odpravnina gre vdovi oziroma vdovcu v
višini šestmesečnega zneska vdovske pokojnine, ki bi mu šla, če bi imel pravico
do vdovske pokojnine.
(3) Odpravnina se prične izplačevati od prvega
dne naslednjega meseca po zakončevi smrti, izplača pa se v šestih mesečnih
obrokih.
(4) Vdovi oziroma vdovcu se ustavi izplačevanje
odpravnine z dnem, ko izpolni pogoje za starostno, invalidsko ali vdovsko
oziroma družinsko pokojnino, oziroma z dnem, ko vstopi v zavarovanje po tem
zakonu, ali če sklene novo zakonsko zvezo oziroma živi v zunajzakonski
skupnosti.
129. člen
(Oskrbnina)
(1) Vdova oziroma vdovec ima pravico do
oskrbnine po prenehanju izplačevanja odpravnine, če se je v 30 dneh od dneva
izgube pravice do odpravnine prijavil pri zavodu za zaposlovanje in če
izpolnjuje premoženjske pogoje za pridobitev pravice do varstvenega dodatka po posebnem zakonu.
(2) Pravico do oskrbnine ima tudi vdova oziroma
vdovec, ki je izgubil pravico do vdovske pokojnine, ker še ni dopolnil 53 let
starosti, če se je v 30 dneh od dneva izgube pravice do vdovske pokojnine,
prijavil pri zavodu za zaposlovanje.
130. člen
(Odmera oskrbnine)
(1) Oskrbnina znaša toliko, kolikor bi znašala
vdovska pokojnina vendar največ toliko kot znaša osnova iz 57. člena tega
zakona.
(2) Vdova oziroma vdovec ima pravico do
oskrbnine najdlje 24 mesecev po prenehanju izplačevanja odpravnine oziroma
vdovske pokojnine.
(3) Vdova oziroma vdovec izgubi pravico do oskrbnine
v primerih iz četrtega odstavka 128. člena tega zakona, v primeru, če ne
izpolnjuje več premoženjskih pogojev za pridobitev pravice do varstvenega
dodatka po posebnem zakonu in v
primeru, če neupravičeno ne izpolnjuje več obveznosti, določenih s predpisi o
zaposlovanju.
131. člen
(Izplačevanje in usklajevanje)
Odpravnina in oskrbnina se usklajujeta in
izplačujeta na enak način kot pokojnine.
VI. poglavje 
Varstveni dodatek
132. člen
(črtan)
133. člen
(črtan)
134. člen
(črtan)
135. člen
(črtan)
136. člen
(črtan)
136.a člen
(črtan)
VI.a poglavje
Letni dodatek
136.b člen
(Določitev zneska letnega dodatka)
(1) Letni dodatek se določi v dveh
različnih višinah tako, da prejmejo:
-      
višji znesek uživalci pokojnin, katerih
pokojnina je v mesecu izplačila letnega dodatka enaka ali nižja od zneska
osnove iz 57. člena tega zakona;
-      
nižji znesek uživalci pokojnin, katerih
pokojnina v mesecu izplačila letnega dodatka presega znesek osnove iz 57. člena
tega zakona;
-      
nižji znesek uživalci nadomestil iz
invalidskega zavarovanja, po Zakonu o pokojninskem in invalidskem zavarovanju
(Uradni list RS, št. 12/92, 5/94, 7/96 in 54/98; ZPIZ), veljavnem do vključno
31. 12. 1999 ter uživalci delne invalidske pokojnine, nadomestila za čas
poklicne rehabilitacije, začasnega nadomestila in nadomestila za invalidnost.
(2) Uživalcem denarnih prejemkov iz tretje
alinee prejšnjega odstavka se letni dodatek izplača, če ne prejemajo plače
oziroma niso vključeni v obvezno zavarovanje, ali pa so vključeni v obvezno
zavarovanje in so zdravstveno zavarovani kot uživalci pravice iz invalidskega
zavarovanja.
(3) Letni dodatek se ne izplača uživalcem
delne invalidske pokojnine iz 58. člena in pokojnine iz drugega odstavka 178.
člena tega zakona.
136.c člen
(Določitev sorazmernega dela letnega
dodatka)
Uživalcem pokojnin, katerim se pokojnina po
določbah mednarodnih sporazumov o socialni varnosti izplačuje v sorazmernem
delu, uživalcem družinskih oziroma vdovskih pokojnin, katerim se družinska
oziroma vdovska pokojnina izplačuje ločeno, se znesek letnega dodatka, določen
v prejšnjem členu, izplača v sorazmernem delu.
136.č člen
(Odmera letnega dodatka v letu uveljavitve
ali prenehanja prejemkov)
(1) Uživalcem pokojnine oziroma nadomestila
iz prvega odstavka 136.b člena tega zakona, ki pravico do prejemkov pridobijo v
tekočem letu, se letni dodatek izplača v sorazmernem delu (po dvanajstinah),
izračunanem glede na čas trajanja pravice do pokojnine oziroma nadomestila v
tem letu, pod pogojem, da v tem letu niso prejeli regresa za letni dopust ali
so ga prejeli le v sorazmernem delu.
(2) Na enak način se izplača letni dodatek
tudi upravičencem, ki jim pravica do pokojnine oziroma nadomestila preneha do
konca meseca, v katerem se izplača letni dodatek. Kot mesec uživanja prejemka
se šteje mesec, v katerem jo je upravičenec prejemal najmanj 15 dni.
136.d člen
(Rok za izplačilo)
(1) Letni dodatek se izplača skupaj z
izplačilom rednih pokojnin za mesec maj. Zavod lahko s soglasjem ministra,
pristojnega za finance, v izjemnih primerih izplača letni dodatek v dveh obrokih
oziroma kasneje.
(2) V primeru, da je pravica do pokojnine
oziroma nadomestila priznana po roku iz prejšnjega odstavka, se letni dodatek
upravičencem izplača skupaj z izplačilom prve pokojnine oziroma prvega
nadomestila.
(3) Razlika med zneski iz prvega odstavka
tega člena in zneski dodatka za rekreacijo, ki so bili v letu 2005 že izplačani
pred uveljavitvijo tega zakona, se izplača najkasneje ob koncu prvega meseca po
mesecu, v katerem začne veljati ta zakon.
VII. poglavje 
Dodatek za pomoč in postrežbo
137. člen
(Upravičenci)
Pravico do dodatka za pomoč in postrežbo imajo
uživalci starostne, invalidske, vdovske ali družinske pokojnine s stalnim
prebivališčem v Republiki Sloveniji, ki jim je za osnovne življenjske potrebe
neogibna stalna pomoč in postrežba drugega.
138. člen
(Upravičenci – aktivni zavarovanci)
(1) Pravico do dodatka za pomoč in postrežbo
imajo tudi zavarovanci, ki so sklenili delovno razmerje ali začeli opravljati
samostojno poklicno dejavnost kot slepi ali slabovidni opredeljeni v 2. skupini
definicije slepote (v nadaljevanju: slabovidni), zavarovanci, ki postanejo med
delovnim razmerjem ali opravljanjem samostojne poklicne dejavnosti slepi ali
slabovidni, ter nepokretni zavarovanci, ki so zaposleni primerno svojim
delovnim zmožnostim, vendar najmanj s polovico polnega delovnega časa, če
nimajo pravice do dodatka za pomoč in postrežbo po kakšni drugi podlagi.
(2) Osebe iz prejšnjega odstavka obdržijo
pravico do dodatka za pomoč in postrežbo tudi po prenehanju delovnega razmerja,
če jim je delovno razmerje prenehalo brez lastne volje ali krivde oziroma če pridobijo pravico do pokojnine.
(3) Za nepokretnega se šteje zavarovanec, pri
katerem je zmožnost premikanja zmanjšana najmanj za 70%.
(4) Pravico do dodatka za pomoč in postrežbo
imajo tudi osebe, ki so kot uživalci pokojnine oslepele.
(5) Pravico do dodatka za pomoč in postrežbo
imajo tudi slepe osebe, ki so zdravstveno zavarovane po drugem zavarovancu
zavoda oziroma po upokojencu.
(6) Zavarovanci, pri katerih je zmožnost
premikanja zmanjšana najmanj za 70% in niso v delovnem razmerju, pridobijo
pravico do dodatka za pomoč in postrežbo tudi, če so pridobili pravico do
poklicne rehabilitacije. Dodatek za pomoč in postrežbo gre tem zavarovancem od
dneva nastopa poklicne rehabilitacije.
139. člen
(Opravljanje osnovnih življenjskih potreb)
(1) Pomoč in postrežba je uživalcu pokojnine
neogibno potrebna za opravljanje vseh osnovnih življenjskih potreb, kadar
zaradi trajnih sprememb v zdravstvenem stanju ne more zadovoljevati osnovnih
življenjskih potreb, ker se niti ob osebnih prizadevanjih in ob pomoči
ortopedskih pripomočkov ne more samostojno gibati v stanovanju in izven njega,
samostojno hraniti, oblačiti in slačiti, se obuvati in sezuvati, skrbeti za
osebno higieno, kakor tudi ne opravljati drugih življenjskih opravil, neogibno
potrebnih za ohranjanje življenja.
(2) Pomoč in postrežba je uživalcu pokojnine
neogibno potrebna za opravljanje večine osnovnih življenjskih potreb, kadar
zaradi trajnih sprememb v zdravstvenem stanju ne more zadovoljevati večine
osnovnih življenjskih potreb iz prejšnjega odstavka ali kadar kot težji
psihiatrični bolnik v domači negi potrebuje stalno nadzorstvo.
140. člen
(Ugotavljanje in določanje pogojev)
(1) Mnenje o tem, ali je upravičencu potrebna
stalna pomoč in postrežba za opravljanje vseh ali pa le večine življenjskih
potreb, da je slep ali slaboviden, oziroma, da mu je potrebno stalno
nadzorstvo, ali da je zmožnost premikanja zmanjšana za 70%, da invalidska
komisija ali drug izvedenec zavoda.
(2) Kriterije in merila, kdaj se šteje, da je
zmožnost premikanja zavarovanca znižana najmanj za 70%, ali kdaj je zavarovancu
potrebno stalno nadzorstvo, določi zavod.
141. člen
(Odmera dodatka za pomoč in postrežbo)
(1) Dodatek za pomoč in postrežbo se
upravičencu, ki mu je stalna pomoč in postrežba neogibno potrebna za
opravljanje vseh osnovnih življenjskih potreb, ter slepim in nepokretnim osebam
iz 138. člena tega zakona odmeri v višini najmanj 70% zneska osnove iz 57.
člena tega zakona.
(2) Dodatek za pomoč in postrežbo pri
opravljanju večine osnovnih življenjskih potreb ter za slabovidne se odmeri v
višini polovice zneska iz prejšnjega odstavka.
(3) Za nekatere najtežje prizadete kategorije
upravičencev iz prvega odstavka tega člena lahko zavod s sklepom določi tudi
višji znesek dodatka za pomoč in postrežbo od tistega, ki je določen v prvem
odstavku tega člena. Kriterije za določitev upravičencev do višjega zneska
dodatka za pomoč in postrežbo določi minister, pristojen za zdravstvo.
142. člen
(Izbira)
Če pridobi upravičenec pravico do dodatka za
pomoč in postrežbo po tem zakonu in pravico do tega dodatka po drugih
predpisih, lahko uživa le tisto od obeh pravic, ki si jo sam izbere.
VIII. poglavje 
Invalidnina
143. člen
(Telesna okvara)
(1) Telesna okvara je podana, če nastane pri
zavarovancu izguba, bistvenejša poškodovanost ali znatnejša onesposobljenost
posameznih organov ali delov telesa, kar otežuje aktivnost organizma in zahteva
večje napore pri zadovoljevanju življenjskih potreb, ne glede na to, ali ta
okvara povzroča invalidnost ali ne.
(2) Zavarovanec, pri katerem nastane telesna
okvara med zavarovanjem, pridobi pravico do denarnega nadomestila za to okvaro
(v nadaljnjem besedilu: invalidnina) ob enakih pogojih glede pokojninske dobe,
ki veljajo za pridobitev pravice do invalidske pokojnine.
(3) Vrste telesnih okvar, na podlagi katerih se
pridobi pravica do invalidnine, in odstotke teh okvar določi minister,
pristojen za delo, po predhodnem mnenju ministra, pristojnega za zdravstvo.
144. člen
(Pridobitev pravice do invalidnine)
(1) Pravico do invalidnine pridobi zavarovanec
za telesno okvaro, ki je posledica:
-      
poškodbe pri delu ali poklicne bolezni, če znaša
telesna okvara najmanj 30%, ne glede na dopolnjeno pokojninsko dobo;
-      
bolezni ali poškodbe izven dela, če znaša telesna
okvara najmanj 50%, in če ima zavarovanec ob nastanku telesne okvare dopolnjeno
pokojninsko dobo, ki je določena za pridobitev pravice do invalidske pokojnine,
ne glede na to ali telesna okvara povzroča invalidnost ali ne.
(2) Pravico do invalidnine pridobi zavarovanec
ne glede na to, ali uživa tudi kakšno drugo pravico po tem zakonu.
(3) Zavarovanec ne pridobi pravice do
invalidnine za telesno okvaro, ki jo je imel pred vključitvijo v zavarovanje,
če pa se takšna telesna okvara poslabša med trajanjem zavarovanja, se odmeri
invalidnina samo za telesno okvaro, ki jo predstavlja poslabšanje.
(4) Izjemoma pridobi zavarovanec, ki je imel
pred vključitvijo v zavarovanje poškodovano oko, uho, roko, nogo ali drug parni
organ, pa si pozneje poškoduje še drug enak organ, pravico do invalidnine za
telesno okvaro obeh organov.
145. člen
(Stopnje telesnih okvar)
(1) Telesne okvare
se glede na težo razvrščajo v naslednjih osem stopenj:


Stopnja

Telesna okvara %


1. stopnja

100


2. stopnja

90


3.
  stopnja

80


4.
  stopnja

70


5.
  stopnja

60


6.
  stopnja

50


7.
  stopnja

40


8.
  stopnja

30


(2) Invalidnina
se odmeri glede na stopnjo in vzrok nastanka telesne okvare v času njenega
nastanka.
146. člen
(Odmera invalidnine)
(1) Invalidnina,
ki je posledica poškodbe pri delu ali poklicne bolezni, se odmeri od zneska
osnove iz 57. člena tega zakona in znaša:


Za telesno okvaro

Odstotek od zneska osnove iz 57. člena


1. stopnja

24


2. stopnja

22


3.
  stopnja

20


4.
  stopnja

18


5.
  stopnja

16


6.
  stopnja

14


7.
  stopnja

12


8.
  stopnja

10


(2) Invalidnina,
ki je posledica bolezni ali poškodbe izven dela, znaša 70% zneska, določenega
za telesno okvaro iste stopnje, ki je posledica poškodbe pri delu ali poklicne
bolezni.
147. člen
(Odmera invalidnine pri mešanih vzrokih
telesne okvare)
Če je telesna okvara, na podlagi katere pridobi
zavarovanec pravico do invalidnine, deloma posledica poškodbe pri delu ali
poklicne bolezni, deloma pa posledica bolezni ali poškodbe izven dela, se
invalidnina odmeri v skupnem znesku glede na ugotovljeno skupno stopnjo telesne
okvare. Znesek invalidnine se določi sorazmerno glede na vpliv posameznega
vzroka na skupen odstotek telesne okvare.
148. člen
(Poslabšanje telesne okvare)
(1) Uživalcu invalidnine se upošteva poznejše
poslabšanje telesne okvare za priznavanje višje stopnje telesne okvare.
(2) Če se pri zavarovancu, ki je imel prej
telesno okvaro pod 30% oziroma pod 50%, ta okvara toliko poslabša, da znaša 30%
oziroma 50% ali več, pridobi zavarovanec pravico do invalidnine, če ob
poslabšanju telesne okvare izpolnjuje pogoje za priznanje te pravice.
(3) Nova stopnja telesne okvare se v primerih
iz prejšnjih dveh odstavkov določi na podlagi skupne telesne okvare.
149. člen
(Izbira med invalidninami po različnih
predpisih)
Če ima zavarovanec za isti primer telesne
okvare pravico do invalidnine po tem zakonu in pravico do invalidnine po drugih
predpisih, lahko uživa le tisto od obeh pravic, ki si jo izbere.
IX. poglavje 
Usklajevanje pokojnin
150. člen
(Usklajevanja pokojnin)
(1) Pokojnine se usklajujejo glede na rast
zneska povprečne mesečne plače, izplačane zaposlenim pri pravnih osebah, ki ga
Statistični urad RS objavlja v Uradnem listu RS (v nadaljnjem besedilu:
povprečna plača).
(2) Osnova za uskladitev pokojnin je
pokojnina, ki upravičencu pripada za mesec pred mesecem, v katerem se izvede
uskladitev oziroma ob odmeri, če je odmerjena v mesecu izvedbe uskladitve.
(3) Uskladitev pokojnin iz prvega odstavka
tega člena velja od 1. januarja leta, v katerem se opravi uskladitev.
150.a člen
(Redna letna uskladitev pokojnin)
(1) Pri izplačilu pokojnin za februar se pokojnine
uskladijo največ za toliko odstotkov, za kolikor je povprečna plača za preteklo
koledarsko leto porasla v primerjavi s povprečno plačo za koledarsko leto pred
tem.
(2) Pri izračunu odstotka uskladitve
pokojnin v februarju se upošteva odstotek uskladitve pokojnin, ki je bila v
skladu s 150.b člena tega zakona opravljena v novembru preteklega leta. Izračun
odstotka uskladitve se opravi tako, da se povprečno plačo za obdobje
januar–december preteklega leta deli s povprečno plačo za obdobje januar–september
tega leta.
(3) Odstotki uskladitve pokojnin v
obdobjih, določenih s tem členom, se izračunavajo na podlagi sprememb najnižje
pokojninske osnove, veljavne v teh obdobjih.
150.b člen
(Uskladitev pokojnin glede na rast plač v
tekočem letu)
(1) Pri izplačilu pokojnin za november se
pokojnine uskladijo za toliko odstotkov, za kolikor je povprečna plača za
obdobje januar–september tekočega leta porasla v primerjavi s povprečno plačo
za obdobje januar–december predhodnega leta.
(2) Pokojnine se po prejšnjem odstavku
uskladijo največ za toliko odstotkov, da povprečen mesečni porast najnižje
pokojninske osnove, veljavne v tekočem letu, po opravljeni februarski in
novembrski uskladitvi, v primerjavi z mesečnim povprečjem te osnove, veljavne v
preteklem letu, ne preseže z jesensko napovedjo ocenjenega porasta povprečne
plače, za obdobje januar–december tekočega leta v primerjavi z njenim
povprečjem za obdobje januar–december preteklega leta.
151. člen
(Preračun pokojnin, uveljavljenih v različnih
obdobjih)
(1) Pri izvedbi prve uskladitve iz prejšnjega člena
v vsakem tekočem letu se za zagotovitev enakopravnega položaja med upokojenci,
ki so se upokojili v različnih obdobjih, opravi uskladitev med pokojninami,
uveljavljenimi v tekočem letu in pred tem uveljavljenimi pokojninami.
(2) Odstotek uskladitve se določi tako, da se
primerjata odmerni stopnji za 40 let pokojninske dobe moškemu v tekočem
koledarskem letu in predhodnem letu.
(3) Uskladitev po prvem odstavku tega člena se
nanaša na vse uveljavljene pokojnine, ki bi glede na dopolnjeno pokojninsko
dobo presegale novo uveljavljene pokojnine z enako pokojninsko dobo.
(4) Način uskladitve pokojnin po prejšnjih
odstavkih določi zavod.
(5) Uskladitve pokojnin po določbah tega člena
in prejšnjega člena, opravi zavod.
152. člen
(Omejitev preračuna pokojnin)
Kadar se v posameznem koledarskem letu plače
povečajo manj od porasta življenjskih stroškov, se pokojnine ne glede na
določbo prejšnjega člena povečajo za porast povprečne plače.
153. člen
(prenehal veljati)
ČETRTI DEL 
PRAVICA DO POKOJNINE POD UGODNEJŠIMI POGOJI
154. člen
(Omejitev znižanja upokojitvenih pogojev po
posebnih predpisih)
(1) Posamezne kategorije zavarovancev lahko v
primerih in na način, določen v posebnih zakonih, izjemoma pridobivajo in
uveljavljajo pravico do pokojnine pod ugodnejšimi pogoji.
(2) Ne glede na določbe zakonov iz prejšnjega
odstavka, zavarovanec ne more uveljaviti starostne pokojnine pred dopolnitvijo
55 let starosti in 35 let pokojninske dobe (moški) oziroma 53 let starosti in 33
let pokojninske dobe (ženske).
155. člen
(Zagotavljanje sredstev za pokojnine,
uveljavljene pod ugodnejšimi pogoji)
(1) Sredstva za povečane obveznosti
pokojninskega in invalidskega zavarovanja, ki nastajajo zaradi pridobivanja in
uveljavljanja pravic do starostne pokojnine pod ugodnejšimi pogoji, zagotavlja
Republika Slovenija iz proračuna.
(2) Sredstva iz prejšnjega odstavka se določijo
v višini razlike med dajatvijo, priznano in odmerjeno po splošnih predpisih,
ter dajatvijo, priznano in odmerjeno po ugodnejših pogojih; v to razliko se
vštevajo tudi vsi prispevki od teh dajatev in sorazmerni del stroškov odmere in
izplačevanja dajatev.
(3) Če zavarovanec ne izpolnjuje pogojev za pridobitev
pravice do pokojnine po splošnih predpisih, celotna sredstva za to pokojnino,
vključno s prispevki, stroški odmere in izplačevanja te dajatve, zagotavlja
Republika Slovenija iz proračuna.
PETI DEL 
PRIDOBITEV, UŽIVANJE IN IZGUBA PRAVIC
156. člen
(Pridobitev pravic)
(1) Zavarovanec pridobi pravico iz obveznega
zavarovanja z dnem, ko so izpolnjeni pogoji za pridobitev pravice.
(2) Pogoj za pridobitev pravice do pokojnine je
prenehanje obveznega zavarovanja, razen za vajence in osebe iz drugega odstavka
34. člena tega zakona.
(3) Kmet pridobi pravico do pokojnine po tem
zakonu, ko odda kmetijo prevzemniku, jo proda ali odda v dolgoročni najem. V
primeru, ko kmet na podlagi javno objavljene ponudbe za prodajo ali zakup
kmetijskih zemljišč ali gozdov ne more predati kmetije prevzemniku, proti
plačilu cene oziroma zakupnine, ki ustreza ugotovljeni vrednosti po predpisih o
prednostni pravici do nakupa oziroma zakupa kmetijskih zemljišč, se šteje pogoj
predaje kmetije za izpolnjenega.
(4) Podrobnejše pogoje za predajo kmetije
skladno s prejšnjim odstavkom določi minister, pristojen za kmetijstvo.
(5) Pravice na podlagi invalidnosti, telesne
okvare ali potrebe po stalni pomoči in postrežbi pridobi zavarovanec z dnem
nastanka invalidnosti ali telesne okvare oziroma z dnem nastanka potrebe po
stalni pomoči in postrežbi.
157. člen
(Začetek izplačevanja)
(1) Pokojnina pripada uživalcu od prvega
naslednjega dne po prenehanju zavarovanja.
(2) Osebi, ki ob uveljavitvi pravice ni
zavarovana, se pokojnina izplačuje od prvega dne naslednjega meseca po vložitvi
zahteve in največ za šest mesecev nazaj.
158. člen
(Izplačevanje delne invalidske pokojnine in
denarnih nadomestil)
Delna invalidska pokojnina, denarna nadomestila
v zvezi s pravico do poklicne rehabilitacije in pravico do premestitve ter
nadomestilo za invalidnost se zavarovancem v delovnem razmerju oziroma
zavarovancem, ki so vključeni v obvezno zavarovanje, izplačujejo za dneve dela
in za druge dneve, za katere imajo po posebnih predpisih pravico do nadomestila
za čas odsotnosti z dela.
159. člen
(Izplačevanje delne invalidske pokojnine)
(1) Delna invalidska pokojnina se izplačuje od
dneva pričetka dela s krajšim delovnim časom od polnega vse dokler zavarovanec
opravlja delo z delovnim časom, ki ustreza njegovi delovni zmožnosti.
(2) Delna invalidska pokojnina odmerjena po
prvi alinei tretjega odstavka 93. člena tega zakona, se izplačuje od dneva pričetka
dela s krajšim delovnim časom od polnega na drugem delovnem mestu vse dokler
zavarovanec opravlja delo z delovnim časom, ki ustreza njegovi delovni
zmožnosti.
(3) Delna invalidska pokojnina, odmerjena po
drugi alinei tretjega odstavka in po petem odstavku 93. člena tega zakona se
izplačuje od prvega naslednjega dne po prenehanju delovnega razmerja oziroma
zavarovanja, dokler se zavarovanec ponovno ne vključi v obvezno zavarovanje.
160. člen
(Izplačevanje delne invalidske pokojnine in
nadomestila za invalidnost brezposelnim zavarovancem)
(1) Delna invalidska pokojnina, odmerjena po
šestem odstavku 93. člena tega zakona in nadomestilo za invalidnost v primeru
prve alinee prvega odstavka 94. člena tega zakona, se izplačujeta:
-      
zavarovancu iz 22. člena tega zakona od prvega
naslednjega dne po prenehanju prejemanja nadomestila za primer brezposelnosti,
-      
zavarovancu iz 29. člena tega zakona od prvega dne
naslednjega meseca po vložitvi zahteve za priznanje pravic iz invalidskega
zavarovanja in še za šest mesecev nazaj, vendar največ od nastanka
invalidnosti.
(2) Določba prvega odstavka tega člena se
smiselno uporablja tudi v primeru prvega odstavka 104. člena tega zakona.
161. člen
(Izplačevanje nadomestila za invalidnost)
Nadomestilo za invalidnost se izplačuje v
primerih iz druge in tretje alinee prvega odstavka 94. člena tega zakona od
dneva prenehanja delovnega razmerja oziroma obveznega zavarovanja – dokler se
zavarovanec ponovno ne zaposli oziroma vključi v obvezno zavarovanje, oziroma
od pričetka dela na drugem delovnem mestu, dokler ima zavarovanec sklenjeno
delovno razmerje oziroma je obvezno zavarovan.
162. člen
(Izplačevanje delne invalidske pokojnine in
nadomestil zavarovancem, ki jim je prenehalo delovno razmerje zaradi
invalidnosti)
Delna invalidska pokojnina in nadomestilo za
invalidnost se v primeru iz tretjega odstavka 159. člena, 160. člena in 161.
člena tega zakona izplačujeta za čas, ko je zavarovanec prijavljen zavodu za
zaposlovanje in izpolnjuje obveznosti po predpisih o zaposlovanju.
163. člen
(Trajanje pravic na podlagi invalidnosti)
(1) Na podlagi invalidnosti in telesne okvare
pridobljene pravice trajajo, dokler traja stanje invalidnosti oziroma telesne
okvare, na podlagi katere je bila pridobljena pravica, razen v primerih izgube
ali omejitve uživanja pravic, določenih s tem zakonom.
(2) Če nastanejo v stanju invalidnosti ali
telesne okvare spremembe, zaradi katerih določena pravica preneha ali se
spremeni, ta pravica preneha ali se spremeni s prvim dnem naslednjega meseca po
nastanku spremembe.
(3) Ne glede na določbo prejšnjega odstavka se
uživalcu invalidske pokojnine in uživalcu denarnih nadomestil iz invalidskega
zavarovanja, ki se izplačujejo za čas brezposelnosti, ki se mu je zdravstveno
stanje toliko izboljšalo, da je po mnenju invalidske komisije postal znova
zmožen za delo, invalidska pokojnina in denarna nadomestila izplačujejo, vse
dokler mu ni zagotovljena ustrezna zaposlitev, če se v 30 dneh po prejemu odločbe
o prenehanju pravice do denarnih dajatev prijavi pri zavodu za zaposlovanje.
(4) Uživalec denarnega nadomestila iz
invalidskega zavarovanja, ki se zaposli za krajši delovni čas od delovnega časa,
ki ustreza njegovi preostali delovni zmožnosti, ne glede na to, da je vključen
v obvezno zavarovanje, obdrži nadomestilo tudi po zaposlitvi, in sicer v
sorazmernem delu. Sorazmerni del nadomestila se izračuna tako, da se
pripadajoče nadomestilo v času, ko je uživalec zaposlen s krajšim delovnim
časom od polnega, zmanjša za:
-      
12,5%, ko dela uživalec 1 uro na dan,
-      
25%, ko dela uživalec 2 uri na dan,
-      
37,5%, ko dela uživalec 3 ure na dan,
-      
50%, ko dela uživalec 4 ure na dan,
-      
62,5%, ko dela uživalec 5 ur na dan,
-      
75%, ko dela uživalec 6 ur na dan,
-      
87,5%, ko dela uživalec 7 ur na dan.
163.a člen
(Izplačevanje prejemkov iz invalidskega
zavarovanja uživalcem, ki ne pridejo na kontrolni pregled)
(1) Zapadli mesečni zneski prejemkov,
pridobljeni iz invalidskega zavarovanja, se ne izplačajo uživalcu, ki brez
upravičenega razloga ne pride v določenem roku na pregled, na katerem naj bi se
znova ugotovilo stanje invalidnosti ali stopnja telesne okvare.
(2) Po prejšnjem odstavku zadržani mesečni
zneski se izplačajo uživalcu, ki pride na pregled, v enem mesecu od dneva, ki
je bil določen za pregled.
(3) Uživalcu, ki pride na pregled po
preteku enomesečnega roka, se zadržani mesečni zneski prejemkov ne izplačajo,
novi prejemki pa se mu izplačujejo od prvega dne naslednjega meseca po tem, ko
se je zglasil na pregledu.
164. člen
(Pridobitev pravice do vdovske oziroma
družinske pokojnine po upokojencu)
Vdovi, vdovcu ali drugemu družinskemu članu, ki
je uveljavil pravico do vdovske oziroma družinske pokojnine po uživalcu
starostne ali invalidske pokojnine, se izplačuje pokojnina pod pogoji iz 157.
člena tega zakona od prvega dne naslednjega meseca po prenehanju izplačevanja
starostne ali invalidske pokojnine umrlemu.
165. člen
(Delitev družinske pokojnine)
(1) Če imajo pravico do družinske pokojnine
samo člani ožje družine ali samo člani širše družine, pa nekateri od njih
živijo ločeno, se na zahtevo upravičencev družinska pokojnina deli na enake
dele.
(2) Če imajo pravico do družinske pokojnine
tako člani ožje družine kot tudi člani širše družine, nekateri od njih pa
živijo ločeno, se družinska pokojnina najprej razdeli na del, ki gre članom
ožje družine, in na del, ki gre članom širše družine, nato pa se vsak del
razdeli naprej na enake dele, glede na število upravičencev.
(3) Če imajo družinski člani pravico do
družinske in vdovske pokojnine, se družinska pokojnina razdeli na enake dele,
glede na število družinskih članov.
166. člen
(Sprememba števila souživalcev družinske
pokojnine)
(1) Če uživa družinsko pokojnino dvoje ali več
družinskih članov, pa kateremu od njih ta pravica preneha oziroma se mu
izplačilo družinske pokojnine ustavi, se ostalim članom ponovno odmeri
pokojnina.
(2) Če imajo družinski člani pravico do
družinske in vdovske pokojnine, pa kateremu od njih ta pravica preneha oziroma
se mu izplačilo pokojnine ustavi, se ostalim družinskim članom pokojnina
ponovno odmeri.
(3) Pokojnina odmerjena po prejšnjih dveh
odstavkih gre upravičencu od dneva, od katerega nekomu od njih preneha pravica
do pokojnine.
167. člen
(Sorazmerni del pokojnine)
(1) Uživalcem pokojnin po mednarodnih
sporazumih o socialni varnosti, ki prejemajo pokojnino v sorazmernem delu, in
ki uživajo tudi pravice do drugih denarnih prejemkov iz obveznega zavarovanja,
gredo ti prejemki v delu, ki ustreza sorazmernemu delu pokojnine.
(2) Določba prejšnjega odstavka ne velja za
invalidnino.
168. člen
(črtan)
169. člen
(Pridobitev pravice in pričetek izplačevanja
dodatka za pomoč in postrežbo)
(1) Pravica do dodatka za pomoč in postrežbo
gre zavarovancu od dne, ko je nastala potreba po pomoči in postrežbi in traja,
dokler je takšna potreba podana. Dodatek za pomoč in postrežbo se izplačuje
največ od prvega dne naslednjega meseca po vložitvi zahteve in še za šest
mesecev nazaj.
(2) Zavarovancu, ki je sklenil delovno
razmerje kot slep ali je oslepel v času zavarovanja, gre dodatek za pomoč in
postrežbo od vstopa v delovno razmerje oziroma od takrat, ko je oslepel, vendar
se izplača največ od prvega dne naslednjega meseca po vložitvi zahteve in še za
šest mesecev nazaj.
(3) Določbe prejšnjega odstavka se smiselno
uporabljajo tudi za nepokretne zavarovance, ki jim je po tem zakonu zagotovljen
dodatek za pomoč in postrežbo.
(4) Osebam iz petega odstavka 138. člena
tega zakona gre dodatek za pomoč in postrežbo od prvega dne naslednjega meseca
po vložitvi zahteve.
(5) Vse spremembe, ki vplivajo na višino
oziroma obseg pravice do dodatka za pomoč in postrežbo, učinkujejo od prvega
dne naslednjega meseca po nastanku spremembe, vendar se novi znesek izplača
največ od prvega dne naslednjega meseca po vložitvi zahteve in še za šest
mesecev nazaj.
(6) Dodatek za pomoč in postrežbo se ne
izplačuje upravičencu za obdobje, ki ga je preživel v bolnišnici ali v kakšnem
drugem stacionarnem zavodu, in sicer za čas nad šest mesecev takšne oskrbe.
170. člen
(Izplačevanje invalidnine)
Invalidnina se izplačuje od prvega dne
naslednjega meseca po vložitvi zahteve in največ za šest mesecev nazaj.
171. člen
(Izplačevanje v mesečnih zneskih za nazaj)
Pokojnine, invalidnine in dodatki za pomoč
in postrežbo se odmerjajo v mesečnih zneskih in se izplačujejo za nazaj.
172. člen
(Izplačilo zapadlih mesečnih zneskov)
(1) Zapadli mesečni zneski dajatev iz
prejšnjega člena, ki niso mogli biti izplačani zaradi okoliščin, ki jih je
povzročil uživalec, se izplačajo največ za tri leta nazaj, računano od dneva
vložitve zahteve za izplačilo.
(2) Zapadli denarni prejemki, ki ob smrti
uživalca pravice oziroma zavarovanca še niso bili izplačani, se lahko
podedujejo in izplačajo dedičem na podlagi ustreznih dokazil.
173. člen
(Samopoškodba)
Zavarovanec ne more pridobiti pravice,
delovni invalid pa izgubi pridobljeno pravico, če si je sam povzročil
invalidnost ali telesno okvaro z namenom, da bi uveljavil pravice po tem
zakonu.
174. člen
(Razlogi za prenehanje pravice do vdovske
ali družinske pokojnine)
(1) Vdova oziroma vdovec izgubi pravico do
vdovske pokojnine, če sklene novo zakonsko zvezo pred dopolnitvijo starosti iz
prvega odstavka 36. člena tega zakona, razen če je pravico pridobil ali obdržal
zaradi popolne nezmožnosti za delo.
(2) Ob pogojih iz prejšnjega odstavka
izgubi pravico do vdovske pokojnine tudi upravičenec, ki vstopi v življenjsko
skupnost, ki je po zakonu v pravnih posledicah izenačena z zakonsko zvezo.
(3) Otrok izgubi pravico do družinske
pokojnine po umrlem zavarovancu oziroma je ne pridobi, če je sklenil zakonsko
zvezo, ne glede na to, ali jo je sklenil pred smrtjo zavarovanca oziroma
uživalca pravice ali po smrti, razen otrok, ki so to pravico pridobili ali
obdržali zaradi popolne ali trajne nezmožnosti za delo, ali če se oba zakonca
šolata in nista zavarovanca po tem zakonu.
(4) Otroku, ki v času šolanja odide na
služenje vojaškega roka, nadomestne civilne službe ali osnovnega usposabljanja
za rezervni sestav policije, se družinska pokojnina v tem času ne izplačuje.
175. člen
(Ponovna pridobitev pravice do vdovske
pokojnine)
Vdovi oziroma vdovcu, ki je v skladu s
prejšnjim členom izgubil pravico do vdovske pokojnine in ni pridobil pravice do
vdovske pokojnine po zakoncu iz nove zakonske zveze, oživi pravica do prejšnje
vdovske pokojnine:
-      
če ima po prenehanju nove zakonske zveze še
otroka ali več otrok iz prve zakonske zveze, ki imajo pravico do družinske
pokojnine, in do njih izvršuje dolžnost preživljanja ali
-      
če so izpolnjeni pogoji, ob katerih ima glede
na svojo starost pravico do vdovske pokojnine.
176. člen
(Omejitev pridobitve vdovske ali družinske
pokojnine)
Družinski član ne more pridobiti pravice do
vdovske oziroma družinske pokojnine oziroma jo izgubi, če je s pravnomočno
sodno odločbo obsojen za naklepno kaznivo dejanje uboja zavarovanca.
177. člen
(Izbira med pokojninami iz obveznega
zavarovanja)
(1) Zavarovanec, ki izpolni pogoje za
pridobitev pravice do dveh ali več pokojnin iz obveznega zavarovanja v
Republiki Sloveniji, lahko uživa le eno od njih po lastni izbiri.
(2) Prejšnji odstavek se uporablja tudi v
primeru, ko zavarovanec izpolni pogoje za pridobitev pokojnin tudi v drugih
državah, če pridobi pravice na podlagi istih pokojninskih obdobij.
Vpliv dohodkov po pridobitvi pravice do pokojnine
na uživanje pokojnine
178. člen
(Ponoven vstop v zavarovanje)
(1) Uživalec pokojnine, ki na območju
Republike Slovenije oziroma v tujini ponovno sklene delovno razmerje, je
izvoljen ali imenovan za nosilca javne ali druge funkcije, za katero prejema
plačo oziroma nadomestilo plače za opravljanje te funkcije, ali začne
opravljati dejavnost, na podlagi katere je zavarovan, pridobi lastnost
zavarovanca in se mu pokojnina v tem času ne izplačuje.
(2) Ne glede na določbo prejšnjega odstavka
se upravičencu izplačuje polovica pokojnine, če je zaposlen z največ polovico
polnega delovnega časa.
179. člen
(Opravljanje dejavnosti, ki ne vpliva na
uživanje pokojnine)
Uživalcu pokojnine, ki prične ali nadaljuje
s samostojno umetniško ali drugo kulturno dejavnostjo, dejavnostjo ustvarjalca
izumov, novih oblik teles, slik in risb ali v primerih iz 18. in 19. člena tega
zakona, se na njegovo željo pokojnina izplačuje, ta čas pa se mu ne upošteva za
odstotno povečanje že uveljavljene pokojnine oziroma za novo odmero pokojnine.
180. člen
(Ponovna odmera pokojnine)
(1) Zavarovancu se pokojninska doba in plača
iz ponovnega zavarovanja upoštevata pri ponovni odmeri pokojnine.
(2) Upravičenec lahko zahteva, da se mu
namesto ponovne odmere že uveljavljena pokojnina odstotno poveča glede na
obdobje zavarovalne dobe, dosežene v času ponovnega zavarovanja.
(3) Pri ponovni odmeri oziroma odstotnem
povečanju pokojnine, ki je bila zmanjšana po prvem
odstavku 53. člena tega zakona, se upošteva starost ob
prenehanju zavarovanja, od katere se odšteje čas uživanja pokojnine pred
ponovno vključitvijo v zavarovanje.
(4) Pravica do pokojnine, odmerjena po
prejšnjih odstavkih, gre zavarovancu od prvega dne naslednjega meseca po
vložitvi zahteve in največ za šest mesecev nazaj.
181. člen
(Odstotno povečanje pokojnine)
(1) V primeru naknadnega priznanja določenega
obdobja pokojninske dobe, dopolnjene pred uveljavitvijo pravice do pokojnine,
se takšna doba upošteva samo za odstotno povečanje že uveljavljene pokojnine.
(2) Pravica do odstotno povečane pokojnine
gre zavarovancu od prvega dne naslednjega meseca po vložitvi zahteve in največ
za šest mesecev nazaj.
182. člen
(črtan)
183. člen
(črtan)
184. člen
(črtan)
185. člen
(Obveščanje o spremembah)
(1) Uživalec pravice mora naznaniti zavodu
vsako osebno ali dejansko okoliščino oziroma njeno spremembo, ki vpliva na
pravico po tem zakonu, njen obseg ali izplačevanje.
(2) Prijavo po prejšnjem odstavku mora
uživalec pravice vložiti v osmih dneh od dneva, ko nastane sprememba.
(3) Delodajalec je dolžan v osmih dneh
prijaviti zavodu zaposlitev ali prekinitev zaposlitve za vsakega delavca.
(4) Matični urad mora zavodu v osmih dneh
posredovati obvestilo o smrti zavarovanca. Zavod lahko od matičnega urada
zahteva tudi podatek o sklenitvi zakonske zveze uživalcev družinskih oziroma
vdovskih pokojnin.
186. člen
(Izplačevanje v tujino)
(1) Uživalcu pravic, ki se kot tuj
državljan za stalno izseli v tujino, se pokojnina izplačuje v tujino, če je s
to državo sklenjen sporazum ali če ta država priznava takšno pravico
državljanom Republike Slovenije.
(2) Uživalcu pravic – državljanu Republike
Slovenije, ki se za stalno izseli, se pokojnina izplačuje v tujino.
(3) Državna pokojnina, dodatek za pomoč in
postrežbo, oskrbnina in invalidnina se ne izplačujejo v času, ko upravičenec
stalno prebiva v tujini, ne glede na to, ali ima v Republiki Sloveniji
dovoljenje za stalno ali začasno prebivanje. (delno
razveljavljen) (delno
prenehal veljati)
(4) Ne glede na določbo prejšnjega odstavka
se invalidnina za telesno okvaro, ki je posledica poškodbe pri delu ali
poklicne bolezni, izplačuje tudi v času, ko upravičenec stalno prebiva v
tujini.
(5) V primerih iz prejšnjih odstavkov mora
uživalec zavodu v vsakem koledarskem letu posredovati uradno potrdilo o
živetju.
ŠESTI DEL 
POKOJNINSKA DOBA
I. poglavje 
Splošne določbe
187. člen
(Pokojninska doba)
(1) Pokojninska doba, ki je določena kot
pogoj za pridobitev in uveljavitev pravice iz obveznega zavarovanja, obsega čas:
-      
prebit v obveznem zavarovanju, ki se všteva v
zavarovalno dobo po določbah tega zakona;
-      
ki se zavarovancu skladno z zakonom šteje v
pokojninsko dobo brez plačila prispevkov;
-      
dopolnjen do uveljavitve tega zakona, ki se
državljanu Republike Slovenije všteva v pokojninsko dobo po predpisih, ki so
veljali do uveljavitve tega zakona, razen če ni s tem zakonom ali mednarodnim
sporazumom drugače določeno.
(2) Osebi, ki nima državljanstva Republike
Slovenije, se šteje v zavarovalno dobo čas, dopolnjen v zavarovanju pri zavodu
do uveljavitve tega zakona, razen če ni s tem zakonom ali mednarodnim
sporazumom drugače določeno.
188. člen
(Zavarovalna doba)
(1) V zavarovalno dobo se šteje čas, prebit
v obveznem zavarovanju s polnim delovnim časom.
(2) Kot polni delovni čas se šteje tudi čas,
ki ga prebije v obveznem zavarovanju s krajšim delovnim časom od polnega
zavarovanec zaradi nege svojega otroka starega do treh let oziroma zaradi nege
in varstva težje telesno ali zmerno, težje ali težko duševno prizadete osebe, v
skladu s predpisi, ki urejajo pravice v zvezi s starševstvom, in čas, ki ga
prebije v delovnem razmerju s krajšim delovnim časom od polnega delovni invalid
s pravico do delne invalidske pokojnine.
(3) V zavarovalno dobo se šteje tudi
obdobje, prebito v delovnem razmerju s krajšim delovnim časom od polnega, v
trajanju, ki ustreza skupnemu številu ur takšnega dela v posameznem letu, preračunanem
na polni delovni čas.
(4) Določbe prvega in drugega odstavka tega
člena se uporabljajo tudi, kadar je delovni čas dosežen z delom v dveh ali več
delovnih razmerjih.
(5) Vajencem se učna doba upošteva v
zavarovalno dobo tako, da se 12 mesecev učnega razmerja šteje za šest mesecev
zavarovalne dobe.
189. člen
(Čas zunaj delovnega razmerja, ki se šteje
v zavarovalno dobo)
V zavarovalno dobo se šteje tudi čas:
-      
skrbi za otroka v prvem letu otrokove starosti,
do uveljavitve tega zakona, če v tem času mati ali oče ni bil zavarovan(a) na
drugi podlagi, če je bil otrok v navedenem času državljan Republike Slovenije
in če je bilo njegovo stalno prebivališče v Republiki Sloveniji; (delno
razveljavljena)
-      
poklicne rehabilitacije zavarovanca s preostalo
delovno zmožnostjo;
-      
poklicne rehabilitacije vojaškega invalida,
slepega, gluhega in naglušnega, obolelega za distrofijo in sorodnimi mišičnimi
in nevromišičnimi boleznimi, paraplegijo, cerebralno in otroško paralizo ter
multiplo sklerozo, ekstrapiramidnimi obolenji ali civilnega invalida vojne, ne
glede na to, ali je bil pred tem zavarovan;
-      
zadržanosti od dela zaradi začasne nezmožnosti
za delo ali starševskega dopusta po prenehanju delovnega razmerja ali drugega
razmerja, ki je bilo podlaga za pokojninsko in invalidsko zavarovanje, če je
zavarovanec v tem času prejemal nadomestilo plače;
-      
ko je duhovnik, redovnik, redovnica ali oseba v
drugi verski skupnosti poklicno opravljala versko službo na območju Republike
Slovenije in ji ni bilo omogočeno plačevati prispevkov za pokojninsko in
invalidsko zavarovanje pred 1. 1. 1983, pri čemer njeno delo tudi na drugi
podlagi ni bilo šteto v pokojninsko dobo.
190. člen
(Podaljšano zavarovanje)
V zavarovalno dobo se ob pogoju, da je plačan
prispevek za obvezno pokojninsko in invalidsko zavarovanje, šteje tudi čas, ko
je zavarovanec med trajanjem delovnega razmerja:
-      
na strokovnem izpopolnjevanju ali
specializaciji,
-      
na neplačanem izrednem dopustu,
-      
na prestajanju zaporne kazni, ki ni daljša od
30 dni, če ni obvezno zavarovan kot zapornik (po 24. členu tega zakona),
-      
v priporu, če ta ni vštet v kazen, ter
-      
čas, ko delodajalec zavarovancu prepove
opravljati delo v primeru izredne odpovedi.
191. člen
(Pogoj plačila prispevkov)
(1) V zavarovalno dobo se štejejo obdobja
zavarovanja, če so bili za ta obdobja plačani predpisani prispevki.
(2) Če je bil za določeno obdobje
zavarovanja plačan le del prispevkov, se v pokojninsko dobo upošteva le
sorazmeren del zavarovalne dobe.
192. člen
(Upoštevanje obdobij, za katera so bili
obračunani prispevki, v zavarovalno dobo)
(1) Ne glede na določbo prejšnjega člena,
se v pokojninsko dobo štejejo obdobja, v katerih je, glede na podatke nosilca
obveznega zavarovanja, delodajalec obračunal prispevke za obvezno zavarovanje
od zavarovančeve plače, vendar jih ni vplačal v pokojninsko in invalidsko
zavarovanje, ne glede na uspeh ukrepov za izterjavo plačila prispevkov.
(2) Če je obstoj zavarovanja ali obstoj
podatkov, ki se nanašajo na zavarovalno obdobje, mogoče ugotoviti na podlagi
evidenc nosilca obveznega zavarovanja se, ne glede na možnost ugotovitve plačila
prispevkov za obvezno zavarovanje ali, če tega ni moč dokazati zaradi stečaja
ali druge oblike prenehanja delodajalca, pri katerem je bil zavarovanec v
delovnem razmerju, šteje, da so bili prispevki za obvezno zavarovanje plačani.
193. člen
(Dodana doba)
(1) Za izpolnitev pogojev za pridobitev
pravice do starostne pokojnine, se poleg pokojninske dobe upoštevajo tudi leta
zaključenega študija na dodiplomskem in podiplomskem šolanju in dejanski čas
obveznega vojaškega roka, nadomestne civilne službe ali čas osnovnega
usposabljanja za rezervni sestav policije, razen če niso ta obdobja že všteta v
pokojninsko dobo.
(2) Za izpolnitev pogojev pokojninske dobe
za pridobitev pravice do starostne pokojnine se poleg pokojninske dobe upošteva
tudi čas, v katerem je bil zavarovanec prijavljen pri zavodu za zaposlovanje
kot iskalec zaposlitve ali brezposelna oseba, razen če niso ta obdobja že
všteta v pokojninsko dobo.
(3) Čas zaključenega študija iz prvega
odstavka tega člena se upošteva v dejanskem trajanju, vendar se šteje največ
toliko let, kolikor jih je potrebnih za pridobitev diplome po aktu akademije,
fakultete, višje oziroma visoke šole. Pri štetju časa šolanja se upoštevajo
obdobja od prvega dne v mesecu, v katerem se študijsko obdobje prične
(akademsko leto, semester) do zadnjega dne v zadnjem mesecu študijskega
obdobja, razen če niso ta obdobja že upoštevana v pokojninsko dobo. Obdobje
študija na tujih akademijah, fakultetah, višjih ali visokih šolah se upošteva
pri ugotavljanju pogojev za pridobitev pravice, če je bila v tujini pridobljena
diploma nostrificirana, ali če je obdobje študija v tujini priznano kot del
študija na katerikoli od višjih ali visokih šol ali na univerzi v Republiki
Sloveniji.
(4) Zavarovancu, ki je bil vključen v
obvezno dodatno zavarovanje po tem zakonu, se za izpolnitev pogojev za
pridobitev pravice do starostne pokojnine, k dejanski zavarovalni dobi doda četrtina
obdobja, v katerem je bil vključen v obvezno dodatno zavarovanje.
194. člen
(Računanje zavarovalne in pokojninske
dobe)
(1) Zavarovalna doba se šteje v koledarskih
letih, mesecih in dnevih, pri tem se 30 dni šteje kot en mesec, 12 mesecev pa
kot eno leto.
(2) Ista obdobja se po tem zakonu štejejo v
zavarovalno dobo le enkrat, razen v primerih, določenih s tem zakonom.
(3) Pokojninska doba se upošteva na podlagi
podatkov nosilca obveznega zavarovanja.
(4) Vštevnost zavarovalnih obdobij, ki pri
nosilcu niso evidentirana kot takšna se, če zakon ne določa drugače, ugotovi
pri zavodu z odločbo po postopku, ki velja za uveljavljanje pravic iz obveznega
zavarovanja po tem zakonu.
II. poglavje 
Dokup pokojninske dobe
195. člen
(Dokup za presežne delavce)
Zavarovancu, katerega delo ni več potrebno
zaradi nujnih operativnih razlogov ali mu je prenehalo delovno razmerje po
predpisih o prisilni poravnavi, stečaju ali likvidaciji, se lahko dokupi največ
pet let zavarovalne dobe za izpolnitev pogojev za pridobitev pravice do
pokojnine, če:
-      
je dopolnil 35 let pokojninske dobe (moški) ali
33 let pokojninske dobe (ženske) in 58 let starosti ali
-      
je dopolnil 63 let starosti (moški) ali 61 let
starosti (ženska) in 15 let pokojninske dobe ali
-      
je dopolnil 65 let starosti (moški) ali 63 let
starosti (ženske) in 10 let zavarovalne dobe ali
-      
je zavarovanec, pri katerem je podana
invalidnost po tem zakonu, in nima zavarovalne dobe, potrebne za pridobitev
pravice do invalidske pokojnine.
196. člen
(Dokup za ugodnejšo odmero)
Do pet let zavarovalne dobe lahko dokupi
tudi zavarovanec, ki je že izpolnil pogoje za priznanje pravice do starostne
pokojnine, oziroma uživalec pokojnine.
197. člen
(Dokup za odmero pokojnine brez znižanja
zaradi upokojitve pred dopolnitvijo polne starosti)
(1) Zavarovanec lahko ob upokojitvi pred
dopolnitvijo polne starosti vplača denarni znesek v višini kapitaliziranih
odbitkov zaradi upokojitve pred dopolnitvijo polne starosti in s tem pridobi
pravico, da se mu pokojnina izplačuje brez navedenih odbitkov.
(2) V kolektivni pogodbi med delodajalci in
sindikati, se lahko določi, da v primerih, ko obstoja skupni interes delavca in
delodajalca za upokojitev delavcev na določenih delovnih mestih (zlasti kjer je
pri delavcu v obdobju najmanj 20 let zavarovanja tempo dela narekoval stroj, kjer
je bilo uvedeno stalno nočno delo ali kjer je veljalo stalno triizmensko delo
in v podobnih primerih trajnega dela v posebnih pogojih) delodajalec plača
prispevke za dokup iz prejšnjega odstavka.
198. člen
(Dokup za izpolnitev pogojev in odmero
pokojnine)
(1) Zavarovancu oziroma uživalcu pokojnine
se ob pogoju, da plača prispevke za obvezno zavarovanje, upošteva v zavarovalno
dobo za izpolnitev pogojev in odmero pokojnine:
-      
čas, ko je bil prijavljen pri zavodu za
zaposlovanje kot iskalec zaposlitve ali brezposelna oseba, in
-      
čas, ki ga je prebil zunaj zavarovanja zaradi
nege in varstva svojega otroka, mlajšega od treh let, 
če v tem času ni bil vključen v obvezno zavarovanje.
(2) Zavarovancu oziroma uživalcu pokojnine
se ob pogoju plačila prispevkov za obvezno zavarovanje, upošteva v zavarovalno
dobo za izpolnitev pogojev in odmero pokojnine:
-      
čas zaključenega dodiplomskega in podiplomskega
študija, in
-      
čas služenja vojaškega roka, nadomestne civilne
službe ali osnovnega usposabljanja za rezervni sestav policije,
če v tem času ni bil vključen v obvezno zavarovanje.
(3) Državljanu Republike Slovenije se, ob
pogoju plačila prispevkov za obvezno zavarovanje, upošteva v zavarovalno dobo čas,
v katerem je bil po prenehanju zavarovanja pri zavodu zaposlen v državi, s
katero ni sklenjen sporazum o socialnem zavarovanju.
199. člen
(Določitev koeficientov)
Koeficiente za določanje prispevkov za izračun
prispevkov za dokup zavarovalne dobe in za odmero pokojnine brez znižanja
zaradi upokojitve pred dopolnjeno polno starostjo določi zavod.
III. poglavje 
Prištevanje pokojninske dobe
200. člen
(Prišteta pokojninska doba za odmero
pravic na podlagi invalidnosti)
(1) Prišteta doba je fiktivna pokojninska
doba, ki se upošteva zavarovancu pri odmeri pravic, če na dan nastanka invalidnosti
še ni dopolnil starosti 63 let (moški) oziroma 61 let (ženska).
(2) Če je invalidnost nastopila pred
dopolnjenim 58. letom starosti, predstavlja prišteto dobo:
-      
dve tretjini obdobja med datumom nastanka
invalidnosti in datumom, pri katerem bi zavarovanec dopolnil 58 let starosti in
-      
ena polovica obdobja med datumom, pri katerem
bi dopolnil starost 63 let (moški) oziroma 61 let (ženska) in datumom, pri
katerem bi dopolnil(a) 58 let starosti.
(3) Če je invalidnost nastopila po
dopolnjenem 58. letu starosti, predstavlja prišteta doba eno polovico obdobja
med datumom, pri katerem bi dopolnil starost 63 let (moški) oziroma 61 let
(ženska) in datumom nastanka invalidnosti.
(4) Dolžina obdobja, ki služi za določitev
prištete dobe, se računa v letih in mesecih. Obdobje, daljše od 15 dni, se
šteje kot en mesec.
201. člen
(Prišteta doba za pridobitev in odmero
pravic na podlagi osebnih okoliščin)
(1) Zavarovalni dobi zavarovancev, ki so jo
prebili v delovnem razmerju ali drugem delu, na podlagi katerega so bili
obvezno zavarovani, kot zavarovanci s telesno okvaro najmanj 70%, vojaški
invalidi od I. do VI. skupine, civilni invalidi vojne od I. do VI. skupine,
slepi, gluhi, oboleli za distrofijo in sorodnimi mišičnimi in nevromišičnimi
boleznimi in za paraplegijo, cerebralno in otroško paralizo, multiplo sklerozo
ter ekstrapiramidnimi obolenji, se za pridobitev in odmero pravic prišteje ena četrtina
dobe dejanskega zavarovanja.
(2) Zavarovancem iz prejšnjega odstavka se
ne glede na določbo tretjega odstavka 37. člena in 38. člena tega zakona zniža
starost iz 36. člena tega zakona in ne glede na četrti odstavek 52. člena tega
zakona zniža starost iz prvega odstavka 52. člena tega zakona za eno leto za
vsaka štiri leta, prebita v zavarovanju.
SEDMI DEL 
MATIČNA EVIDENCA IN DOLŽNOST OBVEŠČANJA
202. člen
(Nosilec informacijske službe)
(1) Nosilec informacijske službe za področje
pokojninskega in invalidskega zavarovanja je zavod.
(2) Zavod se vključuje v informacijski
sistem v Republiki Sloveniji.
203. člen
(Podatki matične evidence)
(1) Pokojninska doba, plača, vplačila
prispevkov ter druga dejstva, ki vplivajo na pridobitev in odmero pravic, se
upoštevajo pri uveljavljanju pravic iz obveznega zavarovanja po podatkih iz
matične evidence o zavarovancih in uživalcih pravic iz pokojninskega in
invalidskega zavarovanja.
(2) Podatke v smislu prejšnjega odstavka
tega zakona zagotavljajo v skladu z zakonom, delodajalci, samozaposleni,
kmetje, vrhunski športniki in šahisti, ter osebe, ki so prostovoljno vključene
v zavarovanje, zavod za zaposlovanje, ministrstvo, pristojno za pravosodje,
Zavod za zdravstveno zavarovanje Slovenije in Davčna uprava Republike
Slovenije.
(3) Zavezanci iz prejšnjega odstavka so
dolžni zavodu enkrat letno posredovati potrdilo o obračunanih in vplačanih
prispevkih. Delodajalec je dolžan posredovati kopijo tega potrdila tudi
zavarovancem, za katere plačuje prispevek delodajalca.
(4) Prijavno-odjavno službo za pokojninsko
in invalidsko zavarovanje opravlja Zavod za zdravstveno zavarovanje Slovenije.
Povračilo stroškov za vodenje prijavno-odjavne službe se uredi s pogodbo, ki jo
skleneta zavod in Zavod za zdravstveno zavarovanje Slovenije.
(5) Matična evidenca se uredi s posebnim
zakonom.
OSMI DEL 
ZAGOTAVLJANJE SREDSTEV
I. poglavje 
Tekoče financiranje
204. člen
(Vrste prihodkov)
(1) Prihodki obveznega zavarovanja so
prispevki:
-      
zavarovancev za pokojninsko zavarovanje,
-      
delodajalcev za pokojninsko zavarovanje,
-      
zavarovancev za invalidsko zavarovanje,
-      
delodajalcev za invalidsko zavarovanje,
-      
delodajalcev za primer poškodbe pri delu in
poklicne bolezni,
-      
delodajalcev za zavarovalno dobo s povečanjem
za zavarovance iz četrtega odstavka 430. člena tega zakona,
-      
za posebne primere zavarovanja,
-      
za dokup pokojninske dobe.
(2) Med prihodke obveznega zavarovanja se
štejejo tudi:
-      
kupnine za zemljo na podlagi zakona o
preživninskem varstvu kmetov,
-      
prihodki od dividend, obresti in ostali
prihodki.
(3) Obvezno zavarovanje se financira tudi
iz državnega proračuna.
205. člen
(Vrste odhodkov)
Odhodki iz obveznega zavarovanja so:
-      
pokojnine, denarna nadomestila in drugi denarni
prejemki na podlagi pridobljenih pravic;
-      
stroški poklicne rehabilitacije;
-      
stroški v zvezi z ocenjevanjem invalidnosti in
telesne okvare;
-      
stroški v zvezi z izplačevanjem pokojnin in
drugih pokojninskih prejemkov;
-      
stroški izvajanja zavarovanja;
-      
stroški delovanja organov upravljanja zavoda;
-      
prispevki za obvezno zdravstveno zavarovanje
uživalcev pokojnin in uživalcev nadomestil iz invalidskega zavarovanja;
-      
stroški službe zavoda;
-      
drugi odhodki.
II. poglavje 
Prispevki
206. člen
(Določitev in obračun prispevkov)
(1) Prispevki se obračunajo od osnove za
plačilo prispevkov.
(2) Prispevne stopnje za obvezno
zavarovanje se določijo tako, da se s pričakovanimi prihodki od prispevkov, ob
upoštevanju drugih prihodkov po drugem in tretjem odstavku 204. člena tega
zakona, pokrijejo pričakovani odhodki.
(3) Prispevna stopnja za primer poškodbe
pri delu in poklicne bolezni se določi v različnih višinah ob upoštevanju ravni
varnega in zdravega dela, števila poklicnih bolezni in poškodb pri delu ter
stopnje invalidizacije v dejavnosti ali pri delodajalcu. Podrobnejše kriterije
za določitev različnih prispevnih stopenj določi zavod.
(4) Stopnje oziroma višine prispevkov iz
prejšnjih odstavkov se določajo z zakonom. Za primere iz prejšnjega odstavka
tega člena zakon določi minimalno in maksimalno prispevno stopnjo.
207. člen
(Osnove za plačilo prispevkov)
(1) Osnove za plačilo prispevkov za obvezno
zavarovanje so:
-      
za zaposlene v Republiki Sloveniji in
državljane Republike Slovenije, zaposlene pri tujcih – plača oziroma
nadomestilo plače,
-      
za samozaposlene, državljane Republike
Slovenije, zaposlene v tujini, kmete, vrhunske športnike in šahiste, ter osebe,
ki so prostovoljno vključene v zavarovanje – zavarovalne osnove,
-      
za vajence, brezposelne, ki prejemajo denarno
nadomestilo za primer brezposelnosti, starše, družinske pomočnike, vojake
nabornike in državljane med prostovoljnim usposabljanjem za zaščito in
reševanje – prejemek, ki ga prejemajo skladno s posebnimi predpisi,
-      
za brezposelne, ki jim zavod za zaposlovanje
plačuje prispevke za pokojninsko in invalidsko zavarovanje do izpolnitve
pogojev za priznanje pravice do pokojnine – zadnje denarno nadomestilo, ki ga
je prejel zavarovanec.
(2) Prispevki za pokojninsko in invalidsko
zavarovanje se ne plačujejo od nadomestil iz invalidskega zavarovanja.
208. člen
(Najnižja in najvišja osnova za plačilo
prispevkov)
(1) Za zaposlene v Republiki Sloveniji in
državljane Republike Slovenije, zaposlene pri tujcih, se prispevki za obvezno
zavarovanje plačujejo iz plače in iz nadomestil plače za čas odsotnosti z dela
v skladu s predpisi o delovnih razmerjih in predpisih o zdravstvenem
zavarovanju, če ni z zakonom drugače določeno.
(2) Ne glede na prejšnji odstavek se za
zaposlene v Republiki Sloveniji in državljane Republike Slovenije, zaposlene
pri tujcih, prispevki za obvezno zavarovanje obračunajo in plačajo tudi od vseh
drugih prejemkov iz delovnega razmerja, vključno s stimulacijami in bonitetami,
če poseben zakon ne določa drugače.
(3) Najnižja osnova za obračun prispevkov
za zavarovance iz 13. in iz 14. člena tega zakona je znesek minimalne plače.
(4) Ne glede na določbo prve alinee prvega
odstavka 209. člena tega zakona, je najnižja osnova za obračun prispevkov, za
zavarovance iz drugega odstavka 15. člena tega zakona, najnižja pokojninska
osnova.
(5) Osnova za plačilo prispevkov za
delavce, ki so v delovnem razmerju pri domačem izplačevalcu plače in so
razporejeni na delo v tujino, je plača, od katere se po posebnem zakonu plačuje
davek od osebnih prejemkov.
209. člen
(Določitev zavarovalnih osnov za
samozaposlene zavarovance in za druge zavarovance, ki ne prejemajo plače)
(1) Osnova iz druge alinee prvega odstavka
207. člena tega zakona (v nadaljevanju: zavarovalna osnova) se za samozaposlene
in kmete določi glede na doseženi dobiček zavarovanca, v katerem niso
upoštevani obračunani prispevki za obvezno zavarovanje ter znižanje in
povečanje davčne osnove, razen razlike v obrestih, skladno z zakonom, ki ureja
dohodnino, in sicer:
-      
če dosežena davčna osnova ne preseže minimalne
letne plače zaposlenih v Republiki Sloveniji, najmanj v višini minimalne plače;
-      
če je davčna osnova med zneskom minimalne letne
plače in povprečno letno plačo, najmanj v višini 60% povprečne plače za
predzadnji mesec pred mesecem, v katerem se določa zavarovalna osnova;
-      
če je davčna osnova med eno in enoinpolkratno
povprečno letno plačo, najmanj v višini 90% povprečne plače za predzadnji mesec
pred mesecem, v katerem se določa zavarovalna osnova;
-      
če je davčna osnova med enoinpolkratno in
dvakratno povprečno letno plačo, najmanj v višini 1,2 povprečne plače za
predzadnji mesec pred mesecem, v katerem se določa zavarovalna osnova;
-      
če je davčna osnova med dvakratno in
dvainpolkratno povprečno letno plačo, najmanj v višini 1,5 povprečne plače za
predzadnji mesec pred mesecem, v katerem se določa zavarovalna osnova;
-      
če je davčna osnova med dvainpolkratno in
trikratno povprečno letno plačo, najmanj v višini 1,8 povprečne plače za
predzadnji mesec pred mesecem, v katerem se določa zavarovalna osnova;
-      
če je davčna osnova med trikratno in
triinpolkratno povprečno letno plačo, najmanj v višini 2,1 povprečne plače za
predzadnji mesec pred mesecem, v katerem se določa zavarovalna osnova;
-      
če je davčna osnova nad triinpolkratno
povprečno letno plačo, najmanj v višini 2,4 povprečne plače za predzadnji mesec
pred mesecem, v katerem se določa zavarovalna osnova.
(2) Uvrstitev v zavarovalno osnovo se
določi na podlagi zadnje odmerne odločbe o davku iz dejavnosti oziroma zadnjega
obračuna akontacije dohodnine od dohodka, doseženega z opravljanjem dejavnosti
oziroma zadnje odločbe o odmeri dohodnine in glede na podatke o povprečni plači
oziroma minimalni plači za leto, na katero se nanaša akontacija dohodnine od
dohodka, doseženega z opravljanjem dejavnosti. Kot povprečna plača iz tega
člena se šteje zadnji objavljeni podatek Statističnega urada Republike
Slovenije.
(3) Prispevki se plačujejo od osnov, ki
veljajo v tekočem obdobju.
(4) Zavarovanec se lahko zavaruje tudi od
zavarovalne osnove, ki presega znesek zavarovalne osnove, v katero je uvrščen
skladno s prvim odstavkom tega člena, vendar največ od zneska v višini 2,4
povprečne plače za predzadnji mesec pred mesecem, v katerem se določi
zavarovalna osnova.
(5) Zavarovanec se ob vstopu v zavarovanje
zavaruje najmanj od zneska osnove iz prve alinee prvega odstavka tega člena.
(6) Če zavarovanec oceni, da zavarovalna
osnova ne ustreza pričakovanemu poslovnemu izidu v tekočem letu, in bi
plačevanje prispevkov od osnove iz drugega odstavka tega člena ogrozilo njegovo
nadaljnje poslovanje, lahko zahteva znižanje zavarovalne osnove, vendar največ
do zneska iz druge alinee prvega odstavka tega člena. O zahtevi odloči zavod.
(7) Zavarovanci iz pete, šeste, sedme,
devete in enajste alinee prvega odstavka 34. člena tega zakona plačujejo
prispevke od polovice zavarovalne osnove iz druge alinee prvega odstavka tega
člena.
(8) Podrobnejše določbe o postopku za
razvrščanje v zavarovalne osnove in drugih postopkih določi minister, pristojen
za finance, v soglasju z ministrom, pristojnim za delo.
210. člen
(Osnove za zavarovanje vrhunskih
športnikov in šahistov ter oseb, ki so prostovoljno vključene v obvezno
zavarovanje)
(1) Vrhunski športniki in šahisti plačujejo
prispevke za pokojninsko in invalidsko zavarovanje od osnove, ki jo prosto
izberejo, vendar najmanj od zneska minimalne plače.
(2) Osebe, ki so prostovoljno vključene v
zavarovanje, plačujejo prispevke za pokojninsko in invalidsko zavarovanje od
osnove, ki jo prosto izberejo, vendar najmanj od zneska v višini 60% povprečne
plače za predzadnji mesec pred mesecem, v katerem se določa zavarovalna osnova.
211. člen
(Osnova za zavarovanje vajencev)
(1) Osnova za plačevanje prispevkov za
vajence je mesečna nagrada vajenca.
(2) Osnova iz prejšnjega odstavka ne more
biti nižja od polovice zneska minimalne plače.
212. člen
(Osnova za zavarovanje po drugih podlagah)
Za osebe iz 23., 23.a in 24.a člena tega
zakona se prispevki za pokojninsko in invalidsko zavarovanje plačajo najmanj od
zneska minimalne plače.
213. člen
(Osnova za prispevek za posebne primere
zavarovanja)
Za osebe, zavarovane za posebne primere
zavarovanja iz 26., 27. in 28. člena tega zakona se prispevek plača od osnov
ali v pavšalnih zneskih, ki jih določi zavod.
214. člen
(Zmanjšanje ali odpis prispevkov)
(1) Z zakonom se lahko določijo primeri,
kriteriji in pogoji, pod katerimi se določenim zavarovancem zmanjšani ali
odpisani prispevki iz 204. člena tega zakona, štejejo za plačane.
(2) Za zavarovance, ki so na podlagi tega
zakona ali posebnega zakona oproščeni plačila prispevka delodajalca, plača ta
prispevek Republika Slovenija iz državnega proračuna.
215. člen
(Prispevek delodajalcev, ki ga plačujejo
zavarovanci)
Državljani Republike Slovenije, zaposleni v
tujini, samozaposleni, kmetje, vrhunski športniki in šahisti, ter osebe, ki so
prostovoljno vključene v zavarovanje plačujejo poleg prispevka zavarovanca tudi
prispevek delodajalca, razen v primerih, določenih s posebnim zakonom.
216. člen
(Osnova za zavarovanje brezposelnih)
(1) Osnova za obračun prispevkov za
brezposelne je znesek nadomestila za primer brezposelnosti oziroma zavarovalna
osnova, od katere zavod za zaposlovanje plačuje prispevek.
(2) Osnova za brezposelne, ki jim zavod za
zaposlovanje plačuje prispevke za pokojninsko in invalidsko zavarovanje do
izpolnitve pogojev za priznanje pravice do pokojnine, je zadnje denarno
nadomestilo, ki ga je prejel zavarovanec, in se usklajuje po predpisih o
zaposlovanju.
217. člen
(Osnova za plačilo prispevkov za
podaljšano zavarovanje)
V primerih iz 190. člena tega zakona se
prispevek plača od plače zavarovanca, ki jo je imel v zadnjem mesecu pred
nastopom teh primerov, valorizirane glede na gibanje povprečnih mesečnih plač
na zaposlenega v Republiki Sloveniji na raven meseca pred mesecem, za katerega
se plača prispevek.
218. člen
(Osnova za dokup dobe za presežne delavce)
(1) Prispevek za dokup zavarovalne dobe iz
195. člena tega zakona se izračuna tako, da se izračunana pokojnina, ki bi šla
zavarovancu z upoštevanjem dokupljene zavarovalne dobe na dan izdaje odločbe o
dokupu, pomnoži s koeficientom, ki izraža pričakovano število obrokov
pokojnine, ki jih bo zavarovanec prejel do roka, s katerim bi pridobil pravico
do pokojnine s tekočim zavarovanjem.
(2) Znesku prispevka iz prejšnjega odstavka
se prišteje razlika med pokojnino, ki bi jo zavarovanec prejemal z upoštevanjem
dejanske pokojninske dobe in pokojnino, ki bi jo prejemal na osnovi dokupa,
pomnožena s koeficientom, ki izraža pričakovano dobo uživanja pokojnine.
219. člen
(Prispevek za dokup dobe za ugodnejšo
odmero pokojnine)
Prispevek za dokup zavarovalne dobe iz 196.
člena tega zakona se izračuna tako, da se izračuna pokojnina, ki bi šla
zavarovancu z dokupljeno dobo, ter pokojnina brez dokupljene dobe, njuna
razlika pa se pomnoži s koeficientom, ki izraža pričakovano število mesecev
uživanja pokojnine.
220. člen
(Osnova za dokup za odmero brez znižanja
pokojnine zaradi upokojitve pred dopolnitvijo polne starosti)
Prispevek za odmero pokojnine brez znižanja
pokojnine zaradi upokojitve pred dopolnitvijo polne starosti se izračuna ob
upoštevanju načel aktuarske matematike tako, da se izračuna pokojnina, ki bi
šla zavarovancu brez zmanjšanja in z zmanjšanjem, njuna razlika pa se pomnoži s
koeficientom, ki izraža pričakovano število mesecev uživanja pokojnine.
221. člen
(Naknadno plačilo prispevkov za vštevanje
določenih obdobij v pokojninsko dobo)
(1) Osnova za plačilo prispevka za
vštevanje obdobij iz 198. in 420. člena tega zakona v pokojninsko dobo je enaka
znesku povprečne plače zavarovanca iz koledarskega leta pred vložitvijo
zahteve, povečane za odstotek porasta pokojnin do zadnjega dne v mesecu, v
katerem je vložena zahteva za vštetje navedenih obdobij v zavarovalno dobo.
(2) Osnova iz prejšnjega odstavka ne more
biti nižja od zneska v višini 60% povprečne plače za predzadnji mesec pred
mesecem, v katerem je vložena zahteva za vštetje navedenih obdobij v
zavarovalno dobo.
(3) Če zavarovanec v zadnjem koledarskem
letu pred vložitvijo zahteve ni prejel plače najmanj za šest mesecev, se osnova
iz prvega odstavka tega člena določi v znesku v višini 60% povprečne plače za
predzadnji mesec pred mesecem, v katerem je vložena zahteva za vštetje
navedenih obdobij v zavarovalno dobo.
(4) Osnova za plačilo prispevka za
vštevanje obdobij iz prvega odstavka 198. člena tega zakona, za katera
prispevek še ni bil plačan, je znesek v višini 60% povprečne plače za
predzadnji mesec pred mesecem, v katerem je vložena zahteva za vštetje
navedenih obdobij v zavarovalno dobo.
222. člen
(Zavezanci za plačilo prispevkov zavarovanca)
(1) Zavezanci za plačilo prispevkov
zavarovancev za pokojninsko in invalidsko zavarovanje so:
-      
zavarovanci iz 13., 14., 15., 16. in 21. člena
tega zakona ter zavarovanci iz 22. člena tega zakona, ki prejemajo denarno
nadomestilo za primer brezposelnosti, zavarovanci iz drugega, tretjega in
četrtega odstavka 23. člena in zavarovanci iz 23.a člena tega zakona,
-      
osebe, ki so prostovoljno vključene v
zavarovanje,
-      
Republika Slovenija za zavarovance iz 20.,
prvega odstavka 23. in 24.a člena tega zakona,
-      
zavod za zaposlovanje za osebe, ki jim plačuje
prispevek za pokojninsko in invalidsko zavarovanje do izpolnitve pogojev za
priznanje pravice do pokojnine,
-      
delodajalci za zavarovance iz 190. člena tega
zakona.
(2) Če se prispevki plačujejo od
najnižje osnove, določene v tretjem odstavku 208. člena tega zakona, je ne
glede na prvo alineo prejšnjega odstavka, zavezanec za plačilo prispevka
zavarovanca za pokojninsko in invalidsko zavarovanje, zavarovanec za del
prispevka, ki odpade na plačo oziroma nadomestilo plače, in delodajalec za del
prispevka, ki odpade na razliko med najnižjo osnovo, določeno v tretjem
odstavku 208. člena tega zakona in plačo oziroma nadomestilom plače.
223. člen
(Zavezanci za plačilo prispevkov
delodajalcev)
Zavezanci za plačilo prispevkov delodajalcev
za pokojninsko in invalidsko zavarovanje ter za primer poškodbe pri delu in
poklicne bolezni so:
-      
delodajalci – za zavarovance iz 13. in prve
alinee 14. člena tega zakona;
-      
zavarovanci iz druge in tretje alinee 14.
člena, 15., 21. in 34. člena tega zakona, ki so sami zavezanci za plačilo
prispevkov;
-      
izplačevalec nagrade – za vajence, v skladu z
zakonom o poklicnem in strokovnem izobraževanju;
-      
zavod za zaposlovanje – za osebe iz 22. člena
tega zakona;
-      
zavod za zaposlovanje za zavarovanje po enajsti
alinei 34. člena tega zakona v primeru, ko so se zaposlili na podlagi posebnega
programa po predpisih o zaposlovanju;
-      
Zavod za zdravstveno zavarovanje Slovenije – za
zavarovance, ki jim ta zavod izplačuje nadomestilo plače za čas bolezni;
-      
Republika Slovenija – za zavarovance iz 23. in
24.a člena tega zakona, za zavarovance, ki so na starševskem dopustu ter za
kmete, ki so oproščeni obvezne vključitve v zavarovanje (zavarovane osebe iz
16. člena in šeste alinee 34. člena tega zakona);
-      
pristojna občina za zavarovance iz 23.a člena
tega zakona.
224. člen
(Zavezanci za plačilo prispevka za dokup
zavarovalne oziroma pokojninske dobe)
Zavezanci za plačilo prispevkov so:
-      
delodajalci za prispevke za dokup zavarovalne
dobe iz 195. člena tega zakona,
-      
zavarovanci za prispevke za dokup zavarovalne
dobe iz 196., 197.,198. in 420. člena tega zakona.
225. člen
(Zavezanci za plačilo prispevkov za
posebne primere zavarovanja)
Zavezanci za plačilo prispevkov za posebne
primere zavarovanja iz šeste alinee prvega odstavka 204. člena tega zakona so
pravne in fizične osebe, pri katerih so te osebe na usposabljanju oziroma delu,
pooblaščeni študentski servisi in agencije za posredovanje dela dijakov in
študentov, oziroma organizatorji del in akcij, v
katerih te osebe sodelujejo.
226. člen
(Odstop prispevkov invalidskim podjetjem)
(1) Podjetjem, zavodom in drugim
organizacijam za zaposlovanje invalidov, ki so zavezanci za plačilo prispevkov
iz prvega odstavka 204. člena tega zakona, se prispevki zavarovanca in
delodajalca za obvezno zavarovanje po tem zakonu, ki se obračunajo za
pokojninsko in invalidsko zavarovanje zaposlenih, vplačajo na poseben račun pri
delodajalcu in kot odstopljena sredstva uporabljajo za materialni razvoj teh
podjetij oziroma v skladu z zakonom.
(2) Za zavarovance, ki so na podlagi
prejšnjega odstavka oproščeni plačila prispevkov, plača te prispevke Republika
Slovenija iz državnega proračuna.
227. člen
(Plačevanje prispevkov)
(1) Prispevki za obvezno zavarovanje, ki so
določeni z zakonom, se plačujejo zavodu.
(2) Prispevki za obvezno zavarovanje se plačajo
v skladu s predpisi, ki veljajo v času dospelosti prispevkov.
(3) Z namenom kontrole pravilnosti plačila
prispevkov ima zavod pravico nadzora nad poslovnimi knjigami zavezancev za plačilo
prispevkov.
228. člen
(Pobiranje, izterjava in nadzor nad
plačevanjem prispevkov)
(1) Davčna uprava Republike Slovenije
opravlja nadzor nad obračunavanjem in plačevanjem prispevkov za obvezno
pokojninsko in invalidsko zavarovanje ter pobira, izterjuje, odpisuje, delno
odpisuje oziroma dovoljuje odlog ali obročno odplačevanje prispevkov za obvezno
zavarovanje skladno s kriteriji, ki jih določi svet zavoda ter v roku treh let
od uveljavitve tega zakona vzpostavi in vodi evidence o prispevkih, ki so jih
izplačevalci plač ali nadomestil plačali za vsakega zavarovanca. (delno
razveljavljen)
(2) Za način izterjave zapadlih prispevkov,
nadzor nad plačevanjem in obračunavanjem prispevkov, zastaranje in zamudne
obresti se smiselno uporablja zakon, ki ureja davčni postopek.
229. člen
(Zapadlost plačila prispevkov)
Izplačevalci plač oziroma nadomestil morajo
plačati prispevke po tem zakonu ob izplačilu plače oziroma nadomestila za
vsakega posameznega zavarovanca.
230. člen
(Naknadno plačilo prispevkov)
(1) V primerih, ko je obveznost plačila
prispevkov ugotovljena za nazaj, se prispevki obračunajo po prispevnih
stopnjah, veljavnih na dan plačila obveznosti.
(2) Kadar se prispevki za nazaj plačujejo
od plače ali nadomestila, je osnova za obračun prispevkov iz prejšnjega
odstavka mesečna plača iz obdobja, na katero se nanaša. Od te osnove obračunani
prispevki se valorizirajo na dan plačila prispevkov tako, da se povečajo za
porast povprečnih plač od meseca v koledarskem letu, na katerega se osnova
nanaša, do predpreteklega meseca pred mesecem plačila prispevkov. Če se plača
nanaša na koledarsko leto, se od nje obračunani prispevki valorizirajo na dan
plačila tako, da se povečajo od vključno naslednjega januarja po tem letu do
predpreteklega meseca pred mesecem plačila prispevkov.
(3) V primerih iz prejšnjega odstavka, ko
ni podatkov o plači iz obdobja, na katero se nanaša, se prispevki obračunajo od
60% zneska povprečne plače iz tega obdobja in se povečajo na način iz
prejšnjega odstavka.
(4) V primerih iz drugega in tretjega
odstavka tega člena so zavarovanci zavezanci za plačilo prispevka zavarovanca,
obračunanega brez povečanja iz drugega odstavka tega člena od določenih osnov,
zavezanci za plačilo zneska povečanja prispevka zavarovanca pa izplačevalci
plač ali nadomestil. Zavezanci za plačilo prispevka delodajalca so izplačevalci
plač ali nadomestil.
(5) Kadar se prispevki za nazaj obračunajo
od zavarovalne osnove, se obračunajo od najnižje mesečne osnove za posamezno
vrsto zavarovanja, veljavne v obdobju, na katero se prispevek nanaša. Od te
osnove obračunani prispevki se povečajo na način iz drugega odstavka tega
člena.
(6) Zavezanec je dolžan plačati prispevke
iz drugega odstavka tega člena v roku 30 dni od dokončnosti odločbe, s katero
je ugotovljeno obdobje zavarovanja, oziroma od datuma vložitve prijave v
zavarovanje, če takšna odločba ni bila izdana.
(7) Zavezanec je dolžan plačati prispevek
za dokup zavarovalne dobe po določbah 195., 196., 197., 198. in 420. člena tega
zakona v enkratnem znesku v roku 15 dni od prejema odločbe o odmeri prispevka.
230.a člen
(Upoštevanje osnov pri plačilu prispevkov
za nazaj za izračun pokojninske osnove)
(1) Če so bili v primerih iz prvega
odstavka prejšnjega člena prispevki plačani, kljub določbam tega zakona, od
osnov, veljavnih na dan plačila, se te osnove pri določitvi pokojninske osnove
preračunajo na raven leta, na katero se nanašajo.
(2) Če se je plačilo prispevkov nanašalo na
mesečni znesek, se osnove iz prejšnjega odstavka preračunajo glede na gibanje
povprečnih plač od predpreteklega meseca pred mesecem plačila prispevkov do
meseca v koledarskem letu, na katerega se nanašajo. Če se plačilo prispevkov
nanaša na koledarsko leto, pa se osnove iz prejšnjega odstavka preračunajo
glede na gibanja povprečnih plač od predpreteklega meseca pred mesecem plačila
prispevkov do vključno januarja pred letom, na katerega se nanašajo.
230.b člen
(Vračilo prispevkov)
Vračilo prispevkov se izvaja po predpisih,
ki veljajo za vračilo preveč ali neupravičeno plačanih davkov.
231. člen
(Zamudne obresti)
Zavezanec za plačilo prispevkov za obvezno
zavarovanje, ki ne vplača prispevka v predpisanem roku, je dolžan na dospeli
znesek plačati obresti za vse dni zamude v skladu s posebnimi predpisi.
III. poglavje 
Prihodki iz državnega proračuna
232. člen
(Obveznosti državnega proračuna)
(1) Republika Slovenija zagotavlja sredstva
iz državnega proračuna za pokrivanje obveznosti obveznega zavarovanja, ki
nastanejo zaradi priznavanja ali odmere pravic iz pokojninskega in invalidskega
zavarovanja pod posebnimi pogoji oziroma zaradi izpada prispevkov, in sicer za:
-      
udeležence NOB in druge vojne veterane,
udeležence španske vojne, narodne heroje in nosilce Partizanske spomenice 41,
družinske člane padlih oziroma umrlih borcev NOB, žrtve vojnega nasilja;
-      
osebe, ki jim je v pokojninsko dobo vštet čas
neupravičenega kaznovanja zaradi političnih razlogov oziroma neupravičenega
odvzema prostosti;
-      
uživalce izjemnih pokojnin;
-      
(prenehala
veljati);
-      
(prenehala
veljati);
-      
uživalce oskrbnine;
-      
delavce ministrstva za notranje zadeve in
zavodov za izvrševanje kazenskih sankcij;
-      
uživalce administrativnih pokojnin po zakonih o
notranjih zadevah, poslancih, o vladi, o obrambi, o prekrških, o sodniški
službi;
-      
uživalce vojaških pokojnin;
-      
uživalce akontacij pokojnin, ki bi jih bil
dolžan izplačati nosilec zavarovanja iz katere od drugih držav, nastalih na
območju nekdanje SFRJ;
-      
uživalce dodatkov k pokojninam, ki jih izplačuje
nosilec zavarovanja iz katere od drugih držav, nastalih na območju nekdanje
SFRJ;
-      
žrtve dachauskih procesov;
-      
upravičence do višjega zneska pokojnine na
podlagi zakona o popravi krivic;
-      
izjemne pokojnine delavcev v premogovnikih in
pri proizvodnji ter predelavi azbesta;
-      
upokojene člane sklada obrtnikov, ki so
pridobili pravice do skladove pokojnine na podlagi obdobja zavarovanja od
uvedbe skladovega zavarovanja, pa do 1. 1. 1983 – do zneska minimalne
pokojnine;
-      
preživnine bivšim zasebnim dimnikarskim
obrtnikom;
-      
prispevek zavarovanca in delodajalca za delavce
v invalidskih podjetjih;
-      
prispevek delodajalca za zavarovance, za katere
ta prispevek plačuje Republika Slovenija;
-      
kmete in člane kmečkih gospodinjstev, ki jim je
bil prispevek zmanjšan ali odpisan po zakonu o pogojih, pod katerimi se kmetom
zmanjšani ali odpisani prispevki štejejo za plačane;
-      
del pokojnine, ki je bila priznan ob
upoštevanju obdobij iz 189. člena tega zakona;
-      
del pokojnine, ki je bila priznana ob
upoštevanju obdobij, prebitih v invalidskih podjetjih, za katere po 226. členu
tega zakona niso bili plačani prispevki;
-      
del pokojnine, ki je priznan ob upoštevanju
pokojninske dobe iz četrtega odstavka iz 193. člena in 201. člena tega zakona;
-      
del pokojnine, ki je priznan ob upoštevanju 55.
člena tega zakona;
-      
del pokojnine iz 54. ter iz 56. člena tega
zakona ter
-      
v drugih primerih, če tako določa zakon.
(2) Poračunavanje finančnih obveznosti med
Republiko Slovenijo in zavodom ureja poseben zakon.
233. člen
(Sofinanciranje iz državnega proračuna)
Republika Slovenija iz državnega proračuna
oziroma iz drugih virov zagotavlja sredstva za pokrivanje razlike med prihodki
zavoda iz prispevkov in iz drugih virov, ter odhodki zavoda.
234. člen
(Zagotavljanje likvidnosti zavoda)
Če zavodu primanjkuje likvidnih sredstev za
izpolnitev obveznosti za izplačilo pokojnin in drugih obveznosti ter za kritje morebitnega
primanjkljaja med prihodki in odhodki v posameznem koledarskem letu, mu
Republika Slovenija iz državnega proračuna zagotovi potrebna sredstva.
IV. poglavje 
Finančno poslovanje
235. člen
(Vodenje sredstev zavoda)
Zavod ima žiro račun, v okviru katerega se
vodijo sredstva za pokojninsko in invalidsko zavarovanje.
236. člen
(Finančni načrt zavoda)
(1) Zavod opredeljuje svoje finančno
poslovanje s finančnim načrtom. Finančni načrt se sestavlja in sprejema za
vsako koledarsko leto oziroma za časovno obdobje, za katero se sprejema državni
proračun.
(2) V finančnem načrtu se opredelijo
sredstva iz prispevkov in drugih virov ter sredstva za zagotavljanje pravic in
za izvajanje zavarovanja ter drugih obveznosti.
(3) V finančnem načrtu se opredelijo
sredstva, ki jih zagotavlja državni proračun.
(4) Finančni načrt sprejme svet zavoda.
Vlada Republike Slovenije da soglasje k finančnemu načrtu.
(5) Državni zbor Republike Slovenije
obravnava finančni načrt zavoda ob obravnavi in sprejemanju državnega proračuna.
V skladu s proračunskimi izhodišči se finančni načrt zavoda lahko sprejme za več
let, skladno s predpisi, ki urejajo sprejemanje državnega proračuna.
237. člen
(Poročilo o poslovanju)
(1) Zavod pripravi letno poročilo o
poslovanju v prejšnjem koledarskem letu in ga do 31. maja tekočega leta
predloži v obravnavo Državnemu zboru Republike Slovenije.
(2) V poročilu iz prejšnjega odstavka
morajo biti specificirani prihodki iz prispevkov zavarovancev in delodajalcev,
ki jih je zavod prejel v prejšnjem koledarskem letu, in sicer kot:
-      
prispevki zaposlenih pri pravnih in fizičnih
osebah;
-      
prispevki delodajalcev za zaposlene pri pravnih
osebah, pri fizičnih osebah, pri lastnikih kmetijskih zemljišč, za učence, ki
so v učnem razmerju, za zavarovalno dobo s povečanjem za zaposlene pri pravnih
osebah, pavšalni prispevki za posebne primere zavarovanja ter prispevki za
posebne primere iz drugih pravnih razmerij;
-      
prispevki samozaposlenih od in iz zavarovalne
osnove, lastnikov kmetijskih zemljišč ter za zavarovalno dobo s povečanjem;
-      
ostali prispevki, kot so zamudne obresti iz
naslova prispevkov, pozneje vplačani odloženi prispevki in prispevki iz
preteklih let, prispevek zavarovanca od nadomestil za porodniški dopust, zaradi
bolezenske odsotnosti nad 30 dni in za čas brezposelnosti.
(3) V poročilu iz prvega odstavka tega člena
morajo biti navedeni tudi drugi prihodki zavoda, kot so:
-      
povračila iz državnega proračuna za pokojnine
in druge pravice, ki jih na podlagi posebnih predpisov določene skupine oseb
pridobivajo pod ugodnejšimi pogoji in v višjih zneskih kot zavarovanci po
splošnih predpisih,
-      
sofinanciranje iz državnega proračuna,
-      
prejeta sredstva iz drugih skladov socialnega
zavarovanja in javnih skladov,
-      
drugi prihodki.
(4) V poročilu iz prvega odstavka tega člena
morajo biti specificirani tudi odhodki, ki jih je zavod v prejšnjem koledarskem
letu izplačal za naslednje namene:
-      
starostne, invalidske, vdovske in družinske
pokojnine, kmečke starostne pokojnine in vojaške pokojnine,
-      
varstveni dodatki k starostnim, invalidskim,
vdovskim in družinskim pokojninam,
-      
transferji zavodovih pokojnin v tujino ter
akontacije in dodatki k pokojninam nosilcev zavarovanja iz drugih držav na območju
nekdanje SFRJ,
-      
dodatki za pomoč in postrežbo, invalidnine in
preživnine,
-      
dodatek za rekreacijo upokojencev ali enkratni
letni dodatek,
-      
delna invalidska pokojnina, nadomestila za čas
dela na drugem ustreznem delovnem mestu, nadomestilo za invalidnost,
nadomestilo za čas poklicne rehabilitacije in začasno nadomestilo,
-      
nadomestilo za sofinanciranje zaposlovanja
invalidov,
-      
obvezno zdravstveno zavarovanje uživalcev
pravic,
-      
stroški službe zavoda, dostave pokojnin po
pošti, prijavno-odjavne službe, stroški Davčne uprave Republike Slovenije in
ostali stroški izvajanja zavarovanja.
(5) Poročilo iz prvega odstavka tega člena
mora vsebovati tudi bilanco stanja na dan 31. 12. preteklega koledarskega leta.
V. poglavje 
Premoženje zavoda
238. člen
(Premoženje zavoda)
V premoženje zavoda se štejejo nepremičnine,
stvarnopravne in obligacijskopravne pravice, delnice ali lastniški deleži,
denar in ostala sredstva, na katerih ima zavod lastninsko pravico.
239. člen
(Nastopanje zavoda v pravnem prometu)
(1) Zavod ima pravico sklepati pogodbe v
pravnem prometu in opravljati druge posle z namenom povečanja svojega
premoženja v skladu z zakonom in splošnim aktom zavoda.
(2) Zavod ima v pravnem prometu neomejeno
pravno in poslovno sposobnost ter lahko v pravnem prometu pridobiva pravice in
prevzema obveznosti.
(3) Za obveznosti, prevzete v pravnem
prometu, zavod odgovarja s svojim celotnim premoženjem.
(4) Zavod ima pravico ustanavljati
gospodarske družbe, sklade in varstvene delavnice (gospodarski subjekti za
poklicno rehabilitacijo in preprečevanje invalidnosti).
VI. poglavje 
Nepremičninski sklad
240. člen
(Status nepremičninskega sklada)
(1) Nepremičninski sklad pokojninskega in invalidskega
zavarovanja je pravna oseba, ki je ustanovljena z namenom upravljanja nepremičnin
in zagotavljanja neprofitnih in varovanih stanovanj za upokojence in druge
starejše osebe.
(2) Osnovni kapital nepremičninskega sklada
so:
-      
stanovanja, stanovanjske hiše in drugi objekti,
zgrajeni s sredstvi nosilcev pokojninskega in invalidskega zavarovanja v
Republiki Sloveniji,
-      
stanovanja, zgrajena namensko za upokojence, in
stanovanja, zgrajena namensko za potrebe borcev NOV,
-      
druge nepremičnine,
-      
kupnine iz prodaje stanovanj in stanovanjskih
hiš na podlagi stanovanjskega zakona.
(3) Nepremičninski sklad je pravna oseba,
ki posluje kot družba z omejeno odgovornostjo s pravicami, obveznostmi in
odgovornostmi, določenimi s tem zakonom in zakonom o gospodarskih družbah.
(4) Edini ustanovitelj in družbenik
nepremičninskega sklada je Zavod.
(5) Firma nepremičninskega sklada je
“Nepremičninski sklad pokojninskega in invalidskega zavarovanja, d.o.o.“
(6) Sedež nepremičninskega sklada je v
Ljubljani.
(7) Nepremičninski sklad pokriva stroške
poslovanja s prihodki od svojih naložb in z drugimi sredstvi.
(8) Nepremičninski sklad ima statut, ki ga
sprejme skupščina nepremičninskega sklada.
241. člen
(prenehal
veljati)
242. člen
(prenehal
veljati)
VII. poglavje 
Kapitalski sklad
243. člen
(Status kapitalskega sklada)
(1) Kapitalski sklad pokojninskega in
invalidskega zavarovanja je pravna oseba, ki je ustanovljena za opravljanje
dejavnosti po tem zakonu (v nadaljnjem besedilu: kapitalski sklad).
(2) Kapitalski sklad je delniška družba.
(3) Za kapitalski sklad se uporabljajo določbe
zakona o gospodarskih družbah o delniški družbi, če ni s tem ali drugim zakonom
drugače določeno.
(4) Edini ustanovitelj kapitalskega sklada
je Republika Slovenija.
(5) Firma kapitalskega sklada je
“Kapitalski sklad pokojninskega in invalidskega zavarovanja, d.d.“.
(6) Sedež kapitalskega sklada je v
Ljubljani.
(7) Kapitalski sklad pokriva stroške
poslovanja s prihodki od svojih naložb ter z drugimi prihodki.
244. člen
(Dejavnost kapitalskega sklada)
Kapitalski sklad opravlja naslednje
dejavnosti:
-      
upravljanje in razpolaganje z vrednostnimi
papirji in drugimi sredstvi, pridobljenimi v postopku lastninskega
preoblikovanja podjetij,
-      
(prenehala
veljati),
-      
upravljanje sklada obveznega dodatnega
zavarovanja v skladu s tem zakonom,
-      
(prenehala
veljati).
245. člen
(prenehal
veljati)
246. člen
(prenehal
veljati)
247. člen
(prenehal
veljati)
248. člen
(prenehal
veljati)
DEVETI DEL 
POSTOPEK ZA UVELJAVLJANJE IN VARSTVO PRAVIC
I. poglavje 
Splošne določbe
249. člen
(Subsidiarna uporaba splošnih določb o
upravnem postopku)
Za odločanje o pravicah iz obveznega
zavarovanja se uporabljajo določbe zakona o splošnem upravnem postopku, če s
tem zakonom ni drugače določeno.
250. člen
(Uveljavljanje pravic)
(1) Pravice iz obveznega zavarovanja lahko
uveljavi pri zavodu oseba, ki je bila zavarovana pri zavodu, in to tudi tedaj,
ko gre za pravice na podlagi mednarodnih sporazumov.
(2) Pravice za primer invalidnosti in smrti
zaradi poškodbe pri delu se uveljavljajo pri zavodu, če je bil zavarovanec v času
poškodbe zavarovan pri tem zavodu.
(3) Pravice za primer invalidnosti ali
smrti zaradi poklicne bolezni se uveljavljajo pri zavodu, če je bil zavarovanec
zavarovan pri zavodu v času obolenja, oziroma če v tem času ni bil zavarovan,
vendar je bil nazadnje zavarovan pri zavodu.
(4) Pokojninska doba in plača ter druga
dejstva, ki vplivajo na pridobitev in odmero pravice, se ugotavljajo po določbah
tega zakona.
251. člen
(Varstvo pravic)
(1) Zoper odločbo, izdano na prvi stopnji,
ima zavarovanec pravico do pritožbe.
(2) V postopku za uveljavljanje pravic na
podlagi invalidnosti ima pravico do pritožbe tudi delodajalec.
252. člen
(Sodno varstvo)
(1) Sodno varstvo pravic se zagotavlja pred
pristojnim sodiščem, ki ga določa zakon.
(2) Sodno varstvo lahko zavarovanec
uveljavi v roku 30 dni od vročitve odločbe, izdane na drugi stopnji.
(3) Sodno varstvo lahko uveljavi tudi
delodajalec, če je z dokončno odločbo zavoda odločeno o pravici zavarovanca na
podlagi invalidnosti.
(4) (prenehal
veljati)
253. člen
(Pristojnost za odločanje o pravicah iz
zavarovanja)
(1) O pravicah iz zavarovanja odločajo:
-      
na prvi stopnji – enota zavoda, na območju
katere je bila oseba, ki uveljavlja pravico oziroma, od katere se izvaja
pravica, nazadnje zavarovana (v nadaljevanju: območna enota zavoda);
-      
na drugi stopnji – posebna enota na sedežu
zavoda (v nadaljevanju: enota na sedežu zavoda).
(2) O pravicah iz obveznega zavarovanja, ki
se uveljavljajo z uporabo mednarodnih sporazumov in o transferju pokojnin
odloča:
-      
na prvi stopnji – območna enota zavoda;
-      
na drugi stopnji – enota na sedežu zavoda.
(3) Odločbe iz prvega in drugega odstavka
tega člena izdaja predstojnik pristojne enote zavoda.
254. člen
(Revizija)
(1) Odločba prve stopnje, s katero je osebi
priznana pravica po tem zakonu, se predloži v revizijo organu druge stopnje.
(2) Revizija se opravi po uradni dolžnosti.
(3) Revizija ne odloži izvršitve odločbe.
(4) Če je zoper odločbo območne enote
zavoda vložena pritožba, se odloči o reviziji in pritožbi z isto odločbo.
(5) Odločbe, s katero je bila priznana
pravica do pokojnine po mednarodnem sporazumu, ni potrebno predložiti v
revizijo.
255. člen
(Učinek revizije)
(1) Če revizija odločbe, ki je postala
dokončna, ker zoper njo ni bila vložena pritožba, ni opravljena v treh mesecih
od dneva, ko preteče rok za pritožbo, se šteje, da je revizija opravljena in da
je odločba potrjena.
(2) V reviziji se lahko odločba prve
stopnje potrdi, spremeni, odpravi ali razveljavi.
(3) Odločba o pravici iz obveznega
zavarovanja, izdana v revizijskem postopku, učinkuje s prvim dnem naslednjega
meseca po izdaji revizijske odločbe.
(4) Območna enota zavoda, katere odločba je
bila v reviziji odpravljena ali razveljavljena, izda novo odločbo prve stopnje čimprej,
najpozneje pa v 30 dneh od prejema odločbe o reviziji.
(5) Novo odločbo prve stopnje je potrebno
predložiti v revizijo; v njej se preizkusi, ali je nova odločba popravljena v
skladu z razlogi, zaradi katerih je bila prejšnja odločba odpravljena ali
razveljavljena.
256. člen
(Revizija v postopkih iz invalidskega
zavarovanja)
(1) Ne glede na določbo prejšnjega člena se
v postopkih uveljavljanja pravic iz invalidskega zavarovanja v revizijo
predloži pozitivno mnenje invalidske komisije prve stopnje. Revizijo opravi
invalidska komisija druge stopnje.
(2) V reviziji lahko invalidska komisija
izvedensko mnenje potrdi, spremeni ali vrne v ponovno obravnavo invalidski
komisiji prve stopnje.
257. člen
(Sodno varstvo v postopku revizije)
(1) Zoper odločbo izdano v reviziji, s
katero je spremenjena odločba prve stopnje, je zagotovljeno sodno varstvo.
(2) Sodno varstvo ni mogoče zoper odločbo,
s katero je bila v reviziji odločba prve stopnje odpravljena ali razveljavljena.
(3) Sodno varstvo ni mogoče zoper odločbo,
izdano na drugi stopnji, če je bila z njo hkrati v reviziji odpravljena ali
razveljavljena odločba, izdana na prvi stopnji.
258. člen
(Ugotavljanje lastnosti zavarovanca)
(1) Lastnost zavarovanca iz obveznega
zavarovanja se ugotavlja na podlagi predpisov o matični evidenci o zavarovancih
in uživalcih pravic iz pokojninskega in invalidskega zavarovanja.
(2) Za zavarovance za posebne primere
zavarovanja iz 26., 27., 28. in 29. člena tega zakona se lastnost zavarovanca
ugotavlja takrat, ko nastane zavarovalni primer, na podlagi katerega pridobijo
pravice iz obveznega zavarovanja.
II. poglavje 
Uveljavljanje pravic iz zavarovanja
259. člen
(Pričetek postopka za uveljavljanje
pravic)
(1) Postopek za uveljavljanje pravic iz
obveznega zavarovanja se začne na zahtevo zavarovanca, postopek za
uveljavljanje pravice do vdovske ali družinske pokojnine pa na zahtevo vdove
ali vdovca oziroma družinskega člana ali zakonitega zastopnika.
(2) Postopek za uveljavljanje pravic iz
invalidskega zavarovanja se začne tudi na predlog zavarovančevega osebnega
zdravnika ali imenovanega zdravnika. Če je uveden postopek za uveljavljanje
pravic iz invalidskega zavarovanja na predlog zdravnika ali imenovanega
zdravnika, pa umakneta predlog, ni mogoče ustaviti postopka, če se zavarovanec
z ustavitvijo ne strinja in zahteva, da se postopek nadaljuje. Če je bil
postopek uveden na predlog zdravnika ali imenovanega zdravnika, zavarovanec ali
njegov zakoniti zastopnik ne moreta predlagati umika predloga.
(3) Postopek je uveden, ko zavod prejme
zahtevo za uveljavljanje pravice.
(4) Postopek za uveljavljanje pravic iz
invalidskega zavarovanja je uveden, ko zavod prejme zahtevo s popolno delovno
dokumentacijo zavarovanca ter medicinsko dokumentacijo o zavarovančevem
zdravstvenem stanju in o njegovi delovni zmožnosti.
(5) Zahteva za uvedbo postopka za
uveljavljanje ali varstvo pravic se poda s pisno vlogo ali ustno na zapisnik
pri katerikoli enoti zavoda. Če je za odločitev o zahtevku pristojna enota v
drugem kraju, se zahtevek oziroma vloga takoj odstopi krajevno pristojni enoti.
259.a člen
(Trajanje postopka)
(1) Če je za ugotovitev pravic iz
invalidskega zavarovanja potrebno izvedensko mnenje, mora pristojni organ
zavoda izdati odločbo najpozneje v šestih mesecih od dneva uvedbe postopka.
(2) V roku, določenem v prejšnjem odstavku,
se izda tudi odločbo o pravicah iz pokojninskega in invalidskega zavarovanja z
uporabo mednarodnih sporazumov.
260. člen
(Akontacija)
(1) Kadar se v postopku ugotovi, da ima
zavarovanec pravico do pokojnine, ni pa mogoče določiti njene višine ali ni
mogoče takoj končati postopka zaradi kakšnega predhodnega vprašanja, se začasno
izplačuje akontacija, ki se določi po zbranih podatkih. Akontacija se izplačuje
na podlagi naloga, ki ga izda pooblaščeni delavec zavoda. Kopija naloga se izroči
zavarovancu.
(2) Akontacije iz prejšnjega odstavka se
usklajujejo pod enakimi pogoji kot pokojnine.
261. člen
(Izvedenski organi)
(1) Kadar je za ugotovitev pravic iz
zavarovanja, ki jih uveljavljajo zavarovanci in njihovi družinski člani,
potrebno izvedensko mnenje, dajejo izvedenska mnenja o invalidnosti, telesni
okvari, potrebi po stalni pomoči in postrežbi ter o nezmožnosti za delo oziroma
nezmožnosti za delo vdove ali vdovca oziroma drugih zavarovančevih družinskih članov,
izvedenski organi zavoda.
(2) Izvedenski organi zavoda dajejo
izvedenska mnenja tudi na zahtevo tujih nosilcev zavarovanja in drugih organov,
skupnosti in oseb, če tako določajo mednarodni sporazumi.
(3) Izvedenski organi zavoda so invalidske
komisije, zdravniki posamezniki in druge strokovne institucije, ki jih imenuje
pristojni organ zavoda.
(4) V primerih, ko se ugotavlja
invalidnost, poda izvedensko mnenje invalidska komisija v sestavi dveh članov –
zdravnikov in enega člana – strokovnjaka s področja pokojninskega in
invalidskega zavarovanja, varstva pri delu, organizacije dela, industrijske
psihologije ali tehnologije oziroma drugega ustreznega področja. V postopku in
pred izdajo izvedenskega mnenja ima v teh primerih pravico in dolžnost
sodelovati tudi predstavnik delodajalca.
(5) Če se v postopku ugotavljanja
invalidnosti ugotovi, da je pri zavarovancu podana invalidnost II. kategorije,
poda invalidska komisija izvedensko mnenje o obliki poklicne rehabilitacije na
podlagi mnenja strokovne institucije s področja medicine dela oziroma poklicne
rehabilitacije.
(6) V postopku pred izdajo izvedenskega
mnenja sodelujejo izvedenski organi zavoda z zavarovančevim osebnim zdravnikom,
službo medicine dela, specialistično službo oziroma z zavodi za usposabljanje
invalidnih oseb in z delodajalci.
(7) Zavod določi organizacijo in način
delovanja invalidskih komisij ter drugih izvedenskih organov s splošnim aktom.
S tem aktom se določi tudi seznam obvezne medicinske in delovne dokumentacije,
ki je potrebna za podajo izvedenskega mnenja ter kriterije za ocenjevanje
invalidnosti.
262. člen
(Izvršljivost odločb)
(1) Pritožba ne zadrži izvršitve odločbe, s
katero je odločeno o pravicah iz obveznega zavarovanja, razen če ni z zakonom
drugače določeno.
(2) Odločba, s katero so priznane pravice
na podlagi invalidnosti II. ali III. kategorije, se izvrši, ko postane dokončna
v upravnem postopku.
(3) Odločba o pravici do invalidske
pokojnine postane izvršljiva z dnem, ko postane pravnomočna.
(4) Odločbe o pravicah iz obveznega
zavarovanja izvrši zavod, razen v primerih, ko je z zakonom določeno, da jih v
določenem delu izvrši delodajalec ali zavod za zaposlovanje.
263. člen
(Učinek obnove postopka)
Odločba, izdana v obnovi postopka, učinkuje
od prvega dne naslednjega meseca po dani zahtevi oziroma od prvega dne
naslednjega meseca po izdaji odločbe, če je bil postopek uveden po uradni
dolžnosti.
264. člen
(Stroški postopka)
(1) Stroške postopka uveljavljanja in
varstva pravic iz obveznega zavarovanja, kot so potni stroški in nadomestilo
izgubljenega zaslužka izvedencev, ki jih imenuje pristojni organ zavoda, krije
zavod.
(2) Za zahtevke, odločbe, pritožbe in druge
vloge v postopku za uveljavljanje in varstvo pravic iz obveznega zavarovanja se
ne plačujejo takse.
DESETI DEL 
ORGANIZIRANOST POKOJNINSKEGA IN INVALIDSKEGA ZAVAROVANJA
I. poglavje 
Zavod za pokojninsko in invalidsko zavarovanje Slovenije
265. člen
(Organizacija zavoda)
Zavod je organiziran tako, da zagotavlja učinkovito
upravljanje s sredstvi in izvajanje:
-      
zavarovanja za primer starosti, smrti in drugih
pravic iz obveznega pokojninskega zavarovanja,
-      
zavarovanja za primer invalidnosti, telesne
okvare, potrebe po stalni pomoči in postrežbi in drugih pravic iz invalidskega
zavarovanja ter,
-      
zavarovanja za odpravnino, oskrbnino in pravico
do dodatka za rekreacijo ali enkratnega letnega dodatka.
266. člen
(Svet zavoda)
(1) Zavod upravlja svet zavoda, ki ga
sestavlja 27 članov, od tega:
-      
10 članov imenuje Vlada Republike Slovenije;
-      
6 članov imenujejo sindikati, reprezentativni
za območje države, od tega lahko imenujejo zveze ali konfederacije, ki so po
registru reprezentativnih sindikatov reprezentativne za območje države, najmanj
enega predstavnika;
-      
4 člane imenujejo delodajalska združenja na
ravni države;
-      
5 članov imenujejo zveze oziroma organizacije
upokojencev na ravni države;
-      
1 člana imenuje organizacije delovnih invalidov
na ravni države;
-      
1 člana izvolijo delavci zavoda.
(2) Svet zavoda izmed svojih članov izvoli
predsednika in namestnika predsednika.
(3) Mandat članov sveta zavoda, predsednika
in namestnika predsednika traja štiri leta.
(4) Svet zavoda opravlja naslednje naloge:
-      
sprejema kriterije za določitev različnih
prispevnih stopenj prispevka za primer poškodbe pri delu in poklicne bolezni;
-      
sprejema kriterije za odpis, delni odpis ter
obročno plačevanje prispevkov;
-      
spremlja gmotni položaj upokojencev in delovnih
invalidov;
-      
odloča o uskladitvah pokojnin in drugih pravic
iz tega zakona;
-      
odloča o višini letnega dodatka;
-      
sprejema programe dejavnosti, finančni načrt,
zaključni račun ter poslovna poročila zavoda;
-      
določa način uporabe sredstev za pokojninsko
zavarovanje;
-      
določa način uporabe sredstev za invalidsko
zavarovanje;
-      
odloča o ukrepih, s katerimi se zagotavlja
materialna podlaga ter možnosti za poklicno rehabilitacijo in zaposlovanje
delovnih invalidov;
-      
imenuje in razrešuje generalnega direktorja
zavoda;
-      
sprejema statut zavoda, splošne akte za
izvajanje zavarovanja in druge splošne akte zavoda.
(5) Svet zavoda sprejema izvršilne akte, s
katerimi ureja vprašanja obveznega zavarovanja iz tega zakona, za katera ni
izrecno določena pristojnost državnih organov.
(6) Izvršilni akti iz prejšnjega odstavka
se začnejo uporabljati, ko k njim da soglasje minister, pristojen za delo.
267. člen
(črtan)
268. člen
(Generalni direktor)
(1) Poslovodni organ zavoda je generalni
direktor zavoda.
(2) Generalni direktor organizira in vodi
delo in poslovanje zavoda, predstavlja in zastopa zavod in je odgovoren za
zakonitost dela zavoda.
(3) Generalnega direktorja zavoda imenuje svet
zavoda. K imenovanju direktorja zavoda daje soglasje Vlada Republike Slovenije.
269. člen
(Statut)
(1) Zavod ima statut.
(2) Statut zavoda določa način imenovanja
in izvolitve članov sveta zavoda, njegovega predsednika in namestnika,
konstituiranje, pristojnosti, organizacijo in način njegovega delovanja,
organizacijo službe zavoda in položaj delavcev zavoda, njihova delovna razmerja
in materialni položaj ter druga vprašanja.
(3) K statutu zavoda daje soglasje Vlada
Republike Slovenije.
(4) Statut in splošni akti zavoda za
izvajanje zavarovanja se objavljajo v Uradnem listu Republike Slovenije.
II. poglavje 
Nadzor
270. člen
(Nadzor)
(1) Nadzor nad zakonitostjo delovanja
zavoda ter namembnostjo rabe sredstev izvaja minister, pristojen za delo. Če se
pri nadzoru ugotovijo nepravilnosti, izda minister, pristojen za delo, odločbo,
s katero določi ukrepe in roke za odpravo nepravilnosti.
(2) Ministrstvo, pristojno za delo, je
vabljeno na vse seje sveta zavoda.
(3) Minister, pristojen za delo, zadrži
izvršitev odločitve, ki jo sprejme svet zavoda, če oceni, da ni zakonita
oziroma ni skladna s finančnim načrtom zavoda, državnim proračunom in o tem
obvesti Vlado Republike Slovenije.
(4) Zavod izvaja interni strokovni nadzor.
ENAJSTI DEL 
POVRNITEV POVZROČENE ŠKODE IN NEUPRAVIČENO PRIDOBLJENIH SREDSTEV
271. člen
(Odgovornost posameznika za škodo zavodu)
(1) Zavod zahteva povrnitev povzročene
škode od tistega, ki je namenoma ali iz velike malomarnosti povzročil
invalidnost, telesno okvaro, potrebo po tuji pomoči in postrežbi ali smrt
zavarovanca.
(2) Za škodo, ki jo povzroči v primerih iz
prejšnjega odstavka delavec pri delu ali v zvezi z delom, je odgovoren
delodajalec.
(3) Zavod zahteva povrnitev povzročene
škode iz prejšnjega odstavka tudi neposredno od osebe, ki je povzročila
invalidnost, telesno okvaro, potrebo po tuji pomoči in postrežbi ali smrt
zavarovanca s kaznivim dejanjem.
(4) Zavod določi najnižji in najvišji
znesek odškodnine, ki jo lahko zahteva od fizične osebe iz prejšnjih odstavkov.
272. člen
(Odgovornost delodajalca za škodo zavodu)
(1) Zavod zahteva povrnitev povzročene
škode od delodajalca, če je zavarovančeva invalidnost, telesna okvara, potreba
po tuji pomoči in postrežbi ali smrt posledica tega, ker niso bili izvedeni
ukrepi za varnost in zdravje pri delu ali drugi ukrepi, predpisani ali odrejeni
za varnost ljudi.
(2) Zavod ima pravico zahtevati povrnitev
povzročene škode od delodajalca tudi, če nastane škoda zaradi tega, ker je bilo
delovno razmerje sklenjeno brez predpisanega zdravstvenega pregleda z osebo, ki
zdravstveno ni bila zmožna za opravljanje določenih del oziroma nalog, kar se
je pozneje ugotovilo.
(3) Zavod ima pravico zahtevati povrnitev
povzročene škode od delodajalca, če je škoda nastala zato, ker mu delodajalec
ni dal podatkov oziroma je dal neresnične podatke o dejstvih, od katerih je
odvisna pridobitev, odmera ali izguba pravice.
273. člen
(Izključitev kritja zavarovanega primera)
(1) V primerih iz prejšnjih dveh členov se
šteje, da je imel zavod škodo, ne glede na to, da je zavarovani primer pokrit z
zavarovanjem po tem zakonu.
(2) Zavod zahteva povrnitev povzročene
škode od zavarovanca, ki je sam dolžan dajati podatke v zvezi z zavarovanjem, če
je škoda nastala zato, ker ni dal podatkov ali je dal neresnične podatke.
(3) Za povrnitev povzročene škode je
solidarno odgovorna tudi oseba, ki je kot priča s pravnomočno sodbo obsojena za
kaznivo dejanje krive izpovedbe, če je bilo na podlagi takšne izpovedbe komu
priznano neko obdobje v pokojninsko dobo in je bila na podlagi tako priznanega
obdobja uveljavljena pokojnina, do katere tisti, ki jo je dobil, ni imel
pravice, ali je bila uveljavljena večja pokojnina od tiste, do katere je imel
pravico.
274. člen
(Ugotavljanje odškodnine)
(1) Pri ugotavljanju pravice do povrnitve
škode, povzročene zavodu, se uporabljajo določbe zakona o obligacijskih
razmerjih, če ni s tem zakonom drugače določeno.
(2) Odškodnina, ki jo ima zavod pravico
zahtevati v primerih iz 271. do 273. člena tega zakona, obsega nastale stroške
in celotne zneske pokojnine oziroma drugih dajatev, ki jih izplačuje zavod.
(3) Če pomeni povzročena škoda obveznost
zavoda za izplačevanje pokojnine ali drugih dolgoročnih dajatev, lahko zavod
zahteva odškodnino v skupnem znesku. Ta znesek se odmeri tako, da ustreza
priznani pokojnini oziroma drugi dajatvi in povprečnemu trajanju uživanja
pokojnine oziroma druge dajatve, ne glede na starost uživalca.
(4) Pri ugotavljanju višine odškodnine po
prejšnjih dveh odstavkih se upošteva dopolnjena pokojninska doba zavarovanca.
(5) Če zavod ugotovi, da je nastala škoda,
zahteva od zavarovanca ali delodajalca, da jo povrne v določenem roku. Če škoda
ni povrnjena v določenem roku, uveljavlja zavod odškodninski zahtevek pred
pristojnim sodiščem.
275. člen
(Povrnitev preplačil)
(1) Oseba, ki ji je bil na račun zavoda
izplačan denarni znesek, do katerega ni imela pravice, mora vrniti prejeti
znesek v skladu z določbami zakona o obligacijskih razmerjih.
(2) Zavod preveč izplačani znesek iz
prejšnjega odstavka pobota s pokojninskimi prejemki upravičenca.
(3) Zavod izda odločbo o ugotovitvi preplačila,
v kateri je določen znesek preplačila in način, po katerem mu bo preplačilo
povrnjeno.
(4) Pritožba zoper odločbo iz prejšnjega
odstavka ne zadrži izvršitve.
(5) V primeru, ko oseba uživa pokojnino ali
kakšno drugo pravico iz obveznega zavarovanja, lahko zavod odloči, da se preplačilo
povrne v obrokih, ki se odtegujejo od navedenih prejemkov.
276. člen
(Odškodninska odgovornost zavoda)
(1) Zavod odgovarja za škodo, ki jo povzroči
zavarovancu pri opravljanju ali v zvezi z opravljanjem svoje dejavnosti, v
skladu z določbami zakona o obligacijskih razmerjih.
(2) Če je zavod dolžan denarno dajatev ali
dajatev v višjem znesku izplačati za nazaj na podlagi odločbe druge stopnje o
priznanju pravice ali po odločbi sodišča, pa do izdaje ustrezne odločbe na prvi
stopnji ni prišlo zaradi ravnanja zavarovanca oziroma vlagatelja, delodajalca
oziroma druge osebe, se upravičencu izplača v breme zavoda odškodnina v višini
obračunanih zamudnih obresti od dneva, ko bi posamezni znesek bil izplačan, pa
do izvršitve odločbe.
(3) Če je vzrok za izdajo neustrezne
oziroma nepravočasne odločbe sporen, ima zavod pravico terjati izplačano
odškodnino zaradi plačila zamudnih obresti od odgovornih oseb.
(4) Zavod je dolžan odškodnino iz drugega
odstavka tega člena izplačati v 60 dneh po plačilu denarnih dajatev.
277. člen
(Zamudne obresti)
(1) Če zavod ne izplača priznanih
pokojninskih prejemkov v roku 60 dni od dneva, ko je postala odločba o
priznanju pravice izvršljiva, je dolžan izplačati prejemniku zamudne obresti na
zapadle prejemke ali ga v istem roku pozvati, da sporoči potrebne podatke
oziroma da prejemke dvigne na blagajni zavoda.
(2) Zamudne obresti se odmerijo po zakonu
od naslednjega dne po izteku roka iz prejšnjega odstavka.
DVANAJSTI DEL 
DODATNO POKOJNINSKO ZAVAROVANJE
I. poglavje 
Splošna določba
278. člen
(Pojem dodatnega pokojninskega
zavarovanja)
(1) S tem zakonom se urejajo tiste oblike
obveznega in prostovoljnega dodatnega pokojninskega zavarovanja, ki sodijo
skladno z določbo druge alinee 1. člena tega zakona v sistem pokojninskega in
invalidskega zavarovanja.
(2) Ta zakon ne ureja tistih pokojninskih
zavarovanj, ki so jih do uveljavitve tega zakona pod nazivom “pokojninska
zavarovanja“ izvajale zavarovalnice in sodijo skladno z določbami odredbe o
uvrščanju posameznih zavarovalnih vrst v zavarovalne skupine in zavarovalne
razrede (Uradni list RS, št. 5/95) med življenjska zavarovanja.
II. poglavje 
Obvezno dodatno pokojninsko zavarovanje
1. Splošne določbe
279. člen
(Pojem obveznega dodatnega zavarovanja)
Obvezno dodatno zavarovanje po tem zakonu
je zbiranje prispevkov delodajalcev zato, da bi se iz zbranih sredstev
zagotavljale pravice do poklicne pokojnine oziroma druge pravice, ki bi jih
poleg pravic iz obveznega zavarovanja uživali zavarovanci, ki opravljajo
posebno težka in zdravju škodljiva dela, in zavarovanci, ki opravljajo dela, ki
jih po določeni starosti ni moč uspešno poklicno opravljati.
280. člen
(Krog zavarovancev obveznega dodatnega
zavarovanja)
(1) V obvezno dodatno zavarovanje se pod
pogoji, določenimi s tem zakonom, vključijo zavarovanci, ki opravljajo posebno
težka in zdravju škodljiva dela, in zavarovanci, ki opravljajo dela, ki jih po
določeni starosti ni moč uspešno poklicno opravljati.
(2) Delovna mesta, na katerih se
zavarovanci vključijo v obvezno dodatno zavarovanje zaradi težavnosti ali
škodljivosti dela, je možno določiti v primerih, ko so izpolnjeni naslednji
pogoji:
-      
da obstajajo v zvezi z opravljanjem del
znatnejši škodljivi vplivi na zdravstveno stanje in delovno zmožnost delavcev,
kljub temu, da so bili uporabljeni vsi splošni in posebni varstveni ukrepi,
določeni s predpisi, in drugi ukrepi, s katerimi jih je mogoče odpraviti ali
zmanjšati;
-      
da opravljajo delavci dela v težkih in zdravju škodljivih
razmerah neposredno ob virih škodljivih vplivov v nepretrganem delovnem
procesu;
-      
da se opravlja delo v okoliščinah iz prejšnjih
dveh alinei polni delovni čas, pri tem pa se za polni delovni čas šteje tudi
delovni čas, krajši kot polni delovni čas, določen z zakonom in kolektivnimi
pogodbami, če je tako določeno zaradi posebnih delovnih pogojev.
(3) Seznam delovnih mest iz prejšnjega
odstavka določi minister, pristojen za delo, s soglasjem reprezentativnih
sindikatov in združenj delodajalcev.
281. člen
(Prispevki za obvezno dodatno zavarovanje)
(1) Zavezanci za plačilo prispevkov za
obvezno dodatno zavarovanje so delodajalci.
(2) Prispevki za obvezno dodatno
zavarovanje imajo enak davčni status kot prispevki za obvezno pokojninsko in
invalidsko zavarovanje.
282. člen
(Postopek za vključitev v obvezno dodatno
zavarovanje)
(1) Delovna mesta, za katera so delodajalci
dolžni plačevati prispevke za obvezno dodatno zavarovanje, so vsa tista, za
katera se je ob uveljavitvi tega zakona štela zavarovalna doba s povečanjem.
(2) Posebna komisija lahko na podlagi meril
in kriterijev, ki jih določi Vlada Republike Slovenije, poleg delovnih mest iz
prejšnjega odstavka, določi tudi druga delovna mesta, za katera je obvezna
vključitev v dodatno pokojninsko zavarovanje, oziroma ugotovi, da niso več
izpolnjeni pogoji iz 280. člena tega zakona.
(3) Z zakonom se lahko poleg delovnih mest
iz prejšnjega odstavka tega člena določijo nova delovna mesta, na katerih se
zavarovanci vključijo v obvezno dodatno zavarovanje v primerih, ko je uspešno
opravljanje dejavnosti omejeno z določeno starostjo, ker gre za dela v tistih
poklicih, v katerih fiziološke funkcije organizma zaradi narave in teže dela v
tolikšni meri pešajo, da delavcu onemogočajo nadaljnje uspešno opravljanje iste
poklicne dejavnosti po dopolnitvi določene starosti.
(4) Posebno komisijo za ugotavljanje
obveznosti dodatnega pokojninskega zavarovanja iz drugega odstavka tega člena
imenuje minister, pristojen za delo.
283. člen
(Pravice iz obveznega dodatnega zavarovanja)
(1) Na podlagi obveznega dodatnega
pokojninskega zavarovanja pripada zavarovancem pravica do poklicne pokojnine.
Zavarovancem se čas obveznega dodatnega zavarovanja upošteva kot dodana doba za
pridobitev pravic iz obveznega zavarovanja skladno s četrtim odstavkom 193. člena
tega zakona.
(2) Kriteriji za določanje višine in oblike
poklicne pokojnine se določijo s pokojninskim načrtom.
(3) Pravice iz obveznega dodatnega
zavarovanja se izplačujejo v obliki:
-      
poklicne pokojnine, ki se izplačuje uživalcu
poklicne pokojnine v mesečnih zneskih od pridobitve poklicne pokojnine do
izpolnitve pogojev za pridobitev pokojnine v obveznem zavarovanju;
-      
znižane poklicne pokojnine, ki se izplačuje v
mesečnih zneskih od upokojitve v obveznem zavarovanju do zavarovančeve smrti.
(4) Uživalec poklicne pokojnine se lahko ob
pridobitvi pravice do poklicne pokojnine v skladu s pokojninskim načrtom odloči
tudi za drugačno obliko izplačila poklicne pokojnine. V primeru, da bo odložil
začetek uživanja poklicne pokojnine, mu delodajalec ni več dolžan plačevati
prispevkov za obvezno dodatno pokojninsko zavarovanje.
(5) Uživalec poklicne pokojnine je v času
od poklicne upokojitve do upokojitve v obveznem zavarovanju zdravstveno
zavarovan in se mu od mesečnega zneska poklicne pokojnine obračunavajo
prispevki v skladu z zakonom, ki ureja plačilo prispevkov za socialno varnost.
(6) Zavarovanec, ki se invalidsko upokoji,
ima pravico do izplačila odkupne vrednosti enot premoženja na osebnem računu,
izračunane na način, določen v tretjem odstavku 320. člena tega zakona.
(7) V primeru smrti zavarovanca v času do
poklicne upokojitve, se izplača dedičem odkupna vrednost enot premoženja na
osebnem računu umrlega zavarovanca, izračunana na način, določen v tretjem
odstavku 320. člena tega zakona.
284. člen
(Pokojninski načrt obveznega dodatnega
pokojninskega zavarovanja)
(1) Pokojninski načrt obveznega dodatnega
zavarovanja mora vsebovati poleg postavk iz prejšnjega člena tega zakona tudi:
-      
način izračuna poklicne pokojnine,
-      
minimalni zajamčeni donos na vplačane
prispevke,
-      
pogoje za pridobitev poklicne pokojnine,
-      
oblike izplačila poklicne pokojnine,
-      
investicijsko strategijo obveznega dodatnega
pokojninskega zavarovanja,
-      
višino prispevkov za posamezna delovna mesta.
(2) Pogoji za pridobitev poklicne pokojnine
ne smejo biti določeni različno glede na spol zavarovanca.
(3) Pokojninski načrt obveznega dodatnega
pokojninskega zavarovanja aktuarsko potrdi Urad za zavarovalni nadzor pri
ministrstvu za finance, sprejme pa ga minister, pristojen za delo.
(4) Za pravice, določene v pokojninskem načrtu
obveznega pokojninskega zavarovanja, jamči država.
2. Upravljanje sklada
285. člen
(Sklad obveznega dodatnega zavarovanja)
(1) Obvezno dodatno zavarovanje izvaja
sklad obveznega dodatnega zavarovanja (v nadaljevanju: sklad), ki se oblikuje z
dnem uveljavitve tega zakona kot vzajemni pokojninski sklad.
(2) Sklad je premoženje, ki je financirano
s sredstvi, zbranimi z vplačilom premij obveznega dodatnega zavarovanja oziroma
ustvarjenimi z upravljanjem s temi sredstvi, in je namenjeno izključno kritju
obveznosti do zavarovancev obveznega dodatnega zavarovanja.
(3) Sklad je v lasti zavarovancev obveznega
dodatnega zavarovanja, članov sklada.
(4) Za potrebe izvajanja dodatnega
obveznega zavarovanja sklad vzpostavi in obdeluje naslednje evidence:
-      
evidenco zavarovancev,
-      
evidenco zavezancev za plačilo prispevkov.
(5) Evidenca zavarovancev vsebuje:
-      
osebne podatke: ime in priimek, rojstne
podatke, enotno matično številko občana oziroma enotno matično številko tujca,
naslov stalnega ali začasnega prebivališča, državljanstvo;
-      
davčno številko;
-      
podatke o zaposlitvi: podjetje, delovno mesto,
plača;
-      
podatke o pokojninski dobi;
-      
številko dokumenta o sklenitvi zavarovanja.
(6) Evidenca zavezancev za plačilo
prispevkov vsebuje:
-      
ime in sedež;
-      
registrsko številko;
-      
davčno številko.
(7) Osebni podatki se zbirajo praviloma
neposredno od posameznika, na katerega se nanašajo, podatki, ki se nanašajo na
delovno razmerje, se zbirajo na podlagi podatkov delodajalcev, podatki o
pokojninski dobi se črpajo iz matične evidence pri zavodu, podatki o
pravilnosti obračunanih prispevkov se pridobijo iz davčne evidence.
(8) Podatki se hranijo 10 let po zadnjem
izplačilu poklicne pokojnine oziroma odkupne vrednosti enot premoženja.
286. člen
(Upravljavec sklada)
(1) Sklad obveznega dodatnega zavarovanja v
svojem imenu in za račun zavarovancev in drugih upravičencev upravlja
kapitalski sklad ločeno od drugega premoženja kapitalskega sklada.
(2) Posli upravljanja sklada obsegajo:
-      
zbiranje premij obveznega dodatnega zavarovanja
in vodenje osebnih računov zavarovancev – članov sklada,
-      
upravljanje s premoženjem sklada,
-      
izplačevanje poklicnih pokojnin oziroma odkup
pokojninske rente.
(3) Kapitalski sklad lahko posle iz druge
alinee prejšnjega odstavka s pogodbo prenese na družbo za upravljanje, ki ima
dovoljenje za upravljanje investicijskih skladov v skladu z zakonom, ki ureja
investicijske sklade in družbe za upravljanje.
287. člen
(Stroški upravljanja sklada)
(1) Kapitalski sklad je upravičen do povračila
vstopnih in izstopnih stroškov kakor tudi do letne provizije za upravljanje
sklada.
(2) Za obračunavanje stroškov in provizije
iz prejšnjega odstavka se smiselno uporablja določba 318. člena tega zakona.
288. člen
(Obveščanje in poslovanje sklada)
(1) Delodajalec je dolžan obveščati
sklad o vsaki novi zaposlitvi in prerazporeditvi delavca na delovno mesto, za
katero je dolžan skleniti obvezno dodatno pokojninsko zavarovanje po tem
zakonu. V primeru, da je bil sklad o tem obveščen z zamudo, je delodajalec
dolžan poravnati zaostale premije skupaj z zamudnimi obrestmi od dneva
razporeditve delavca.
(2) Za namen določitve poklicne
pokojnine in znižane poklicne pokojnine je zavod dolžan skladu pravočasno
posredovati podatke o datumu pridobitve pravice do starostne upokojitve ter
druge podatke, ki vplivajo na pridobitev in uživanje poklicne pokojnine.
(3) Za poslovanje sklada se smiselno
uporabljajo določbe 319. člena in členov od 321. do 327. člena tega zakona.
289. člen
(Nadzor nad poslovanjem sklada)
(1) Nadzor nad poslovanjem sklada izvaja
minister, pristojen za delo.
(2) Pravilnost izvajanja naložb in
pravilnost vrednotenja naložb nadzoruje in preverja agencija za trg vrednostnih
papirjev.
(3) Pravilnost poslovanja sklada z vidika
davčnih predpisov na področju dodatnega pokojninskega zavarovanja nadzoruje Davčna
uprava Republike Slovenije.
290. člen
(Poslovna poročila sklada)
Za poslovna poročila sklada se uporabljajo
določbe tega zakona o poslovnem poročilu in računovodskih izkazih vzajemnega
pokojninskega sklada prostovoljnega dodatnega zavarovanja.
291. člen
(Drugi nosilci obveznega dodatnega
zavarovanja)
(1) Obvezno dodatno zavarovanje po tem
zakonu lahko izvaja tudi pokojninska družba, ustanovljena v skladu s tem
zakonom, ki pridobi soglasje Vlade Republike Slovenije.
(2) Soglasje iz prejšnjega odstavka omogoča
uveljavitev davčnih olajšav za obvezna dodatna pokojninska zavarovanja po tem
zakonu.
(3) Prošnji za izdajo soglasja je potrebno
priložiti:
-      
statut pokojninske družbe;
-      
potrjen pokojninski načrt obveznega dodatnega
zavarovanja iz 284. člena tega zakona,
-      
pisna soglasja delodajalcev, ki bodo plačevali
prispevke za obvezno dodatno zavarovanje za najmanj 5000 zavarovancev;
-      
pisno soglasje reprezentativnih sindikatov v
dejavnostih, v katerih so delovna mesta zavarovancev iz prejšnje alinee;
-      
poslovni načrt sklada vključno s projekcijo
poslovanja sklada za triletno obdobje,
-      
imena članov uprave in nadzornega sveta
pokojninske družbe,
-      
imena fizičnih oseb, ki bodo poleg uprave
vodile pokojninske družbe,
-      
dokumentacijo, iz katere je razvidno, da bo
pokojninska družba kadrovsko, tehnično in organizacijsko sposobna opravljati
posle obveznega dodatnega pokojninskega zavarovanja,
-      
pogodbo z družbo za upravljanje v primerih, ko
pokojninska družba ne bo sama upravljala s sredstvi za obvezno dodatno
zavarovanje.
III. poglavje 
Prostovoljno dodatno zavarovanje
1. Splošne določbe
292. člen
(Področje urejanja)
(1) V tem poglavju se urejajo tiste oblike
prostovoljnega dodatnega pokojninskega zavarovanja, pri katerih zavarovanci,
vključeni v to obliko zavarovanja, in delodajalci, ki v korist zavarovancev,
vključenih v prostovoljno dodatno pokojninsko zavarovanje, plačujejo premijo
prostovoljnega dodatnega zavarovanja, pridobijo davčne olajšave po tem zakonu.
(2) V tem poglavju se določajo tudi pogoji
za ustanovitev pokojninskih skladov, ureja način njihovega poslovanja ter
upravljanje s temi skladi.
(3) Členi od 295 do 301 ter določbe prvega,
tretjega in četrtega odstavka 377. člena tega poglavja se smiselno uporabljajo
tudi za sklad obrtnikov.
293. člen
(Pojem)
(1) Prostovoljno dodatno pokojninsko
zavarovanje predstavlja po tem zakonu zbiranje denarnih sredstev na osebnih računih
zavarovancev, vključenih v to obliko zavarovanja, z namenom, da se jim ob
dopolnitvi določene starosti ali v drugih primerih, določenih v pokojninskem načrtu,
zagotovijo dodatne pokojnine ali druge v tem zakonu določene pravice (v
nadaljevanju: prostovoljno dodatno zavarovanje).
(2) Individualno prostovoljno dodatno
pokojninsko zavarovanje je zavarovanje, v katerega se lahko vključi samostojno
vsak posameznik iz 294. člena tega zakona (v nadaljevanju: individualno
zavarovanje).
(3) Kolektivno prostovoljno dodatno
pokojninsko zavarovanje je zavarovanje, v katerega se vključijo posamezniki iz
294. člena tega zakona preko delodajalca, ki v celoti ali delno financira
pokojninski načrt (v nadaljevanju: kolektivno zavarovanje). V kolektivno
zavarovanje se ne more vključiti posameznik, samozaposlena oseba in posameznik,
ki je pretežni lastnik podjetja, zavoda ali zadruge, v kateri je zaposlen. Za
pretežnega lastnika podjetja, zavoda ali zadruge se šteje oseba, če je imetnik
poslovnega deleža, delnic ali drugih pravic, na podlagi katerih ima 25%
glasovalnih pravic ali 25% delež v kapitalu določene pravne osebe.
294. člen
(Zavarovanci prostovoljnega dodatnega
zavarovanja)
(1) V prostovoljno dodatno zavarovanje po
tem zakonu se lahko vključi le zavarovanec ali uživalec pravic iz obveznega
pokojninskega zavarovanja.
(2) Pogoji za pridobitev pravic iz
prostovoljnega dodatnega zavarovanja ne smejo biti določeni različno glede na
spol zavarovanca.
2. Pokojninski načrt
2.1. Skupne določbe
295. člen
(Pokojninski načrt)
Pokojninski načrt določa pogoje za
pridobitev pravic iz prostovoljnega dodatnega zavarovanja, vrsto in obseg teh
pravic ter postopek za njihovo uveljavitev.
296. člen
(Predmet in vsebina pokojninskega načrta)
(1) Prostovoljno dodatno zavarovanje
po pokojninskem načrtu mora kriti izplačilo dodatne starostne pokojnine iz 362.
člena tega zakona. Prostovoljno dodatno zavarovanje po pokojninskem načrtu
lahko poleg izplačila dodatne starostne pokojnine krije tudi izplačilo predčasne
starostne pokojnine iz 363. člena tega zakona za čas od pridobitve pravice do
predčasne starostne pokojnine do pridobitve pravice do pokojnine po predpisih o
obveznem pokojninskem zavarovanju.
(2) Prostovoljno dodatno zavarovanje po
pokojninskem načrtu lahko poleg izplačil iz prejšnjega odstavka krije tudi
izplačilo dodatne invalidske pokojnine iz 364. člena tega zakona oziroma
dodatne družinske pokojnine iz 365. člena tega zakona.
(3) Pokojninski načrt mora vsebovati:
-      
opredelitev, ali je pokojninski načrt namenjen
individualnemu ali kolektivnemu zavarovanju,
-      
pogoje za vključitev v pokojninski načrt,
-      
razčlenitev zavarovalne premije za posamezne
nevarnosti,
-      
način in roke za plačevanje premije ter pravne
posledice, če premija ni plačana,
-      
določbo, da so pravice iz prostovoljnega
dodatnega zavarovanja po pokojninskem načrtu neprenosljive razen v primerih
določenih s tem zakonom,
-      
prepoved zastave police prostovoljnega
dodatnega zavarovanja, ki jo zavarovanec pridobi z vključitvijo v prostovoljno
dodatno zavarovanje po pokojninskem načrtu oziroma prepoved zastave pravic iz
enot premoženja vzajemnega pokojninskega sklada, vpisanih na osebnem računu
zavarovanca,
-      
druge določbe, ki jih morajo vsebovati splošni
zavarovalni pogoji po zakonu, ki ureja zavarovalništvo.
(4) Pokojninski načrt mora v zvezi z
zavarovanjem iz prvega odstavka tega člena obsegati:
-      
opredelitev zavarovanja kot zavarovanja, pri
katerem zavarovanec prevzema naložbeno tveganje,
-      
določila, ki sestavljajo izjavo o naložbeni
politiki iz 298.a člena tega zakona,
-      
zajamčeni donos,
-      
najvišjo višino stroškov, ki jih zaračunava
izvajalec pokojninskega načrta,
-      
pogoje za pridobitev pravice do dodatne
starostne pokojnine oziroma predčasne dodatne starostne pokojnine,
-      
način izračuna odkupne vrednosti,
-      
način izračunavanja pokojninske rente,
-      
določbo ali bo pokojninsko rento izplačeval
izvajalec pokojninskega načrta ali pa bo izvajalec pokojninskega načrta v imenu
in za račun zavarovanca z zavarovalnico sklenil ustrezno zavarovalno pogodbo,
-      
pogoje za prenehanje zavarovanja pred
pridobitvijo pravice do dodatne starostne pokojnine oziroma predčasne starostne
pokojnine, in pravice zavarovanca oziroma upravičencev v takšnih primerih.
(5) Pokojninski načrt mora v zvezi z
zavarovanjem iz drugega odstavka tega člena obsegati:
-      
pogoje za pridobitev pravice do dodatne
invalidske pokojnine oziroma dodatne družinske pokojnine,
-      
pogoje za prenehanje zavarovanja pred
pridobitvijo pravice do dodatne invalidske pokojnine oziroma dodatne družinske
pokojnine, in pravice zavarovanca oziroma upravičencev v takšnih primerih,
-      
sestavine iz četrte, šeste, sedme in osme
alinee prejšnjega odstavka.
297. člen
(Odobritev pokojninskega načrta)
(1) Pokojninski načrt, na podlagi katerega
se lahko uveljavljajo davčne olajšave, mora odobriti minister, pristojen za
delo.
(2) Zahtevo za odobritev pokojninskega načrta
vloži izvajalec tega načrta.
(3) Če izvajalec pokojninskega načrta še ni
vpisan v sodni register, vloži zahtevo iz prejšnjega odstavka njegov
ustanovitelj.
(4) Minister, pristojen za delo, odobri
pokojninski načrt, če ugotovi, da je pokojninski načrt v skladu s tem zakonom.
(5) Minister, pristojen za delo, mora
izdati odločbo o odobritvi pokojninskega načrta najkasneje v roku 60 dni od
dneva prejema popolne zahteve za odobritev.
(6) Pokojninski načrt iz četrtega
odstavka tega člena se vpiše v register, ki ga vodi ministrstvo, pristojno za
delo.
(7) Določbe tega člena se smiselno
uporabljajo tudi za vse kasnejše spremembe pokojninskega načrta iz prvega
odstavka tega člena.
298. člen
(Naložbeno tveganje in zajamčeni donos)
(1) Prostovoljno dodatno zavarovanje
po pokojninskem načrtu iz prvega odstavka prejšnjega člena, je oblika
prostovoljnega pokojninskega zavarovanja, pri kateri zavarovanec prevzema
naložbeno tveganje z zajamčenim donosom na vplačano čisto premijo
prostovoljnega dodatnega zavarovanja in pridobi pravico do dodatne starostne
pokojnine iz 362. člena tega zakona.
(2) Čista premija prostovoljnega
dodatnega zavarovanja iz prejšnjega odstavka (v nadaljnjem besedilu: čista
premija) je vplačana premija prostovoljnega dodatnega zavarovanja, zmanjšana za
vstopne stroške, ki pripadajo izvajalcu pokojninskega načrta v skladu s tem
zakonom.
(3) Zajamčeni donos iz prvega odstavka
tega člena mora biti izražen z letno stopnjo donosnosti, za katero jamči
upravljavec pokojninskega sklada.
(4) Letna stopnja donosnosti iz
prejšnjega odstavka ne sme biti nižja od 40% povprečne letne obrestne mere na
državne vrednostne papirje z dospelostjo nad enim letom (minimalna zajamčena
donosnost).
(5) Minister, pristojen za finance,
predpiše pravila, ki se nanašajo na izračun povprečnega donosa na državne
vrednostne papirje iz prejšnjega odstavka v roku šestih mesecev po uveljavitvi
tega zakona.
(6) Minister, pristojen za finance,
objavi najkasneje do 15. v mesecu minimalno zajamčeno donosnost iz četrtega
odstavka tega člena za pretekli mesec.
(7) Če prostovoljno dodatno
zavarovanje po pokojninskem načrtu krije tudi izplačilo dodatne invalidske
pokojnine oziroma dodatne družinske pokojnine, se za ta zavarovanja ne
uporabljajo določbe prejšnjih odstavkov tega člena, določbe 307. do 336. člena
ter določbe 352., 353. in 356. člena tega zakona.
(8) Če je v primeru iz prejšnjega odstavka
izvajalec pokojninskega načrta vzajemni pokojninski sklad, mora upravljavec
tega sklada:
-      
v imenu in za račun zavarovanca skleniti polico
življenjskega zavarovanja, po kateri zavarovanec oziroma upravičenec pridobi
pravico do dodatne invalidske pokojnine oziroma dodatne družinske pokojnine ter
-      
v imenu in za račun zavarovalca vplačevati
premijo za to zavarovanje.
(9) Če prostovoljno dodatno zavarovanje po
pokojninskem načrtu krije tudi izplačilo predčasne starostne pokojnine, se za
ta zavarovanja smiselno uporabljajo določbe tega zakona, ki veljajo za
zavarovanje iz prvega odstavka tega člena.
298.a člen
(Izjava o naložbeni politiki)
(1) Izvajalec pokojninskega načrta iz
297. člena tega zakona (v nadaljevanju: izvajalec pokojninskega
načrta) mora sprejeti izjavo o naložbeni politiki in jo posredovati
nadzornemu organu iz prvega ali drugega odstavka 377. člena tega zakona.
(2) Izjava iz prejšnjega odstavka mora
vsebovati zlasti:
-      
največje dopustne izpostavljenosti iz prvega
odstavka 306.č člena tega zakona,
-      
razporeditev naložb glede na vrsto in trajanje
obveznosti,
-      
načela in obseg odstopanja od razporeditve
(taktična razporeditev),
-      
določitev posameznih vrst tveganj,
-      
opis postopkov za obvladovanje posameznih vrst
tveganj,
-      
metode ocenjevanja tveganj,
-      
predvideno izpostavljenost članov oziroma
zavarovancev vrstam tveganj iz četrte alinee tega odstavka.
(3) Izvajalec pokojninskega načrta
mora izjavo o naložbeni politiki preveriti in po potrebi spremeniti vsaj vsaka
tri leta. O tem mora obvestiti pristojni organ iz prvega ali drugega odstavka
377. člena tega zakona.
(4) Izvajalec pokojninskega načrta
lahko kadarkoli ob predhodnem soglasju nadzornega organa iz prvega ali drugega
odstavka 377. člena tega zakona izjavo o naložbeni politiki spremeni.
(5) V primeru spremembe izjave o
naložbeni politiki glede prve in druge alinee drugega odstavka tega člena, mora
izvajalec pokojninskega načrta najmanj 30 dni pred začetkom uporabe spremenjene
naložbene politike o tem predhodno obvestiti zavarovance pokojninskega načrta,
na katere se izjava nanaša.
(6) Podrobnejšo vsebino izjave o
naložbeni politiki predpiše Agencija.
298.b člen
(Redno obveščanje članov in zavarovancev)
(1) Izvajalec pokojninskega načrta
mora članu oziroma zavarovancu enkrat letno po stanju na dan 31. decembra
posameznega leta izdati:
-      
potrdilo o številu enot premoženja, vpisanih na
posameznih osebnih računih individualnega in kolektivnega zavarovanja člana
oziroma zavarovanca, in obračun vplačanih premij v tem letu tega pokojninskega
načrta;
-      
obračun vplačanih premij kolektivnega
zavarovanja v posameznem letu in vrednost sredstev na računu člana oziroma
zavarovanca, ki so posledica delodajalčevega financiranja, tudi delodajalcu;
-      
informacije o ciljni višini pričakovane dodatne
starostne pokojnine na podlagi enotnih pravil in predpostavk, ki jih določi
minister, pristojen za delo;
-      
obvestilo o vseh spremembah pokojninskega
načrta v preteklem letu.
(2) Posamezno potrdilo iz prejšnjega
odstavka je legitimacijski papir za uveljavljanje pravic iz prostovoljnega
dodatnega zavarovanja ter za uveljavljanje davčnih olajšav.
(3) Izvajalec pokojninskega načrta
mora enkrat letno izdati:
-      
povzetek letnega poslovnega poročila izvajalca
pokojninskega načrta članom oziroma zavarovancem;
-      
revidirano letno poročilo delodajalcu, ki financira
pokojninski načrt kolektivnega zavarovanja.
(4) Izvajalec pokojninskega načrta iz
297. člena tega zakona mora ob rednem prenehanju zavarovanja članu oziroma
zavarovancu posredovati informacijo o pravicah iz naslova zavarovanja in
možnostih izplačila.
298.c člen
(Obveščanje članov in zavarovancev na
zahtevo)
Na zahtevo člana oziroma zavarovanca mu
mora izvajalec pokojninskega načrta omogočiti dostop do:
-      
izjave o naložbeni politiki iz 298.a člena tega
zakona,
-      
revidiranega letnega poročila izvajalca pokojninskega
načrta, katerega član je zavarovanec,
-      
informacije o dejanski izpostavljenosti
tveganju pokojninskega načrta,
-      
informacije o ciljni višini pričakovane dodatne
starostne pokojnine na podlagi enotnih pravil in predpostavk, ki jih določi
minister, pristojen za delo,
-      
informacije o pravicah v primeru prenehanja
zaposlitve in možnostih prenosa sredstev v drug pokojninski načrt kolektivnega
zavarovanja.
2.2. Financiranje pokojninskega načrta
299. člen
(Premija prostovoljnega dodatnega
zavarovanja)
(1) Premija prostovoljnega dodatnega
zavarovanja je denarni znesek, ki ga plačuje zavarovanec prostovoljnega
dodatnega zavarovanja, na podlagi katerega pridobi pravice iz prostovoljnega
dodatnega zavarovanja po tem zakonu.
(2) Premijo ali del premije prostovoljnega
dodatnega zavarovanja lahko v korist zavarovanca prostovoljnega dodatnega
zavarovanja plačuje tudi delodajalec, pri kateremu je zavarovanec zaposlen
oziroma pravna oseba ali državni organ, pri katerem zavarovanec poklicno
opravlja določeno funkcijo (v nadaljevanju: delodajalec), na način in pod
pogoji določenimi v tem zakonu.
300. člen
(Plačevanje premije)
(1) Premija prostovoljnega dodatnega
zavarovanja se določi in plačuje za koledarski mesec, lahko pa se plača tudi v
višini polletne ali celoletne premije, če je tako določeno s pokojninskim
načrtom.
(2) Ne glede na določbo prejšnjega
odstavka se za obdobje koledarskega leta lahko plačajo tudi dodatne premije v
enkratnem znesku, če je tako določeno s pokojninskim načrtom.
301. člen
(Višina premije in davčne olajšave)
(1) Znesek mesečne premije prostovoljnega
dodatnega zavarovanja, ki se plačuje po pokojninskem načrtu iz prvega odstavka
297. člena tega zakona, v koledarskem letu ne sme biti nižji od 3.683 tolarjev.
(delno
se preneha uporabljati)
(2) Znesek davčne olajšave za premije
prostovoljnega dodatnega zavarovanja, vplačane v koledarskem letu, lahko znaša
največ 24% obveznih prispevkov za pokojninsko in invalidsko zavarovanje za
zavarovanca, oziroma 5,844% pokojnine zavarovanca, vendar ne več kot 441.958
tolarjev letno. (delno
se preneha uporabljati)
(3) Znesek premije iz prvega odstavka tega
člena in znesek davčne olajšave iz prejšnjega odstavka se valorizirata s
koeficientom rasti povprečne plače zaposlenih v Republiki Sloveniji v obdobju
od januarja do oktobra leta pred letom, za katero se opravi valorizacija, glede
na enako obdobje predhodnega leta, po podatkih Statističnega urada Republike
Slovenije. Valorizirane zneske ugotovi minister, pristojen za finance in jih
objavi v Uradnem listu Republike Slovenije v decembru tekočega leta za
naslednje leto. (se
preneha uporabljati)
(4) Če je v koledarskem letu znesek
vplačane premije prostovoljnega dodatnega zavarovanja višji od zneska davčne
olajšave, določene v drugem odstavku tega člena, se lahko olajšava uveljavi le
za tisti del premije prostovoljnega dodatnega zavarovanja, ki ne presega zneska
olajšave, določene v drugem odstavku tega člena. (delno
se preneha uporabljati)
(5) Če plačujeta premijo prostovoljnega
dodatnega zavarovanja tako delodajalec kot zaposleni, se pri določitvi
maksimalne višine premije, za katero se prizna davčna olajšava po tem zakonu,
upošteva kumulativni znesek vplačanih premij. (delno
se preneha uporabljati)
(6) Če v primeru iz prejšnjega odstavka
skupni znesek vplačanih premij presega najvišjo premijo iz drugega odstavka
tega člena, lahko zavarovanec uveljavlja davčne olajšave samo od tistega dela
vplačane premije, ki je enaka razliki med najvišjo premijo in premijo, ki jo je
zanj vplačal delodajalec. (delno
se preneha uporabljati)
(7) Določbe prejšnjih odstavkov se
uporabljajo tudi v primeru, ko je zavarovanec istočasno vključen v pokojninski
načrt kolektivnega zavarovanja in v pokojninski načrt individualnega
zavarovanja. (delno
se preneha uporabljati)
2.3. Pokojninski načrt kolektivnega
zavarovanja
302. člen
(Pokojninski načrt kolektivnega
zavarovanja)
(1) Delodajalec oblikuje pokojninski načrt
za svoje zaposlene, s tem da se na način, določen v drugem odstavku 303. člena
tega zakona, zaveže, da bo financiral ta pokojninski načrt tako, da bo delno
ali v celoti plačeval premijo prostovoljnega dodatnega zavarovanja, določeno v
tem pokojninskem načrtu, v korist svojih zaposlenih, ki so se vključili v
pokojninski načrt kolektivnega zavarovanja.
(2) Delodajalec, ki izpolnjuje pogoje iz
drugega odstavka 310. člena tega zakona ali več delodajalcev skupaj, lahko
samostojno oblikuje pokojninski načrt kolektivnega zavarovanja, ki ga izvaja
zaprt vzajemni pokojninski sklad.
(3) Delodajalec lahko oblikuje pokojninski
načrt tudi tako, da pristopi k odobrenemu pokojninskemu načrtu kolektivnega
zavarovanja, ki ga izvaja zavarovalnica, pokojninska družba ali odprt vzajemni
pokojninski sklad. Za sklenitev pogodbe o oblikovanju pokojninskega načrta iz
prejšnjega stavka se ne uporablja določba šestega odstavka 304. člena tega
zakona.
(4) Pravico do vključitve v pokojninski
načrt kolektivnega zavarovanja morajo pod enakimi pogoji imeti vsi zaposleni
pri tem delodajalcu.
(5) Ne glede na določbo prejšnjega odstavka
se lahko kot pogoj za uveljavitev pravice do vključitve v pokojninski načrt
kolektivnega zavarovanja določi, da mora biti zaposleni v delovnem razmerju pri
delodajalcu iz prvega odstavka tega člena določeno časovno obdobje, ki pa ne
sme biti daljše od enega leta.
(6) Vključitev v pokojninski načrt
kolektivnega zavarovanja ne sme biti pogoj za sklenitev delovnega razmerja pri
delodajalcu.
(7) Za pridobitev davčnih olajšav po tem
zakonu mora delodajalec ob uveljavljanju davčnih olajšav dokazati, da je bilo v
obdobju koledarskega leta, za katerega uveljavlja davčne olajšave, v
pokojninski načrt kolektivnega zavarovanja vključenih povprečno najmanj 51%
vseh zaposlenih, ki so pri njem v delovnem razmerju.
303. člen
(Oblikovanje pokojninskega načrta
kolektivnega zavarovanja)
(1) Če je s pokojninskim načrtom
kolektivnega zavarovanja, določeno, da morajo del premije
prostovoljnega dodatnega zavarovanja plačevati tudi zavarovanci prostovoljnega
dodatnega zavarovanja, zaposleni pri delodajalcu, ki pokojninski načrt
financira, se ta pokojninski načrt oblikuje v skladu s kolektivno pogodbo,
sklenjeno med delodajalcem in reprezentativnim sindikatom, organiziranim pri
delodajalcu.
(2) Če kolektivna pogodba iz prejšnjega
odstavka ni sklenjena, se pokojninski načrt iz prejšnjega odstavka oblikuje v
skladu s pogodbo o oblikovanju pokojninskega načrta, ki jo kot pogodbeni
stranki skleneta delodajalec in zaposleni.
304. člen
(Sklenitev pogodbe o oblikovanju
pokojninskega načrta kolektivnega zavarovanja, s strani
zaposlenih)
(1) V imenu zaposlenih odloča o sklenitvi
pogodbe o oblikovanju pokojninskega načrta kolektivnega zavarovanja, pristojni organ reprezentativnega sindikata, organiziranega pri
delodajalcu.
(2) Če je v družbi organiziranih več
reprezentativnih sindikatov, odločajo o sklenitvi pogodbe o oblikovanju
pokojninskega načrta kolektivnega zavarovanja, ti
sindikati skupaj.
(3) Če v družbi ni organiziranega
reprezentativnega sindikata, odloča o sklenitvi pogodbe o oblikovanju
pokojninskega načrta kolektivnega zavarovanja, svet
delavcev, organiziran v skladu z zakonom, ki ureja sodelovanje delavcev pri
upravljanju.
(4) Če v družbi ni organiziranega
reprezentativnega sindikata in ne sveta delavcev, odločajo o sklenitvi pogodbe
o oblikovanju pokojninskega načrta kolektivnega zavarovanja, zaposleni neposredno na zboru delavcev.
(5) Sklep o sklenitvi pogodbe mora biti
sprejet z večino glasov vseh zaposlenih. Pogodba o oblikovanju pokojninskega
načrta, kolektivnega zavarovanja, je s strani
zaposlenih sklenjena, ko je sprejet sklep o sklenitvi pogodbe s predpisano
večino.
(6) Sklep iz prejšnjega odstavka potrdi
notar v notarskem zapisniku. V zapisniku se navede kraj in datum zbora
delavcev, notarjevo ime, izid glasovanja in ugotovitev predsedujočega zbora o
sprejetju sklepa ter ime osebe, pooblaščene za podpis pogodbe o oblikovanju
pokojninskega načrta kolektivnega zavarovanja.
305. člen
(Sklenitev pogodbe o oblikovanju
pokojninskega načrta kolektivnega zavarovanja, s
strani delodajalca)
(1) Na strani delodajalca odloča o
sklenitvi pogodbe o oblikovanju pokojninskega načrta kolektivnega
zavarovanja, uprava družbe.
(2) Če je s pogodbo o oblikovanju
pokojninskega načrta kolektivnega zavarovanja, določeno, da se premija prostovoljnega dodatnega zavarovanja, ki jo plačuje
delodajalec, plačuje iz dobička družbe, mora uprava pred sklenitvijo te pogodbe
pridobiti soglasje skupščine družbe.
(3) Skupščina lahko da soglasje iz
prejšnjega odstavka, če je v statutu družbe oziroma v družbeni pogodbi
določeno, da se del dobička nameni prostovoljnemu dodatnemu zavarovanju.
(4) Določbe prejšnjih dveh odstavkov tega
člena veljajo za delodajalce, ki so organizirani kot kapitalske družbe po
zakonu o gospodarskih družbah.
2.4. Izvajalci pokojninskega načrta
306. člen
(Izvajalci pokojninskega načrta)
(1) Pokojninski načrt iz prvega odstavka
297. člena tega zakona izvajajo pokojninski skladi, ustanovljeni po tem zakonu.
(2) Pokojninski sklad se lahko oblikuje kot
vzajemni pokojninski sklad ali ustanovi kot pokojninska družba.
(3) Pokojninski načrt iz prvega odstavka
297. člena tega zakona lahko izvajajo tudi zavarovalnice, ki imajo dovoljenje
za opravljanje poslov življenjskega zavarovanja po zakonu, ki ureja
zavarovalništvo.
(4) Pokojninski načrt kolektivnega
zavarovanja iz prvega odstavka 297. člena tega zakona lahko izvajajo tudi
izvajalci pokojninskega načrta, ustanovljeni po predpisih ene od držav članic
EU (v nadaljevanju: držav članic) in v državi, v kateri ima institucija
svoj uradni sedež in svojo glavno upravo ali, če nima sedeža, svojo glavno
upravo (v nadaljevanju: matična država članica) opravljajo posle dodatnega
pokojninskega zavarovanja.
306.a člen
(Izvajanje pokojninskega načrta
kolektivnega zavarovanja v eni od držav članic)
(1) Izvajalec pokojninskega načrta, ki
že izvaja vsaj en pokojninski načrt, vpisan v poseben register po
370. členu tega zakona, sme svojo dejavnost razširiti na ozemlje vseh
držav članic. V drugi državi članici sme izvajati samo pokojninski načrt
kolektivnega zavarovanja.
(2) Preden izvajalec pokojninskega
načrta začne izvajati pokojninski načrt v drugi državi članici, mora pri
ministru, pristojnem za delo, pridobiti predhodno dovoljenje za opravljanje te
dejavnosti v državi, katere socialno in delovno pravo, ki je merodajno za
področje poklicnega pokojninskega zavarovanja, se uporablja za odnos med
ustanoviteljskim podjetjem in člani (v nadaljevanju: gostiteljska država
članica). V svoji prošnji za izdajo dovoljenja po prejšnjem stavku mora
izvajalec pokojninskega načrta posredovati naslednje informacije:
-      
ime države članice oziroma držav članic, v
katerih namerava opravljati dejavnosti dodatnega pokojninskega zavarovanja,
-      
ime podjetja ali drugega subjekta, ki plačuje
prispevke v institucijo za poklicno pokojninsko zavarovanje, ne glede na to,
ali to podjetje ali ta subjekt vključuje eno ali več pravnih ali fizičnih oseb,
ki delujejo kot delodajalci ali samozaposleni, ali pa se sestoji iz poljubne
kombinacije teh možnosti (v nadaljevanju: ustanoviteljsko podjetje), in
-      
glavne značilnosti pokojninskega načrta, ki ga
izvaja za ustanoviteljsko podjetje.
(3) Po prejemu prošnje iz prejšnjega
odstavka minister, pristojen za delo, v treh mesecih posreduje informacije iz
prejšnjega odstavka pristojnemu nadzornemu organu gostiteljske države članice
in o tem obvesti izvajalca pokojninskega načrta. To stori, če ni nikakršnega
dvoma o upravljavskih in organizacijskih vidikih ali finančnem stanju izvajalca
pokojninskega načrta in ugledu ter poklicnih kvalifikacijah ali izkušnjah
vodstvenega osebja glede na združljivost z dejavnostmi, načrtovanimi v
gostiteljski državi članici.
(4) Izvajalec pokojninskega načrta
lahko začne opravljati posle iz dodatnega pokojninskega zavarovanja v drugi
državi članici šele, ko pristojni organi gostiteljske države članice ministra,
pristojnega za delo, seznanijo s predpisi, ki urejajo delovna razmerja in
socialno varnost, ki jih je treba upoštevati pri upravljanju pokojninskega
načrta v navedeni državi. Ne glede na prvi stavek tega odstavka lahko izvajalec
pokojninskega načrta začne opravljati dejavnosti po preteku petih mesecev,
potem ko je izvajalec pokojninskega načrta naslovil prošnjo iz drugega odstavka
tega člena, vendar mora upoštevati predpise, ki urejajo delovna razmerja in
socialno varnost v gostiteljski državi članici.
(5) Izvajalec pokojninskega načrta se
ob začetku izvajanja pokojninskega načrta kolektivnega zavarovanja v drugi
državi članici vpiše v posebno evidenco, ki jo vodi ministrstvo, pristojno za
delo (v nadaljnjem besedilu: evidenca izvajalcev pokojninskega načrta). V evidenco
se za vsakega izvajalca pokojninskega načrta in za vsak pokojninski načrt
vpišejo podatki o državi članici, v kateri se kolektivno zavarovanje izvaja,
podatki o ustanoviteljskem podjetju, za katerega izvajalec pokojninskega načrta
izvaja pokojninski načrt, in glavne značilnosti pokojninskega načrta, ki ga
izvaja.
(6) Če pristojni organ gostiteljske
države članice pri opravljanju dejavnosti slovenskega izvajalca pokojninskega
načrta odkrije nepravilnosti, kot je to določeno v prvem odstavku tega člena,
in o tem obvesti ministra, pristojnega za delo, ta ob sodelovanju z ostalimi
nadzornimi organi iz 377. člena tega zakona in v sodelovanju s pristojnim
organom gostiteljske države članice sprejme vse potrebne ukrepe, s katerimi se
zagotovi odprava kršitev.
306.b člen
(Izvajanje pokojninskega načrta
kolektivnega zavarovanja, s strani izvajalca pokojninskega načrta druge države
članice)
(1) Po prejemu prošnje iz tretjega
odstavka prejšnjega člena s strani pristojnega organa v eni od držav članic,
minister, pristojen za delo, v roku dveh mesecev ta organ seznani z določbami
tega zakona, ki urejajo kolektivno dodatno pokojninsko zavarovanje, razen
določb, ki se nanašajo na naložbeno politiko.
(2) Izvajalec pokojninskega načrta iz
druge države članice sme začeti opravljati posle na ozemlju Republike
Slovenije, ko ga pristojni organ matične države članice seznani z določbami iz
prejšnjega odstavka. V kolikor ga pristojni organ matične države članice ne
seznani v petih mesecih od prejema prošnje, lahko izvajalec prične z
opravljanjem dejavnosti brez odobritve.
(3) Nadzor nad izvajanjem dejavnosti
izvajalca pokojninskega načrta iz druge države članice na ozemlju Republike
Slovenije opravljajo pristojni organi iz 377. člena tega zakona. Ob odkritju
nepravilnosti pri poslovanju tujega izvajalca pokojninskega načrta na območju
Republike Slovenije, pristojni nadzorni organi iz 377. člena tega zakona o tem
nemudoma obvestijo pristojni organ matične države članice.
(4) Če pristojni organ matične države
članice ne zagotovi odprave kršitev ali sprejme nezadostne ukrepe za njihovo
odpravo, lahko pristojni nadzorni organ iz 377. člena tega zakona po
predhodni obvestitvi pristojnega organa matične države članice sprejme ustrezne
ukrepe za odpravo kršitev.
306.c člen
(Načela naložbene politike)
Izvajalec pokojninskega načrta mora
skrbeti, da je upravljanje s premoženjem skladno z načeli preudarnosti,
predvsem da:
-      
se sredstva nalagajo v največjo in izključno
korist zavarovancev,
-      
se sredstva upravljajo v skladu s pričakovanimi
ekonomskimi gibanji in dovoljenim odstopanjem od razporeditve naložb,
opredeljene v izjavi iz 298.a člena tega zakona,
-      
so naložbe, glede na opredeljeno naložbeno
politiko, primerno razpršene, in sicer tako znotraj posameznih naložbenih
razredov kot med njimi,
-      
se z vrstami in strukturo naložb zagotavlja
najbolj ugodno možno razmerje med donosnostjo in tveganjem, ob upoštevanju
likvidnosti,
-      
se posamezne naložbe presojajo glede na
doprinos k tveganju v dobro razpršenem premoženju, in ne samostojno,
-      
so sredstva v upravljanju po vrstah in
strukturi skladna z dospelostmi pričakovanih bodočih obveznosti,
-      
so je valutna sestava sredstev v upravljanju
skladna z valutno sestavo pričakovanih bodočih obveznosti,
-      
se pri razporeditvi sredstev s pomočjo metod
obvladovanja tveganja iz 306.i člena tega zakona oceni in pretehta vpliv novih
naložb na celotno premoženje pokojninskega načrta, predvsem z vidika razmerja
med donosnostjo in tveganjem,
-      
se preudarno omejuje pretirano izpostavljenost
celotnih naložb do posamezne vrste naložb, posameznega izdajatelja in posamezne
skupine izdajateljev.
306.č člen
(Največje dopustne izpostavljenosti po
vrstah naložb)
Celotno premoženje je dovoljeno skupaj
naložiti:
-      
do 70% v delnice in podjetniške obveznice, s
katerimi se trguje na organiziranih trgih,
-      
do 30% v naložbe, s katerimi se ne trguje na
organiziranih trgih,
-      
do 30% v sredstva, nominirana v drugih valutah
kot v tolarju (euro).
306.d člen
(Največje dopustne izpostavljenosti do
posameznih in določenih oseb)
(1) Glede največjih dopustnih izpostavljenosti
do posameznih in določenih oseb, vključno z delodajalcem, izvajalcem in
upravljavcem, se uporabljajo določbe zakona, ki ureja investicijske sklade in
družbe za upravljanje.
(2) V primeru povezanih oseb,
opredeljenih v zakonu, ki ureja investicijske sklade in družbe za upravljanje,
se uporabljajo dvakratne največje dopustne izpostavljenosti iz prejšnjega
odstavka.
(3) Pri ugotavljanju izpostavljenosti
do posameznih in določenih oseb, s katerimi vrednostnimi papirji se ne trguje
na organiziranem trgu, znaša največja dopustna izpostavljenost polovico
izpostavljenosti iz prvega in drugega odstavka tega člena.
(4) V primeru, da je delodajalcev več,
je potrebno naložbe v njihove vrednostne papirje preudarno razpršiti.
306.e člen
(Skrbniške storitve)
Izvajalec pokojninskega načrta mora za
račun sklada, ki ga upravlja, skleniti pogodbo o opravljanju skrbniških
storitev, v skladu z zakonom, ki ureja investicijske sklade in družbe o
upravljanju.
306.f člen
(Ločitev premoženja pokojninskega sklada)
(1) Premoženje pokojninskega sklada
mora biti ločeno od premoženja ustanovitelja in upravljavca pokojninskega
sklada na način, določen v členih od 306.g do 306.k tega zakona.
(2) Na premoženje pokojninskega sklada
je dovoljena izvršba samo za zavarovanje oziroma poplačilo terjatev zavarovanca
prostovoljnega dodatnega zavarovanja na podlagi sklenjene pogodbe o
prostovoljnem dodatnem zavarovanju.
306.g člen
(Ločitev naložb v vrednostne papirje)
(1) Upravljavec pokojninskega sklada
mora s Klirinško depotno družbo skleniti pogodbo, na podlagi katere postane
član Klirinško depotne družbe in ima v zvezi z vrednostnimi papirji, s katerimi
se trguje na organiziranem trgu, in vrednostnimi papirji, s katerimi se ne
trguje na organiziranem trgu, če so bili slednji izdani v nematerialni obliki,
naslednje pravice:
-      
neposredni vpogled v stanje vrednostnih
papirjev na računu pokojninskega sklada, ki ga upravlja;
-      
neposredno izpolnjevanje obveznosti prenosa
vrednostnih papirjev, nastalih na podlagi poslov, ki jih je za račun
pokojninskega sklada sklenil upravljavec pokojninskega sklada oziroma po
njegovem pooblastilu borzno posredniška družba.
(2) Če upravljavec pokojninskega
sklada upravlja več pokojninskih skladov, mora zagotoviti, da Klirinško depotna
družba za vsakega od teh pokojninskih skladov odpre poseben račun, na katerem
se ločeno vodijo stanja vrednostnih papirjev iz prvega odstavka tega člena za
vsak pokojninski sklad.
(3) V zvezi z vrednostnimi papirji, s
katerimi se ne trguje na organiziranem trgu vrednostnih papirjev in so bili
izdani kot pisne listine, mora upravljavec pokojninskega sklada s pogodbo, ki
jo sklene z banko, ki je pridobila dovoljenje za opravljanje poslov hrambe
vrednostnih papirjev, ki niso bili javno ponujeni, pooblastiti le-to za
opravljanje vseh poslov v zvezi s hrambo teh vrednostnih papirjev za račun
posameznega pokojninskega sklada, ki ga upravlja.
(4) Klirinško depotna družba mora
ustanovitelju pokojninskega sklada in nadzornemu organu po tem zakonu, na
njihovo zahtevo, posredovati podatke o stanju vrednostnih papirjev na računu
pokojninskega sklada ter jim omogočiti pregled tega stanja.
306.h člen
(Poseben denarni račun pokojninskega
sklada)
Upravljavec pokojninskega sklada mora pri
banki oziroma organizaciji, ki opravlja plačilni promet, za vsak pokojninski
sklad, ki ga upravlja, odpreti poseben denarni račun pokojninskega sklada,
preko katerega sprejema vplačila in opravlja izplačila iz poslov v zvezi s
premoženjem pokojninskega sklada, in vodi denarna sredstva pokojninskega
sklada.
306.i člen
(Obvladovanje tveganja pokojninskega
sklada)
(1) Za ugotavljanje, merjenje in
obvladovanje tveganj iz naložb, se smiselno uporabljajo določbe o obvladovanju
tveganj iz naložb, opredeljene v predpisih o investicijskih skladih in družbah
za upravljanje.
(2) Agencija s sklepom določi način za
uskladitev s prvim odstavkom tega člena.
306.j člen
(Lastni kapital)
Za določanje lastnega kapitala izvajalca
pokojninskega načrta se smiselno uporabljajo določbe o lastnem kapitalu zakona,
ki ureja bančništvo oziroma zavarovalništvo.
306.k člen
(Dodatni lastni kapital)
(1) Izvajalec pokojninskega načrta
mora glede na velikost sredstev v upravljanju razpolagati z ustreznim dodatnim
kapitalom.
(2) Za določanje dodatnega lastnega
kapitala izvajalca pokojninskega načrta, se smiselno uporabljajo določbe
zakona, ki ureja investicijske sklade.
(3) Agencija s sklepom predpiše način
izračuna in postavke dodatnega lastnega kapitala, ki izhaja iz obveznosti
zajamčene donosnosti iz 298. člena tega zakona v višini, kot jo prevzema
izvajalec pokojninskega načrta po pokojninskem načrtu.
(4) Če izvajalec pokojninskega načrta
po pokojninskem načrtu prevzema obveznosti iz 364. ali 365. člena tega zakona
oziroma izplačuje pokojninske rente, mora v ta namen stalno razpolagati z
dodatnim lastnim kapitalom, ki presega tehnične rezervacije in po vsoti
odgovarja vrstam tveganja.
(5) Agencija za zavarovalni nadzor s
sklepom predpiše način izračuna in postavke dodatnega lastnega kapitala iz
prejšnjega odstavka.
306.l člen
(Uporaba določb)
(1) Če je izvajalec pokojninskega
načrta pokojninska družba ali zavarovalnica iz 306. člena, se uporablja določba
318. člena tega zakona.
(2) Če izvajalec pokojninskega načrta
iz prejšnjega odstavka izračunava odkupno vrednost iz 320. člena tega zakona z
uporabo enot premoženja kritnega sklada, se uporabljajo določbe 319., 320. in
322. člena tega zakona.
(3) Če izvajalec pokojninskega načrta
iz prvega odstavka tega člena izračunava odkupno vrednost iz 320. člena tega
zakona na podlagi sorazmernega deleža zavarovanca v donosu kritnega sklada, se
smiselno uporabljajo določbe 319., 320. in 322. člena tega zakona.
(4) Pokojninska družba ali
zavarovalnica v pokojninskem načrtu določi, ali bo upravljala kritni sklad v
skladu z drugim ali tretjim odstavkom tega člena.
3. Vzajemni pokojninski sklad
3.1. Splošno
307. člen
(Vzajemni pokojninski sklad)
(1) Vzajemni pokojninski sklad je
premoženje, ki je financirano s sredstvi, zbranimi z vplačilom premij
prostovoljnega dodatnega zavarovanja oziroma ustvarjenimi z upravljanjem s temi
sredstvi, in je namenjeno kritju obveznosti do zavarovancev prostovoljnega
dodatnega zavarovanja.
(2) Vzajemni pokojninski sklad je v lasti
zavarovancev prostovoljnega dodatnega zavarovanja. Zavarovanec postane lastnik
sorazmernega dela vzajemnega pokojninskega sklada z vplačilom premij
prostovoljnega dodatnega zavarovanja.
(3) Vzajemni pokojninski sklad ni pravna
oseba.
(4) Vzajemni pokojninski sklad mora imeti
najmanj 1000 članov.
(5) Vzajemni pokojninski sklad se oblikuje
in upravlja izključno v korist zavarovancev prostovoljnega dodatnega
zavarovanja.
(6) Določba četrtega odstavka tega člena se
ne uporablja prvo leto po ustanovitvi vzajemnega pokojninskega sklada.
308. člen
(Ime oziroma firma vzajemnega
pokojninskega sklada)
(1) Ime oziroma firma vzajemnega pokojninskega
sklada mora vsebovati označbo, da gre za vzajemni pokojninski sklad.
(2) Ime oziroma firma drugih pravnih
subjektov ne sme vsebovati besed “vzajemni pokojninski sklad” ali besednih
zvez, ki bi zavajale v zmoto, da gre za vzajemni pokojninski sklad.
309. člen
(Vrste vzajemnih pokojninskih skladov)
(1) Vzajemni pokojninski sklad je lahko
odprti vzajemni pokojninski sklad ali zaprti vzajemni pokojninski sklad.
(2) Zaprti vzajemni pokojninski sklad je
tisti vzajemni pokojninski sklad, katerega člani lahko postanejo le zavarovanci
prostovoljnega dodatnega zavarovanja, ki so v delovnem razmerju pri
delodajalcu, ki je ustanovitelj sklada.
(3) Odprti vzajemni pokojninski sklad je
tisti vzajemni pokojninski sklad, ki članstva v skladu ne pogojuje z delovnim
razmerjem pri določenem delodajalcu.
3.2. Oblikovanje vzajemnega pokojninskega
sklada
310. člen
(Ustanovitelji)
(1) Zaprt vzajemni pokojninski sklad lahko
ustanovi delodajalec (vsak zase ali skupno), ki izpolnjuje pogoje iz drugega
odstavka tega člena, in ki je oblikoval pokojninski načrt iz prvega odstavka
302. člena tega zakona.
(2) Za delodajalca iz prejšnjega odstavka
se šteje:
-      
gospodarska družba, ki je organizirana kot
kapitalska družba po zakonu, ki ureja gospodarske družbe, in ki se v skladu z njim
šteje za veliko družbo;
-      
več gospodarskih družb iz prejšnjega odstavka,
ki skupno izpolnjujejo pogoje za razvrstitev v veliko družbo po zakonu o
gospodarskih družbah;
-      
Republika Slovenija;
-      
zadruga, ki se po predpisih o vodenju poslovnih
knjig in sestavi letnih poročil šteje za veliko gospodarsko družbo oziroma več
zadrug, ki skupaj izpolnjujejo pogoje za veliko gospodarsko družbo;
-      
javni zavodi, ki imajo (posamično ali skupaj)
več kot 1000 zaposlenih.
(3) Odprt vzajemni sklad lahko ustanovi
zavarovalnica ali banka, ki izpolnjuje pogoje iz prvega odstavka 315. člena
tega zakona.
(4) Ne glede na prvi odstavek tega člena
lahko Republika Slovenija oblikuje posamezne pokojninske načrte za posamezne
skupine zaposlenih in oblikuje zaprte vzajemne pokojninske sklade za izvajanje
teh pokojninskih načrtov.
(5) Pokojninski načrti iz prejšnjega
odstavka se določijo s predpisi oziroma kolektivnimi pogodbami, ki urejajo plače
in druge prejemke za posamezne skupine zaposlenih.
311. člen
(Oblikovanje vzajemnega pokojninskega
sklada)
(1) Če je ustanovitelj delodajalec,
oblikuje vzajemni pokojninski sklad tako, da sprejme pravila vzajemnega
pokojninskega sklada ter sklene pogodbo o upravljanju vzajemnega pokojninskega
sklada z upravljavcem iz 315. člena tega zakona.
(2) Če je ustanovitelj upravljavec iz 315. člena
tega zakona oblikuje vzajemni pokojninski sklad tako, da sprejme pravila
vzajemnega pokojninskega sklada.
(3) Za oblikovanje vzajemnega pokojninskega
sklada mora ustanovitelj pridobiti dovoljenje agencije za trg vrednostnih
papirjev, ustanovljene v skladu z zakonom, ki ureja trg vrednostnih papirjev (v
nadaljevanju: agencija).
312. člen
(Zahteva za izdajo dovoljenja za
oblikovanje vzajemnega pokojninskega sklada)
(1) Agencija izda dovoljenje za oblikovanje
vzajemnega pokojninskega sklada na zahtevo ustanovitelja, ki mora vsebovati:
-      
ime vzajemnega pokojninskega sklada,
-      
firmo in sedež ustanovitelja,
-      
pričakovano število zavarovancev prostovoljnega
dodatnega zavarovanja, v prvem letu obstoja sklada ter način pridobitve članov,
-      
zavezance za plačevanje premije prostovoljnega
dodatnega zavarovanja,
-      
višino, način in roke plačevanja premije
prostovoljnega dodatnega zavarovanja,
-      
številko in datum izdaje odločbe o odobritvi
pokojninskega načrta, ki ga bo izvajal vzajemni pokojninski sklad.
(2) Zahtevi iz prejšnjega odstavka mora
ustanovitelj priložiti:
-      
izpisek iz sodnega registra,
-      
listine, iz katerih je razvidno, da izpolnjuje
pogoje iz prvega odstavka 310. člena tega zakona, če je ustanovitelj
delodajalec,
-      
dovoljenje pristojnega organa, iz katerega je
razvidno, da izpolnjuje pogoje za opravljanje poslov upravljanja pokojninskih
skladov, če je ustanovitelj upravljavec iz 315. člena tega zakona,
-      
zadnje revidirane računovodske izkaze,
-      
pokojninski načrt, odobren s strani pristojnega
organa po tem zakonu,
-      
pravila vzajemnega pokojninskega sklada,
-      
pogodbo o upravljanju vzajemnega pokojninskega
sklada, če je ustanovitelj delodajalec,
-      
pogodbo o upravljanju premoženja vzajemnega
pokojninskega sklada, v skladu z določbo drugega odstavka 317. člena tega
zakona,
-      
pogodbo, sklenjeno z Klirinško depotno družbe v
skladu z določbo 325. člena tega zakona,
-      
pogodbo sklenjeno z banko v skladu z določbo
327. člena tega zakona,
-      
druge listine, ki dokazujejo, da ustanovitelj
izpolnjuje pogoje za ustanovitev vzajemnega pokojninskega sklada.
313. člen
(Dovoljenje za oblikovanje vzajemnega
pokojninskega sklada)
Agencija izda dovoljenje za oblikovanje
vzajemnega pokojninskega sklada, če iz priloženih listin izhaja:
-      
da ustanovitelj izpolnjuje pogoje za
ustanovitev vzajemnega pokojninskega sklada,
-      
da so določbe pravil vzajemnega pokojninskega
sklada v skladu z določbami tega zakona,
-      
da je pogodba o upravljanju pokojninskega
sklada v skladu z določbami tega zakona.
-      
da sta pogodbi, sklenjeni z Klirinško depotno
družbo in banko v skladu z določbami tega zakona.
314. člen
(Pravila vzajemnega pokojninskega sklada)
(1) Pravila vzajemnega pokojninskega sklada
morajo določati:
-      
ime vzajemnega pokojninskega sklada,
-      
firmo in sedež ustanovitelja,
-      
pogoje za članstvo v skladu,
-      
predvideni dokument o pristopu k skladu,
-      
višino oziroma način pokrivanja stroškov
upravljanja vzajemnega pokojninskega sklada,
-      
naložbeno politiko vzajemnega pokojninskega
sklada,
-      
izdelavo računovodskih izkazov sklada,
-      
način obveščanja ustanovitelja oziroma članov
sklada ter nadzornega organa o poslovanju vzajemnega pokojninskega sklada,
-      
postopek likvidacije vzajemnega pokojninskega
sklada,
-      
postopek za spremembo pravil vzajemnega
pokojninskega sklada.
(2) Sestavni del pravil vzajemnega
pokojninskega sklada je tudi pokojninski načrt.
3.3. Upravljanje vzajemnega pokojninskega
sklada
315. člen
(Upravljavec vzajemnega pokojninskega
sklada)
(1) Vzajemni pokojninski sklad lahko
upravlja le:
-      
zavarovalnica, ki ima dovoljenje za opravljanje
poslov upravljanja pokojninskih skladov po zakonu, ki ureja zavarovalništvo,
-      
banka, ki ima dovoljenje za opravljanje poslov
upravljanja pokojninskih skladov, po zakonu, ki ureja bančništvo,
-      
pokojninska družba, ki ima dovoljenje za
opravljanje poslov upravljanja pokojninskih skladov po zakonu, ki ureja
zavarovalništvo.
(2) Upravljavec vzajemnega pokojninskega
sklada lahko upravlja:
-      
odprt vzajemni pokojninski sklad, ki ga je
ustanovil sam,
-      
zaprt vzajemni pokojninski sklad, če ga je za
upravljanje tega s pogodbo o upravljanju vzajemnega pokojninskega sklada
pooblastil delodajalec, ki je ustanovitelj tega sklada,
-      
zaprt vzajemni pokojninski sklad, ki ga
ustanovi kot delodajalec.
316. člen
(Obseg poslov, ki jih opravlja
upravljavec)
Posli upravljanja vzajemnega pokojninskega
sklada obsegajo:
-      
zbiranje premij prostovoljnega dodatnega
zavarovanja in vodenje osebnih računov zavarovancev – članov sklada,
-      
upravljanje s premoženjem vzajemnega
pokojninskega sklada,
-      
vnovčenje oziroma izplačevanje odkupnih
vrednosti.
317. člen
(Prenos premoženja v upravljanje)
(1) Upravljavec vzajemnega pokojninskega
sklada lahko posle iz druge alinee prejšnjega člena s pogodbo prenese na družbo
za upravljanje, ki ima dovoljenje za upravljanje investicijskih skladov v
skladu z zakonom, ki ureja investicijske sklade in družbe za upravljanje.
(2) Če banka oziroma zavarovalnica upravlja
zaprt vzajemni pokojninski sklad, ki ga je ustanovila kot delodajalec, mora
premoženje tega sklada prenesti v upravljanje družbi za upravljanje iz
prejšnjega odstavka.
318. člen
(Provizija in vstopni ter izstopni
stroški)
(1) Upravljavec vzajemnega pokojninskega
sklada je upravičen do povračila vstopnih in izstopnih stroškov, kakor tudi do
letne provizije za upravljanje z vzajemnim pokojninskim skladom.
(2) Vstopni stroški se obračunajo v odstotku
od vplačane premije ob njenem vplačilu.
(3) Izstopni stroški se obračunajo v
odstotku od odkupne vrednosti iz tretjega odstavka 320. člena tega zakona ob
njenem unovčenju oziroma izplačilu.
(4) Provizija za upravljanje vzajemnega
pokojninskega sklada se določi v odstotku od povprečne čiste letne vrednosti
sredstev vzajemnega pokojninskega sklada.
(5) Minister za finance predpiše najvišji
dovoljeni odstotek vstopnih in izstopnih stroškov ter najvišjo provizijo za
upravljanje vzajemnega pokojninskega sklada, do katere je upravičen upravljavec
vzajemnega pokojninskega sklada.
319. člen
(Vodenje osebnih računov in vrednost enote
premoženja)
(1) Premoženje vzajemnega pokojninskega
sklada je razdeljeno na enake enote. Vrednost enote premoženja vzajemnega
pokojninskega sklada je enaka skupni čisti vrednosti premoženja vzajemnega
pokojninskega sklada, deljeni s številom enot v obtoku.
(2) Vplačana čista premija se preračuna v
ustrezno število enot premoženja vzajemnega pokojninskega sklada na določeni
datum (datum konverzije) glede na vrednost enote premoženja na ta datum. Način
določitve datuma konverzije predpiše agencija.
(3) Enote premoženja vzajemnega
pokojninskega sklada knjiži upravljavec vzajemnega pokojninskega sklada v
korist osebnih računov na ime člana vzajemnega pokojninskega sklada. 
(4) Upravljavec mora voditi register članov
in njihovih osebnih računov, na katere se vpisujejo enote premoženja vzajemnega
pokojninskega sklada, izračunane po drugem odstavku tega člena.
320. člen
(Izplačilo odkupne vrednosti)
(1) Član vzajemnega sklada lahko od
upravljavca vzajemnega pokojninskega sklada v primerih, določenih s tem
zakonom, pisno zahteva, da mu izplača odkupno vrednost enot premoženja,
vpisanih na njegovem osebnem računu.
(2) Zahteva iz prejšnjega odstavka mora
biti vložena na posebnem obrazcu, če tako določajo pravila vzajemnega
pokojninskega sklada.
(3) Odkupna vrednost enot premoženja,
vpisanih na osebnem računu člana oziroma zavarovanca, se izračuna glede na
vrednost enote premoženja vzajemnega pokojninskega sklada, ki velja na dan
obračuna, in se zmanjša za znesek izstopnih stroškov, do katerih je upravičen
upravljavec.
(4) Izplačilo odkupne vrednosti enot
premoženja, vpisanih na osebnem računu člana, opravi upravljavec v denarju, na
način in v roku, določenem v pokojninskem načrtu.
(5) Z dnem izplačila odkupne vrednosti enot
premoženja, vpisanih na osebnem računu člana, preneha lastninska pravica člana
na sorazmernem delu premoženja vzajemnega pokojninskega sklada.
3.4. Naložbe vzajemnega pokojninskega sklada
321. člen
(Naložbe vzajemnega pokojninskega sklada)
Za naložbe vzajemnega pokojninskega sklada
se uporabljajo določbe zakona, ki ureja zavarovalništvo, o naložbah kritnega
sklada.
322. člen
(Določitev čiste vrednosti sredstev sklada)
(1) Upravljavec vzajemnega
pokojninskega sklada mora na koncu vsakega meseca (v nadaljnjem besedilu:
obračunsko obdobje) izračunati dejansko čisto vrednost sredstev sklada in
zajamčeno vrednost sredstev sklada na način, določen v drugem odstavku tega
člena.
(2) Dejanska čista vrednost sredstev
vzajemnega pokojninskega sklada se izračunava tako, da se od sredstev
vzajemnega pokojninskega sklada odštejejo obveznosti vzajemnega pokojninskega
sklada. Zajamčena vrednost sredstev je enaka vsoti vplačanih čistih premij,
povečanih za zajamčeno donosnost iz tretjega odstavka 298. člena tega zakona,
od dneva konverzije posamezne čiste premije do dneva, na katerega se izračunava
zajamčena vrednost sredstev.
(3) Če je dejanska čista vrednost
sredstev vzajemnega pokojninskega sklada v obračunskem obdobju nižja od
zajamčene vrednosti sredstev sklada, mora upravljavec v breme kapitala
oblikovati rezervacije za nedoseganje zajamčene donosnosti v znesku, ki je enak
razliki med zajamčeno in dejansko čisto vrednostjo sredstev.
(4) V primeru izplačila odkupne
vrednosti enot premoženja, katerih odkupna vrednost je nižja od zajamčene
vrednosti, upravljavec razliko med obema izplača v breme oblikovanih rezervacij
za nedoseganje zajamčene donosnosti.
323. člen
(Predpisi o vrednotenju vzajemnega pokojninskega
sklada)
(1) Agencija predpiše:
-      
pravila, ki se nanašajo na izračunavanje donosa
vzajemnega pokojninskega sklada,
-      
metodologijo za ugotavljanje čiste vrednosti
sredstev vzajemnega pokojninskega sklada, povprečne letne čiste vrednosti teh
sredstev, vrednosti enot premoženja vzajemnega pokojninskega sklada ter odkupne
vrednosti enot premoženja, vpisanih na osebnem računu zavarovanca,
-      
roke, v katerih mora upravljavec vzajemnega
pokojninskega sklada obveščati agencijo o čisti vrednosti sredstev vzajemnega
pokojninskega sklada, vrednosti enot premoženja vzajemnega pokojninskega
sklada, odkupni vrednosti le-teh, donosu vzajemnega pokojninskega sklada ter o
načinu tega obveščanja,
-      
podrobnejši način vodenja registra osebnih računov
članov vzajemnega pokojninskega sklada,
-      
podrobnejšo vsebino potrdila iz petega odstavka
319. člena tega zakona,
-      
vrste in sheme računovodskih izkazov vzajemnih
pokojninskih skladov,
-      
podrobnejšo vsebino letnega poslovnega poročila
vzajemnega pokojninskega sklada in dodatkov k temu poročilu,
-      
podrobnejši način vrednotenja knjigovodskih
postavk in sestavljanja računovodskih izkazov.
(2) Agencija mora predpise iz prejšnjega
odstavka izdati v roku šestih mesecev od uveljavitve tega zakona.
3.5. Ločitev premoženja vzajemnega
pokojninskega sklada
324. člen
(Ločitev premoženja vzajemnega
pokojninskega sklada)
(1) Premoženje vzajemnega pokojninskega
sklada mora biti ločeno od premoženja ustanovitelja in upravljavca vzajemnega
pokojninskega sklada na način, določen v naslednjih členih tega zakona.
(2) Na premoženju vzajemnega pokojninskega
sklada je dovoljena izvršba samo za zavarovanje oziroma poplačilo terjatev
zavarovanca prostovoljnega dodatnega zavarovanja na podlagi sklenjene pogodbe o
prostovoljnem dodatnem zavarovanju.
325. člen
(Ločitev naložb v vrednostne papirje)
(1) Upravljavec vzajemnega pokojninskega
sklada mora s Klirinško depotno družbo skleniti pogodbo, na podlagi katere
postane član Klirinško depotne družbe in ima v zvezi z vrednostnimi papirji, s
katerimi se trguje na organiziranem trgu, in vrednostnimi papirji, s katerimi
se ne trguje na organiziranem trgu, če so bili slednji izdani v nematerialni
obliki, naslednje pravice:
-      
neposredni vpogled v stanje vrednostnih
papirjev na računu vzajemnega pokojninskega sklada, ki ga upravlja;
-      
neposredno izpolnjevanje obveznosti prenosa
vrednostnih papirjev, nastalih na podlagi poslov, ki jih je za račun vzajemnega
pokojninskega sklada sklenil upravljavec vzajemnega pokojninskega sklada
oziroma po njegovem pooblastilu borzno posredniška družba.
(2) Če upravljavec upravlja več vzajemnih
pokojninskih skladov mora zagotoviti, da Klirinško depotna družba za vsakega od
teh pokojninskih skladov odpre poseben račun, na katerem se ločeno vodijo
stanja vrednostnih papirjev iz prvega odstavka tega člena za vsak vzajemni
pokojninski sklad.
(3) V zvezi z vrednostnimi papirji, s
katerimi se ne trguje na organiziranem trgu vrednostnih papirjev in so bili
izdani kot pisne listine, mora upravljavec vzajemnega pokojninskega sklada s
pogodbo, ki jo sklene z banko, ki je pridobila dovoljenje za opravljanje poslov
hrambe vrednostnih papirjev, ki niso bili javno ponujeni, pooblastiti le-to za
opravljanje vseh poslov v zvezi s hrambo teh vrednostnih papirjev za račun
posameznega vzajemnega pokojninskega sklada, ki ga upravlja.
(4) Za hrambo iz prejšnjega odstavka tega člena
se smiselno uporabljajo določbe prvega in drugega odstavka tega člena.
(5) Klirinško depotna družba mora
ustanovitelju vzajemnega pokojninskega sklada in nadzornemu organu po tem
zakonu, na njihovo zahtevo, posredovati podatke o stanju vrednostnih papirjev
na računu vzajemnega pokojninskega sklada ter jim omogočiti pregled tega
stanja.
326. člen
(Naložbe v denarne depozite oziroma
posojila)
(1) Upravljalec vzajemnega pokojninskega
sklada mora v zvezi z naložbami vzajemnega pokojninskega sklada v bančne
denarne depozite oziroma posojila skleniti pogodbo z banko oziroma
posojilojemalcem v svojem imenu in za račun vzajemnega pokojninskega sklada. Iz
pogodbe mora biti jasno razvidno, da je sklenjena za račun vzajemnega
pokojninskega sklada.
(2) Kadar je posojilo iz prejšnjega
odstavka zavarovano z zastavno pravico na nepremičnini, mora upravljavec
vzajemnega pokojninskega sklada zagotoviti, da se zastavna pravica v zemljiški
knjigi vknjiži v korist vzajemnega pokojninskega sklada kot zastavnega upnika.
(3) Kadar je posojilo iz prvega odstavka
tega člena zavarovano z zastavno pravico na vrednostnih papirjih, ki so bili
izdani v nematerializirani obliki, mora upravljavec vzajemnega pokojninskega
sklada zagotoviti, da se zastavna pravica v centralnem registru
nematerializiranih vrednostnih papirjev vknjiži v korist vzajemnega
pokojninskega sklada kot zastavnega upnika.
(4) V vseh drugih primerih zavarovanja
posojila iz prvega odstavka tega člena, ki jih ne urejata drugi in tretji
odstavek tega člena, mora biti zastavna pravica ustanovljena v korist
vzajemnega pokojninskega sklada kot zastavnega upnika v skladu s predpisi, ki
urejajo ustanovitev zastavne pravice na premoženju, ki je predmet zastave.
327. člen
(Poseben denarni račun vzajemnega
pokojninskega sklada)
Upravljavec vzajemnega pokojninskega sklada
mora pri banki oziroma organizaciji, ki opravlja plačilni promet, za vsak
vzajemni pokojninski sklad, ki ga upravlja, odpreti poseben denarni račun
vzajemnega pokojninskega sklada, preko katerega sprejema vplačila in opravlja
izplačila iz poslov v zvezi s premoženjem vzajemnega pokojninskega sklada, in
vodi denarna sredstva vzajemnega pokojninskega sklada.
3.6. Prenos upravljanja vzajemnega
pokojninskega sklada na drugega upravljavca
328. člen
(Pogodba o prenosu upravljanja)
(1) Upravljavec zaprtega vzajemnega
pokojninskega sklada lahko s pogodbo prenese upravljanje tega sklada na drugega
upravljavca vzajemnega pokojninskega sklada, ki izpolnjuje pogoje iz prvega
odstavka 315. člena tega zakona, če s tem soglaša delodajalec – ustanovitelj
vzajemnega pokojninskega sklada.
(2) Za prenos upravljanja odprtega
vzajemnega sklada na način iz prejšnjega odstavka je potrebno soglasje
zavarovancev prostovoljnega dodatnega zavarovanja, članov tega sklada, ki so
lastniki 70% enot premoženja vzajemnega pokojninskega sklada, vpisanih na
njihovih osebnih računih.
(3) Upravljavec odprtega vzajemnega sklada
mora o pogodbi o prenosu upravljanja vzajemnega pokojninskega sklada pisno obvestiti
vse zavarovance prostovoljnega dodatnega zavarovanja, člane sklada. Šteje se,
da zavarovanec prostovoljnega dodatnega zavarovanja, član sklada, soglaša s
prenosom upravljanja, če v roku 15 dni od prejema obvestila s pisno vlogo ne
obvesti upravljavca, da prenosu nasprotuje. Na pravico do ugovora mora biti
zavarovanec prostovoljnega dodatnega zavarovanja jasno in razumljivo opozorjen
v obvestilu o prenosu.
329. člen
(Soglasje agencije k prenosu upravljanja)
(1) Za prenos upravljanja vzajemnega pokojninskega
sklada iz prejšnjega člena mora upravljavec vzajemnega pokojninskega sklada
pridobiti soglasje agencije.
(2) Zahtevi za izdajo soglasja mora
upravljavec vzajemnega pokojninskega sklada predložiti:
-      
listine, iz katerih je razvidno da prevzemnik
upravljanja vzajemnega pokojninskega sklada izpolnjuje pogoje iz prvega
odstavka 315. člena tega zakona,
-      
pogodbo o prenosu upravljanja,
-      
soglasje delodajalca, ustanovitelja zaprtega
vzajemnega sklada, da soglaša s prenosom, oziroma dokazilo o tem, da s prenosom
soglašajo zavarovanci prostovoljnega dodatnega zavarovanja, člani tega sklada,
ki so lastniki 70% enot premoženja vzajemnega pokojninskega sklada, vpisanih na
njihovih osebnih računih.
(3) Agencija izda soglasje k prenosu
upravljanja vzajemnega pokojninskega sklada, če iz priloženih listin izhaja:
-      
da prevzemnik upravljanja izpolnjuje pogoje za
upravljanje vzajemnega pokojninskega sklada,
-      
da so izpolnjeni pogoji za prenos upravljanja
vzajemnega pokojninskega sklada po tem zakonu.
330. člen
(Prenos upravljanja na zahtevo delodajalca
oziroma članov sklada)
(1) Upravljavec vzajemnega pokojninskega
sklada je dolžan prenesti upravljanje tega sklada na drugega upravljavca, če to
zahteva delodajalec, ustanovitelj zaprtega vzajemnega pokojninskega sklada ali če
to zahtevajo zavarovanci prostovoljnega dodatnega zavarovanja, člani odprtega
vzajemnega pokojninskega sklada, ki so lastniki 70% enot premoženja tega
sklada, vpisanih na njihovih osebnih računih.
(2) Upravljavec vzajemnega pokojninskega
sklada, na katerega se prenaša upravljanje vzajemnega pokojninskega sklada,
mora izpolnjevati pogoje za upravljanje tega sklada po tem zakonu.
(3) Za prenos upravljanja po tem členu se
smiselno uporablja določba prejšnjega člena.
3.7. Likvidacija vzajemnega pokojninskega
sklada
331. člen
(Razlogi za začetek likvidacije vzajemnega
pokojninskega sklada)
(1) Likvidacija vzajemnega pokojninskega
sklada se začne v naslednjih primerih:
-      
če je s pravnomočno odločbo agencije
upravljavcu vzajemnega pokojninskega sklada odvzeto dovoljenje za upravljanje
vzajemnega pokojninskega sklada ali, če je bil nad upravljavcem začet stečajni
postopek ali postopek likvidacije,
-      
če je število članov vzajemnega pokojninskega
sklada ob izteku enega leta od ustanovitve vzajemnega pokojninskega sklada
manjše od 1000,
-      
če se število članov vzajemnega pokojninskega
sklada zmanjša pod 1000 in v naslednjih treh mesecih ne doseže tega števila,
-      
če se čista vrednost sredstev vzajemnega
pokojninskega sklada zmanjša pod 50.000.000 tolarjev in v nadaljnjih treh
mesecih ne doseže 50.000.000 tolarjev,
-      
v drugih primerih, določenih s pravili
vzajemnega pokojninskega sklada.
(2) Niti član vzajemnega pokojninskega
sklada niti njegov upnik ne moreta zahtevati razdelitve premoženja oziroma
likvidacije vzajemnega pokojninskega sklada.
332. člen
(Sklep o začetku likvidacije)
(1) V primerih iz druge do pete alinee
prvega odstavka prejšnjega člena sprejme sklep o začetku likvidacije
upravljavec vzajemnega pokojninskega sklada.
(2) Sklep o začetku likvidacije objavi
upravljavec v Uradnem listu Republike Slovenije in o njem pisno obvesti vse člane
vzajemnega pokojninskega sklada.
333. člen
(Pravne posledice začetka likvidacijskega
postopka)
Od dneva objave sklepa o začetku
likvidacijskega postopka člani vzajemnega pokojninskega sklada od upravljavca
ne morejo več zahtevati izplačila odkupne vrednosti enot premoženja, knjiženih
v korist njihovih osebnih računov.
334. člen
(Unovčenje in razdelitev likvidacijske
mase)
(1) Po sprejemu sklepa o začetku
likvidacije upravljavec unovči vse naložbe vzajemnega pokojninskega sklada.
(2) Iz denarne likvidne mase, ki nastane z
unovčenjem naložb vzajemnega pokojninskega sklada, si upravljavec izplača
provizijo za upravljanje vzajemnega pokojninskega sklada v sorazmerju s časom
upravljanja tega sklada v letu likvidacije, in stroške likvidacije, do katerih
je upravičen po pravilih vzajemnega pokojninskega sklada, ostanek likvidacijske
mase pa se razdeli članom vzajemnega pokojninskega sklada v sorazmerju s
številom enot premoženja, knjiženih v korist njihovega osebnega računa.
(3) Če je prišlo do likvidacije vzajemnega
pokojninskega sklada iz razloga navedenega v prvi alinei prvega odstavka 331. člena
tega zakona, upravljavec vzajemnega pokojninskega sklada ni upravičen do
provizije iz prejšnjega odstavka.
(4) Od izplačila sredstev članom vzajemnega
pokojninskega sklada iz likvidacijske mase, upravljavec ni upravičen do
provizije.
335. člen
(Likvidacija po sklepu agencije)
(1) V primeru iz prve alinee prvega
odstavka 331. člena tega zakona izda sklep o likvidaciji agencija.
(2) Za likvidacijo vzajemnega pokojninskega
sklada po sklepu agencije se smiselno uporabljajo določbe 332. do 334. člena
tega zakona.
(3) (prenehal
veljati)
(4) (prenehal
veljati)
336. člen
(Prenos upravljanja vzajemnega
pokojninskega sklada namesto likvidacije)
(1) V primeru iz prve alinee prvega
odstavka 331. člena tega zakona lahko agencija sklene, da se namesto
likvidacije prenese upravljanje vzajemnega pokojninskega sklada na drugega
upravljavca iz 315. člena tega zakona, če ta na tak prevzem pristane.
(2) V primeru iz prejšnjega odstavka
agencija s sklepom o prenosu upravljanja vzajemnega pokojninskega sklada
namesto likvidacije pooblasti banko, pri kateri je odprt denarni račun iz 327. člena
tega zakona, da izvede vsa opravila, potrebna za prenos upravljanja vzajemnega
pokojninskega sklada. Stroške prenosa izplača upravljavec-prevzemnik banki iz
sredstev vzajemnega pokojninskega sklada, in za račun vzajemnega pokojninskega
sklada uveljavi povrnitev le-teh od upravljavca vzajemnega pokojninskega sklada
iz prve alinee prvega odstavka 331. člena tega zakona.
4. Pokojninska družba
4.1. Splošno
337. člen
(Pojem)
(1) Pokojninska družba je pravna oseba s
sedežem v Republiki Sloveniji, ki ima dovoljenje za opravljanje dejavnosti
prostovoljnega dodatnega zavarovanja po tem zakonu.
(2) Pokojninska družba mora imeti najmanj
15.000 zavarovancev prostovoljnega dodatnega zavarovanja.
(3) Določba prejšnjega odstavka se ne
uporablja v prvem letu po ustanovitvi pokojninske družbe.
338. člen
(Pravno organizacijska oblika)
(1) Pokojninska družba je lahko
organizirana le kot delniška družba.
(2) Za pokojninsko družbo se uporabljajo
določbe zakona, ki ureja zavarovalništvo, o zavarovalni delniški družbi, če ni
s tem zakonom drugače določeno.
339. člen
(Dejavnost pokojninske družbe)
(1) Pokojninska družba ne sme opravljati
nobene druge dejavnosti razen dejavnosti prostovoljnega dodatnega zavarovanja.
(2) Za dejavnost prostovoljnega dodatnega
zavarovanja po tem zakonu se šteje opravljanje poslov:
-      
zbiranja premij prostovoljnega pokojninskega
zavarovanja in vodenja osebnih računov zavarovancev,
-      
upravljanja s premoženjem pokojninske družbe,
-      
izplačevanja pokojninske rente,
-      
upravljanja z zaprtimi in odprtimi vzajemnimi
pokojninskimi skladi.
(3) Pokojninska družba lahko opravljanje
poslov iz druge in tretje alinee prejšnjega odstavka s pogodbo prenese na drugo
pravno osebo v skladu s tem zakonom.
340. člen
(Osnovni kapital in delnice pokojninske
družbe)
(1) Osnovni kapital pokojninske družbe mora
biti vedno enak eni tretjini minimalnega kapitala, ki ga za zavarovalnico, ki
opravlja zavarovalne posle v skupini življenjskih zavarovanj, predpisuje zakon
o zavarovalništvu, in ne sme biti nikoli nižji od višine zajamčenega kapitala,
ki ga za to zavarovalnico določa zakon, ki ureja zavarovalništvo.
(2) Delnice pokojninske družbe so lahko le
imenske.
341. člen
(Kvalificirani deleži)
(1) Za pridobitev delnic pokojninske
družbe, na podlagi katerih oseba postane posredno ali neposredno imetnik 10%,
20%, 33% ali 50% vseh delnic pokojninske družbe (v nadaljevanju: kvalificirani
delež), je potrebno dovoljenje nadzornega organa po zakonu o zavarovalništvu.
(2) Za izdajo in odvzem dovoljenja za
pridobitev kvalificiranega deleža se smiselno uporabljajo določbe zakona, ki
ureja zavarovalništvo o dovoljenju za pridobitev kvalificiranega deleža
zavarovalne delniške družbe.
4.2. Dovoljenje za opravljanje dejavnosti
prostovoljnega dodatnega zavarovanja
342. člen
(Dovoljenje za opravljanje dejavnosti
prostovoljnega dodatnega zavarovanja)
(1) Dovoljenje za opravljanje dejavnosti
prostovoljnega dodatnega zavarovanja izda nadzorni organ po zakonu, ki ureja
zavarovalništvo, na podlagi pozitivnega mnenja ministra, pristojnega za delo.
(2) Za dovoljenje iz prejšnjega odstavka se
uporabljajo določbe zakona, ki ureja zavarovalništvo, o dovoljenju za
opravljanje zavarovalnih poslov.
343. člen
(Kadrovske zahteve)
(1) Pokojninska družba, ki je pridobila
dovoljenje za opravljanje poslov prostovoljnega dodatnega zavarovanja iz prve
in tretje alinee drugega odstavka 339. člena tega zakona mora imeti pooblaščenega
aktuarja, ki ga imenuje skupščina pokojninske družbe.
(2) Glede pogojev, ki jih mora izpolnjevati
oseba za pridobitev naziva pooblaščeni aktuar, se uporabljajo določbe zakona,
ki ureja zavarovalništvo.
(3) Pokojninska družba, ki je pridobila
dovoljenje za opravljanje poslov prostovoljnega dodatnega zavarovanja iz druge
alinee drugega odstavka 339. člena tega zakona mora zaposlovati delavce, ki
imajo ustrezna strokovna znanja in izkušnje s področja financ.
(4) Minister, pristojen za delo, predpiše
najmanjše število delavcev, ki jih mora zaposlovati pokojninski sklad v skladu
s prejšnjim odstavkom, pogoje, ki jih morajo izpolnjevati ter način preverjanja
teh pogojev.
4.3. Organi pokojninske družbe
344. člen
(Uprava pokojninske družbe)
(1) Za člana uprave pokojninske družbe je
lahko imenovana le oseba, ki izpolnjuje pogoje iz drugega odstavka tega člena,
in ki pridobi dovoljenje za opravljanje funkcije člana pokojninske družbe.
(2) Za člana uprave pokojninske družbe je
lahko imenovana oseba, ki izpolnjuje pogoje za člana uprave zavarovalne delniške
družbe, določene z zakonom, ki ureja zavarovalništvo.
(3) Uprava pokojninske družbe, ki opravlja
posle iz dveh oziroma vseh alinej drugega odstavka 339. člena tega zakona mora
imeti najmanj dva člana, ki pokojninsko družbo zastopata in predstavljata v pravnem
prometu. Nobeden izmed članov uprave te pokojninske družbe oziroma prokurist ne
sme biti pooblaščen za samostojno zastopanje pokojninske družbe za celoten
obseg poslov iz drugega odstavka 339. člena tega zakona.
(4) Član uprave mora biti v pokojninski
družbi v delovnem razmerju s polnim delovnim časom za nedoločen čas.
345. člen
(Dovoljenje za opravljanje funkcije člana
uprave)
(1) Za člana uprave pokojninske družbe je
lahko imenovana le oseba, ki pridobi dovoljenje nadzornega organa po zakonu, ki
ureja zavarovalništvo, za opravljanje funkcije člana uprave pokojninske družbe.
(2) Zahtevi za izdajo dovoljenja iz prvega
odstavka tega člena mora kandidat za člana uprave priložiti dokaze o
izpolnjevanju pogojev iz prejšnjega člena.
(3) Nadzorni organ izda dovoljenje iz
prvega odstavka tega člena, če na podlagi listin iz drugega odstavka tega člena
zaključi, da kandidat izpolnjuje pogoje za člana uprave pokojninske družbe.
(4) Nadzorni organ zavrne zahtevo za izdajo
dovoljenja, če iz podatkov, s katerimi razpolaga izhaja, da bi bilo zaradi
dejavnosti ali poslov, ki jih je oseba storila, lahko ogroženo poslovanje
pokojninske družbe v skladu s pravili o obvladovanju tveganj.
(5) Oseba, ki je pridobila dovoljenje za
opravljanje funkcije člana uprave, mora pred imenovanjem za opravljanje te
funkcije v drugi pokojninski družbi ponovno pridobiti dovoljenje nadzornega
organa za imenovanje za člana uprave.
346. člen
(Nadzorni svet pokojninske družbe)
(1) Pokojninska družba mora imeti nadzorni
svet.
(2) Glede sestave nadzornega sveta se ne
uporabljajo določbe zakona o sodelovanju delavcev pri upravljanju.
(3) Član nadzornega sveta ne more biti
oseba, ki je povezana s pravnimi osebami, v katerih je pokojninska družba
udeležena z več kot 5% kapitalskim deležem.
(4) Najmanj ena tretjina članov nadzornega
sveta pokojninske družbe mora biti imenovana na predlog zavarovancev
pokojninske družbe.
(5) Način imenovanja članov nadzornega
sveta iz prejšnjega odstavka se določi v statutu pokojninske družbe.
347. člen
(Statut pokojninske družbe)
Poleg določb, ki jih mora imeti statut
delniške družbe po zakonu o gospodarskih družbah, mora statut pokojninske
družbe obvezno vsebovati:
-      
temeljna načela in omejitve vlaganj,
-      
znesek in osnovo za izračunavanje stroškov
družbe, depozitne banke oziroma pravne osebe, na katero se prenaša opravljanje
določenih poslov,
-      
način ugotavljanja udeležbe na dobičku,
-      
način informiranja članov o stanju na njihovih
osebnih računih.
348. člen
(Poslovanje pokojninske družbe)
Če ni s tem zakonom drugače določeno, se za
poslovanje pokojninske družbe smiselno uporabljajo določbe zakona, ki ureja
zavarovalništvo, o opravljanju zavarovalnih poslov, o obvladovanju tveganj, o
varovanju zaupnih podatkov, o poslovnih knjigah in poslovnih poročilih, o
revidiranju ter o nadzoru nad zavarovalnicami.
349. člen
(Prenehanje pokojninske družbe)
Za prenehanje pokojninske družbe se
uporabljajo določbe zakona, ki ureja zavarovalništvo o likvidaciji in stečaju
zavarovalne delniške družbe.
5. Vključitev v prostovoljno dodatno zavarovanje
ter prenehanje tega zavarovanja
350. člen
(Vključitev v prostovoljno dodatno
zavarovanje)
(1) Oseba se vključi v prostovoljno dodatno
zavarovanje po pokojninskem načrtu, ki ga izvaja zavarovalnica iz tretjega
odstavka 306. člena tega zakona tako, da sklene pogodbo o prostovoljnem
dodatnem zavarovanju z zavarovalnico (zavarovalna pogodba prostovoljnega
dodatnega zavarovanja) oziroma da k taki pogodbi pristopi.
(2) Oseba se vključi v prostovoljno dodatno
zavarovanje po pokojninskem načrtu, ki ga izvaja vzajemni pokojninski sklad
tako, da pristopi k pravilom sklada s pravicami in obveznostmi člana vzajemnega
pokojninskega sklada.
(3) Oseba se vključi v prostovoljno dodatno
zavarovanje po pokojninskem načrtu, ki ga izvaja pokojninska družba tako, da
sklene pogodbo o prostovoljnem dodatnem zavarovanju s to družbo.
(4) Oseba se lahko istočasno vključi v
prostovoljno dodatno zavarovanje po enem pokojninskem načrtu kolektivnega
zavarovanja in po enem pokojninskem načrtu individualnega zavarovanja, ki
izpolnjujeta pogoje iz prvega odstavka 297. člena tega zakona.
351. člen
(Razlogi za prenehanje prostovoljnega
dodatnega zavarovanja)
(1) Prostovoljno dodatno zavarovanje
preneha, ko zavarovanec, vključen v to zavarovanje, pridobi pravice iz 362.
oziroma 363. člena tega zakona (redno prenehanje).
(2) Prostovoljno dodatno zavarovanje
preneha tudi v naslednjih primerih (izredno prenehanje):
-      
z izstopom iz prostovoljnega dodatnega
zavarovanja,
-      
z odpovedjo pogodbe o prostovoljnem dodatnem
zavarovanju,
-      
s smrtjo zavarovanca prostovoljnega dodatnega
zavarovanja pred pridobitvijo pravice iz 361. člena tega zakona,
-      
s prenehanjem izvajalca prostovoljnega
dodatnega zavarovanja.
352. člen
(Obveznosti upravljavca vzajemnega
pokojninskega sklada ob rednem prenehanju)
(1) Ko zavarovanec prostovoljnega dodatnega
zavarovanja, član vzajemnega pokojninskega sklada, pridobi pravico do dodatne
pokojnine po tem zakonu, unovči upravljavec vzajemnega pokojninskega sklada
odkupno vrednost enot premoženja tega sklada, vpisanih na osebnem računu zavarovanca,
v skladu z določbo 320. člena tega zakona.
(2) Upravljavec mora v imenu in za račun
zavarovanca iz prejšnjega odstavka skleniti življenjsko zavarovanje, po katerem
zavarovanec pridobi pravico do doživljenjske mesečne pokojninske rente v
višini, ki se po aktuarskih načelih izračuna tako, kot če bi bila v enkratnem
znesku vplačana čista premija v višini odkupne vrednosti iz prejšnjega
odstavka.
(3) Zavarovanec prostovoljnega dodatnega
zavarovanja, član sklada, samostojno izbere zavarovalnico, pri kateri
upravljavec vzajemnega pokojninskega sklene življenjsko zavarovanje iz
prejšnjega odstavka, če pokojninski načrt daje možnost izbire med več
zavarovalnicami.
353. člen
(Obveznosti zavarovalnice oziroma
pokojninske družbe ob rednem prenehanju)
(1) Ko zavarovanec prostovoljnega
dodatnega zavarovanja, na podlagi police prostovoljnega dodatnega zavarovanja,
sklenjene z zavarovalnico iz tretjega odstavka 306. člena tega zakona, pridobi
pravico do dodatne pokojnine po tem zakonu, mora zavarovalnica denarna sredstva
v višini odkupne vrednosti police prenesti z računa kritnega sklada,
oblikovanega v zvezi z zavarovanji, pri katerih zavarovanec prevzema naložbeno
tveganje, na račun kritnega sklada, oblikovanega v zvezi z zavarovanji, ki
krijejo izplačilo doživljenjske mesečne pokojninske rente.
(2) Ko zavarovanec prostovoljnega
dodatnega zavarovanja, na podlagi pokojninskega načrta, ki ga izvaja
pokojninska družba, pridobi pravico do dodatne pokojnine po tem zakonu, mora
pokojninska družba ravnati po prejšnjem odstavku, če je v pokojninskem načrtu
določeno, da bo doživljenjsko mesečno pokojninsko rento izplačevala sama.
(3) Če je s pokojninskim načrtom določeno,
da pokojninska družba zagotavlja izplačilo pokojninske rente pri zavarovalnici,
mora pokojninska družba v imenu in za račun zavarovanca skleniti življenjsko
zavarovanje, po katerem zavarovanec pridobi pravico do doživljenjske mesečne
pokojninske rente v višini, ki se po aktuarskih načelih izračuna tako, kot če
bi bila v enkratnem znesku vplačana čista premija v višini odkupne vrednosti
police prostovoljnega dodatnega zavarovanja, sklenjene s pokojninsko družbo.
(4) Če pokojninski načrt daje možnost
izbire med več zavarovalnicami, lahko zavarovanec prostovoljnega dodatnega
zavarovanja tudi sam izbere zavarovalnico, pri kateri bo pokojninska družba
sklenila življenjsko zavarovanje iz prejšnjega odstavka.
354. člen
(Prenehanje prostovoljnega dodatnega
zavarovanja zaradi izstopa)
(1) Prostovoljno dodatno zavarovanje
preneha z izstopom zavarovanca prostovoljnega dodatnega zavarovanja iz članstva
v vzajemnem pokojninskem skladu oziroma z odpovedjo pogodbe o prostovoljnem
dodatnem zavarovanju, sklenjene med zavarovalnico ali pokojninsko družbo in
zavarovancem prostovoljnega dodatnega zavarovanja, s strani zavarovanca.
(2) Izstop iz prejšnjega odstavka je možen
na podlagi pisne izjave o izstopu.
(3) Izstopni rok mora biti določen v
pokojninskem načrtu in ne sme biti daljši od treh mesecev. Izstopni rok začne
teči s prvim dnem naslednjega meseca po vročitvi izstopne izjave.
(4) Prostovoljno dodatno zavarovanje
preneha z iztekom izstopnega roka iz prejšnjega odstavka.
355. člen
(Prenehanje prostovoljnega dodatnega
zavarovanja zaradi odpovedi izvajalca pokojninskega načrta)
(1) Izvajalec pokojninskega načrta odpove
prostovoljno dodatno zavarovanje:
-      
če zavarovanec prostovoljnega dodatnega
zavarovanja ni plačal premije prostovoljnega dodatnega zavarovanja 12
zaporednih mesecev oziroma daljše časovno obdobje določeno s pokojninskim načrtom,
razen v primeru mirovanja pravic;
-      
če je zavarovanec prostovoljnega dodatnega
zavarovanja ob sklenitvi pogodbe o prostovoljnem dodatnem zavarovanju oziroma
ob pristopu k pravilom vzajemnega pokojninskega sklada dal neresnične podatke
oziroma navajal neresnična dejstva, pomembne za sklenitev zavarovanja;
-      
če je zavarovancu prostovoljnega dodatnega
zavarovanja prenehalo delovno razmerje pri delodajalcu, ki financira
pokojninski načrt, delovno razmerje pa je bilo pogoj za vključitev v
pokojninski načrt.
(2) Pred odpovedjo prostovoljnega dodatnega
zavarovanja iz razlogov navedenih v prvi alinei prejšnjega odstavka mora
izvajalec pokojninskega načrta posredovati zavarovancu prostovoljnega dodatnega
zavarovanja pisni opomin.
356. člen
(Prenehanje prostovoljnega dodatnega
zavarovanja zaradi smrti zavarovanca)
(1) Prostovoljno dodatno zavarovanje
preneha, če zavarovanec prostovoljnega dodatnega zavarovanja umre pred
pridobitvijo pravice do dodatne starostne pokojnine iz 362. člena tega zakona
oziroma predčasne dodatne starostne pokojnine iz 363. člena tega zakona.
(2) V primeru iz prejšnjega odstavka
pridobi oseba, ki jo je zavarovanec imenoval za upravičenca v primeru smrti,
pravico zahtevati od izvajalca prostovoljnega dodatnega zavarovanja izpolnitev
obveznosti iz 357. člena tega zakona.
(3) Če zavarovanec prostovoljnega
dodatnega zavarovanja ni navedel upravičenca za primer smrti, preide pravica
zahtevati od izvajalca prostovoljnega dodatnega zavarovanja izpolnitev
obveznosti iz 357. člena tega zakona na dediče zavarovanca.
357. člen
(Obveznost izvajalca prostovoljnega
dodatnega zavarovanja ob izrednem prenehanju zavarovanja)
(1) Ob izrednem prenehanju prostovoljnega
dodatnega zavarovanja mora upravljavec vzajemnega pokojninskega sklada izplačati
zavarovancu ali upravičencu za primer smrti enkratno denarno izplačilo v višini
odkupne vrednosti enot premoženja vzajemnega pokojninskega sklada, vpisanih na
osebnem računu zavarovanca.
(2) Izračun odkupne vrednosti se opravi na
način določen v 320. členu tega zakona.
(3) Če je izvajalec prostovoljnega dodatnega
zavarovanja zavarovalnica ali pokojninska družba, mora le-ta izplačati
zavarovancu ali upravičencu za primer smrti enkratno denarno izplačilo v višini
odkupne vrednosti police prostovoljnega dodatnega zavarovanja, na podlagi
katere je bil vključen v pokojninski načrt, ki ga izvaja ta zavarovalnica ali
pokojninska družba.
(4) Izvajalec prostovoljnega dodatnega
zavarovanja mora opraviti denarno izplačilo po tem členu najkasneje v roku 60
dni po izrednem prenehanju prostovoljnega dodatnega zavarovanja, če v
naslednjih odstavkih ni drugače določeno.
(5) Če je prostovoljno dodatno
zavarovanje prenehalo zaradi izstopa ali zaradi odpovedi izvajalca
pokojninskega načrta, ima zavarovanec možnost, da se v 30. dneh, šteto od dne,
ko ga je upravljavec obvestil o tej pravici, odloči za izplačilo odkupne
vrednosti po prvem odstavku tega člena ali za zadržanje pravic iz vplačanih
enot premoženja vzajemnega pokojninskega sklada, vpisanih na njegovem osebnem
računu. V kolikor zavarovanec ne pošlje pisnega obvestila upravljavcu
vzajemnega pokojninskega sklada v zakonsko določenem roku, se šteje, da se je
odločil za zadržanje pravic iz vplačanih enot premoženja vzajemnega
pokojninskega sklada, vpisanih na njegovem osebnem računu.
(6) Upravljavec mora zavarovanca obvestiti
o pravici iz prejšnjega odstavka v roku 8 dni od prejema izjave o izstopu iz
drugega odstavka 354. člena tega zakona oziroma hkrati z obvestilom o odpovedi
dodatnega zavarovanja po 355. členu tega zakona.
(7) Če prostovoljno dodatno zavarovanje
krije tudi izplačilo dodatne invalidske pokojnine, in po pokojninskem načrtu s
pridobitvijo pravice do dodatne invalidske pokojnine preneha tudi zavarovanje,
ki krije izplačilo dodatne starostne oziroma predčasne starostne pokojnine,
mora izvajalec pokojninskega načrta v imenu in za račun zavarovanca, v
enkratnem znesku vplačati dodatno čisto premijo v višini odkupne vrednosti za
zavarovanje, ki krije izplačilo dodatne invalidske pokojnine.
(8) Določba prejšnjega odstavka se smiselno
uporabljajo tudi v primeru, če prostovoljno dodatno zavarovanje krije izplačilo
dodatne družinske pokojnine.
(9) Če zavarovanec zadrži pravice iz petega
odstavka tega člena oziroma v primeru iz sedmega in osmega odstavka tega člena,
se ne uporablja določba četrtega odstavka 350. člena in določba 359. člena tega
zakona.
(10) Določbe petega do devetega odstavka
tega člena se uporabljajo tudi v primeru, če je izvajalec prostovoljnega
dodatnega zavarovanja zavarovalnica oziroma pokojninska družba.
358. člen
(Odkupna vrednost, če je načrt financiral
delodajalec)
(1) Določbe prejšnjega člena se
uporabljajo tudi za pravico zavarovanca oziroma upravičenca do denarnega izplačila
v višini odkupne vrednosti enot premoženja, ki jih je financiral delodajalec, če
ni v naslednjih odstavkih tega člena drugače določeno.
(2) V primeru izrednega prenehanja
zavarovanja zaradi izstopa oziroma zaradi odpovedi izvajalca pokojninskega načrta
pridobi zavarovanec že ob prenehanju zavarovanja pravico do denarnega izplačila
v višini odkupne vrednosti enot premoženja, ki jih je financiral delodajalec, če
je bil v pokojninski načrt vključen najmanj 120 mesecev.
(3) Če je zavarovanje zaradi izstopa
oziroma zaradi odpovedi izvajalca pokojninskega načrta prenehalo pred iztekom
120 mesecev, zavarovanec zadrži pravice iz petega odstavka prejšnjega člena,
pravico do denarnega izplačila v višini odkupne vrednosti enot premoženja, ki
jih je financiral delodajalec pa pridobi, ko preteče 120 mesecev šteto od vključitve
v pokojninski načrt.
(4) Določbe prejšnjih odstavkov se
uporabljajo tudi v primeru iz tretjega odstavka prejšnjega člena.
359. člen
(Obdavčitev izplačila odkupne vrednosti)
(1) Če je v primeru izrednega
prenehanja prostovoljnega dodatnega zavarovanja zavarovanec oziroma upravičenec
pridobil pravico do izplačila odkupne vrednosti, nastane obveznost zavarovanca
plačati davek od osebnih prejemkov in dohodnino od odkupne vrednosti v skladu z
zakonom o dohodnini. (delno
se preneha uporabljati)
(2) Ne glede na zakon o dohodnini se
davek od osebnih prejemkov od odkupne vrednosti plača tudi, če je zavarovanje
prenehalo zaradi smrti zavarovanca. (delno
se preneha uporabljati)
(3) Izvajalec pokojninskega načrta
mora v roku 30 dni od dneva izrednega prenehanja zavarovanja o prenehanju
obvestiti pristojni davčni organ. Obvestilu mora priložiti izračun odkupne
vrednosti. (delno
se preneha uporabljati)
(4) Izvajalec pokojninskega načrta
mora v imenu in za račun zavarovanca od odkupne vrednosti plačati davek od
osebnih prejemkov po stopnji, določeni za druge prejemke po zakonu o dohodnini,
razliko med odkupno vrednostjo in davkom od osebnih prejemkov (v nadaljevanju: čista
odkupna vrednost) pa izplačati zavarovancu oziroma upravičencu za primer smrti
oziroma dedičem. (delno
se preneha uporabljati)
(5) Čista odkupna vrednost, ki se
izplača upravičencu za primer smrti oziroma dediču, je osnova za odmero davka
na dediščine in darila. (delno
se preneha uporabljati)
360. člen
(Prenos sredstev iz enega pokojninskega načrta
v drugi)
(1) Prenos sredstev iz enega pokojninskega
načrta k drugemu pokojninskemu načrtu je dovoljen po tem zakonu le, če gre v
obeh primerih za pokojninska načrta iz prvega odstavka 297. člena tega zakona
in če je premija prostovoljnega dodatnega zavarovanja plačana za obdobje, ki ni
krajše od 36 mesecev.
(2) Ne glede na določbo prejšnjega odstavka
je v primeru spremembe delodajalca prenos sredstev med pokojninskima načrtoma
kolektivnega zavarovanja iz prvega odstavka 297. člena tega zakona dovoljen
tudi, če je premija kolektivnega prostovoljnega dodatnega zavarovanja plačana
za obdobje, krajše od 36 mesecev.
(3) Prenos sredstev se opravi na podlagi
pisne zahteve za prenos sredstev, kateri mora zavarovanec prostovoljnega
dodatnega zavarovanja priložiti soglasje izvajalca pokojninskega načrta, na
katerega se prenašajo sredstva.
(4) V primeru prenosa sredstev po tem členu
ne nastopijo posledice iz prejšnjega člena.
(5) Izvajalec pokojninskega načrta, iz
katerega je izstopil zavarovanec prostovoljnega dodatnega zavarovanja po tem členu,
ima pravico do povračila stroškov zaradi prenosa sredstev v višini, določeni v
pokojninskem načrtu.
(6) Izvajalec pokojninskega načrta mora
opraviti prenos sredstev najkasneje v roku 30 dni po vložitvi zahteve iz
drugega odstavka tega člena.
6. Pravice iz prostovoljnega dodatnega
zavarovanja
361. člen
(Prejemki iz dodatnega pokojninskega
zavarovanja)
(1) S prostovoljnim dodatnim zavarovanjem
se zavarovancu prostovoljnega pokojninskega zavarovanja zagotavlja pravica do
dodatne starostne pokojnine v obliki mesečne pokojninske rente.
(2) Če je tako določeno s pokojninskim načrtom
iz prvega odstavka 297. člena tega zakona se lahko zavarovancu prostovoljnega
pokojninskega zavarovanja zagotavljata tudi pravica do dodatne invalidske
pokojnine in pravica do dodatne družinske pokojnine.
362. člen
(Dodatna starostna pokojnina)
(1) Zavarovanec prostovoljnega
dodatnega zavarovanja pridobi pravico do dodatne starostne pokojnine, če:
-      
je dopolnil starost 58 let,
-      
je uveljavil pravico do pokojnine po predpisih
o obveznem pokojninskem zavarovanju,
-      
je od vključitve v prostovoljno dodatno
zavarovanje preteklo najmanj 120 mesecev.
(2) Zavarovanec pridobi pravico do
dodatne starostne pokojnine z dnem, ko je izpolnjen zadnji od pogojev iz
prejšnjega odstavka.
(3) Če zavarovanec pridobi pravico do
pokojnine po predpisih o obveznem pokojninskem zavarovanju pred izpolnitvijo
pogojev za pridobitev dodatne starostne pokojnine, ima pravico zahtevati
mirovanje prostovoljnega dodatnega zavarovanja od dneva pridobitve pravice do
pokojnine po predpisih o obveznem pokojninskem zavarovanju do izpolnitve
pogojev za pridobitev dodatne starostne pokojnine, lahko pa nadaljujejo z
vplačevanjem premij v prostovoljno dodatno zavarovanje do izpolnitve pogojev za
starostno pokojnino iz prvega odstavka tega člena.
(4) Zavarovancu, ki je pridobil
pravico do dodatne starostne pokojnine in se za stalno izseli v tujino, se ta
pokojnina izplačuje tudi na ozemlje druge države.
363. člen
(Predčasna dodatna starostna pokojnina)
Ne glede na določbo prejšnjega člena
zavarovanec, ki ni več vključen v obvezno pokojninsko zavarovanje po tem
zakonu, pridobi pravico do dodatne starostne pokojnine pred izpolnitvijo pogojev
iz prvega oziroma drugega odstavka prejšnjega člena tega zakona (predčasna
dodatna starostna pokojnina), če:
-      
je bil vključen v prostovoljno dodatno
zavarovanje najmanj 180 mesecev,
-      
je dopolnil 53 let starosti,
-      
je vključen v prostovoljno dodatno zavarovanje
po pokojninskem načrtu, ki zagotavlja pravico do predčasne dodatne starostne
pokojnine.
364. člen
(Dodatna invalidska pokojnina)
Če zavarovanje po pokojninskem načrtu krije
izplačilo dodatne invalidske pokojnine, pridobi zavarovanec pravico do dodatne
invalidske pokojnine v naslednjem mesecu po nastopu zavarovalnega primera.
365. člen
(Dodatna družinska pokojnina)
(1) Če zavarovanje po pokojninskem načrtu
krije izplačilo dodatne družinske pokojnine, je upravičenec do dodatne
družinske pokojnine lahko samo oseba, ki je po predpisih o obveznem
pokojninskem zavarovanju upravičena do družinske oziroma vdovske pokojnine.
(2) V primeru iz prejšnjega odstavka
pridobi upravičenec pravico do dodatne družinske pokojnine v naslednjem mesecu
po smrti zavarovanca.
366. člen
(Mirovanje prostovoljnega dodatnega
zavarovanja)
(1) Zavarovanec prostovoljnega dodatnega
zavarovanja in izvajalec pokojninskega načrta se lahko dogovorita, da se začasno
preneha s plačevanjem premije prostovoljnega dodatnega zavarovanja po pokojninskem
načrtu (mirovanje prostovoljnega dodatnega zavarovanja).
(2) Pogoji za vzpostavitev mirovanja in
dolžina trajanja navedenega obdobja se določijo v pokojninskem načrtu.
7. Pridobitev davčnih in drugih olajšav
367. člen
(Davčne olajšave za zavarovance in plačilo
dohodnine)
(1) Zavarovancu, ki v svojo korist plačuje
premije prostovoljnega dodatnega zavarovanja izvajalcu pokojninskega načrta s
sedežem v Republiki Sloveniji po pokojninskem načrtu, ki izpolnjuje pogoje iz
369. člena tega zakona, se lahko zniža osnova za dohodnino za leto, v katerem
je bila premija plačana, vendar največ do zneska olajšave, določene v drugem
odstavku 301. člena tega zakona oziroma do višine razlike iz šestega odstavka
301. člena tega zakona. Plačane premije prostovoljnega dodatnega zavarovanja ni
mogoče uveljavljati kot zmanjšanje osnove za dohodnino v skladu s 4. točko
prvega odstavka 9. člena zakona o dohodnini (Uradni list RS, št. 71/93,
7/95 in 44/96). (delno
se preneha uporabljati)
(2) Znesek premije prostovoljnega dodatnega
zavarovanja, ki jo za račun zavarovanca plačuje delodajalec izvajalcu
pokojninskega načrta s sedežem v Republiki Sloveniji po pokojninskem načrtu, ki
izpolnjuje pogoje iz 369. člena tega zakona, se ne glede na določbe zakona o
dohodnini, zavarovancu ne všteva v osnovo za dohodnino v letu, v katerem je
bila premija plačana, vendar največ do zneska olajšave, določene v drugem
odstavku 301. člena tega zakona. (delno
se preneha uporabljati)
(3) V primeru izplačila dodatne starostne
pokojnine iz 362. člena tega zakona oziroma predčasne dodatne starostne
pokojnine iz 363. člena tega zakona, dodatne invalidske pokojnine iz 364. člena
tega zakona ali dodatne družinske pokojnine iz 365. člena tega zakona je
upravičenec do navedene pokojnine zavezan plačati davek od osebnih prejemkov in
dohodnino od navedene pokojnine, ki se v skladu z zakonom o dohodnini obdavči
kot drug prejemek po četrti alinei prvega odstavka 15. člena zakona o
dohodnini. (delno
se preneha uporabljati)
368. člen
(Davčna olajšava za delodajalca, ki financira
pokojninski načrt)
(1) Delodajalcu, ki financira pokojninski
načrt kolektivnega zavarovanja in izpolnjuje pogoje iz 302. do 305. člena tega
zakona, se premije prostovoljnega dodatnega zavarovanja, ki jih v posameznem
letu plača v korist zavarovancev po pokojninskem načrtu, ki izpolnjuje pogoje
po 369. členu tega zakona, priznajo kot davčna olajšava pri davku od dobička
pravnih oseb in pri davku od dohodkov iz dejavnosti za leto, v katerem so bile
premije plačane, vendar največ do zneska olajšave, določene v drugem odstavku
301. člena tega zakona in največ do višine davčne osnove v tem letu. (delno
se preneha uporabljati)
(2) Od premije iz prejšnjega odstavka
se ne plačujejo prispevki za socialno varnost. (delno
se preneha uporabljati)
(3) Premija iz prvega odstavka tega člena
se ne upošteva pri izračunu pokojninske osnove zavarovanca in se ne šteje za
izplačilo plače. (delno
se preneha uporabljati)
369. člen
(Pogoji za uveljavitev olajšav)
Zavarovancu iz 367. člena in delodajalcu iz
368. člena tega zakona se priznajo olajšave, določene s tem zakonom, pod
pogojem, da je pokojninski načrt, na podlagi katerega se plačuje premija
prostovoljnega dodatnega zavarovanja, odobren v skladu z 297. členom tega
zakona in vpisan v poseben register v skladu s tem zakonom. (delno se
preneha uporabljati)
370. člen
(Registracija pokojninskega načrta)
(1) Pokojninski načrt se vpiše v poseben
register, ki ga vodi pristojni davčni organ (v nadaljevanju: register).
(2) Register se sestoji iz glavne knjige in
zbirke listin.
(3) Glavna knjiga je namenjena vpisu
podatkov, za katere ta zakon ali na njegovi podlagi izdan predpis določa, da se
vpišejo v register.
(4) Pokojninski načrt in listine, za katere
ta zakon ali na njegovi podlagi izdan predpis določa, da se predložijo registru
pogodb, se vložijo v zbirko listin.
371. člen
(Prijava za vpis v register)
Prijavo za vpis v register vloži izvajalec
pokojninskega načrta po tem zakonu.
372. člen
(Podzakonski akt)
Natančnejše predpise o vsebini in obliki
prijave za vpis v register, prijavi sprememb, načinu dajanja podatkov ter
dokumentaciji, ki jo je potrebno priložiti prijavi za vpis v register, izda
minister, pristojen za finance.
373. člen
(Postopek vpisa v register)
(1) Postopek za vpis v register se začne z
vložitvijo prijave iz 371. člena tega zakona.
(2) O vpisu v register odloča na prvi
stopnji davčni urad, na območju katerega je vlagatelj prijave vpisan v davčni
register.
(3) Davčni organ iz prejšnjega odstavka
opravi vpis v register, če je prijavo v predpisani obliki in vsebini vložila pristojna
oseba, če so prijavi priložene predpisane listine in če pokojninski načrt, ki
se prijavlja za vpis v register, izpolnjuje pogoje za uveljavitev davčnih
olajšav v skladu s tem zakonom.
(4) Davčni organ iz drugega odstavka tega člena
mora oceniti ali so za vpis v register izpolnjeni predpisani pogoji ter izdati
odločbo, s katero odloči o prijavi za vpis v register.
374. člen
(Pravna sredstva)
(1) Zoper odločbo iz četrtega odstavka
prejšnjega člena je dovoljena pritožba.
(2) Pritožba se vloži v roku 15 dni od vročitve
odločbe na glavni urad Davčne uprave Republike Slovenije.
375. člen
(Učinek vpisa)
Z vpisom pokojninskega načrta v register
delodajalec in zavarovanci prostovoljnega dodatnega zavarovanja pridobijo
pravico davčnih olajšav iz 367. in 368. člena tega zakona.
376. člen
(Izbris iz registra)
(1) Pristojni davčni urad izbriše
pokojninski načrt iz registra pogodb, če ugotovi:
-      
da pokojninski načrt ne izpolnjuje več pogojev
za pridobitev davčnih olajšav po tem zakonu,
-      
da se je prostovoljno dodatno zavarovanje po
vpisanem pokojninskem načrtu prenehalo izvajati.
(2) Pristojni davčni urad izbriše
pokojninski načrt iz registra tudi če ugotovi, da je bil pokojninski načrt
vpisan v register na podlagi neresničnih dejstev oziroma listin.
(3) Zoper odločbo o izbrisu pokojninskega
načrta iz registra je dovoljena pritožba.
(4) Za vložitev in odločanje o pritožbi iz
prejšnjega odstavka se uporabljajo določbe tega zakona o vložitvi in odločanju
o pritožbi zoper odločbo o vpisu pokojninskega načrta v register.
(5) Izbris pokojninskega načrta iz registra
ima za posledico izgubo pravice davčnih olajšav iz 367. in 368. člena tega
zakona.
8. Nadzor
377. člen
(Nadzor)
(1) Nadzor nad upravljanjem vzajemnih
pokojninskih skladov opravlja agencija v sodelovanju z nadzornim organom po
zakonu o zavarovalništvu.
(2) Nadzor nad poslovanjem pokojninskih
družb opravlja nadzorni organ po zakonu o zavarovalništvu.
(3) Nadzor nad izvajanjem določb tega
zakona glede pokojninskega načrta in pravic, ki se zagotavljajo zavarovancu z
vključitvijo v prostovoljno dodatno zavarovanje po posameznem pokojninskem načrtu,
opravlja minister, pristojen za delo.
(4) Nadzor nad izvajanjem določb tega
zakona glede pridobitve davčnih in drugih olajšav opravlja pristojni davčni
urad, v skladu s posebnim zakonom, ki ureja davčno službo in davčni postopek.
378. člen
(Opravljanje nadzora)
(1) Nadzorni organi iz prejšnjega člena
opravljajo nadzor:
-      
s spremljanjem, zbiranjem in preverjanjem poročil
in obvestil pokojninskih skladov in upravljavcev vzajemnih pokojninskih
skladov, ki so po določbah tega zakona oziroma drugih zakonov dolžni poročati
pristojnemu nadzornemu organu oziroma ga obveščati o posameznih dejstvih in
okoliščinah;
-      
z opravljanjem pregledov poslovanja subjektov
nadzora.
(2) Nadzorni organi iz prejšnjega člena
lahko pri izvajanju nadzora po tem zakonu brez omejitev pregledujejo poslovne
knjige, spise in druge dokumente, ki se nanašajo na poslovanje pokojninskega
sklada.
(3) Pokojninska družba in upravljavec
vzajemnih pokojninskih skladov mora nadzornemu organu iz prejšnjega člena omogočiti
opravljanje pregleda po tem zakonu ter mu na njegovo zahtevo izročiti računalniške
izpise oziroma kopije evidenc oziroma drugih poslovnih knjig in dokumentacije.
379. člen
(prenehal
veljati)
380. člen
(prenehal
veljati)
381. člen
(Ukrepi nadzora nad poslovanjem
pokojninske družbe)
Če ni s tem zakonom drugače določeno se
glede nadzora nad poslovanjem pokojninske družbe in ukrepov, ki jih v postopku
nadzora lahko izreče nadzorni organ po zakonu o zavarovalništvu, uporabljajo
določbe zakona o zavarovalništvu o ukrepih nadzora nad zavarovalno delniško družbo.
IV. poglavje 
Sklad obrtnikov
382. člen
(Status in poslovanje sklada obrtnikov)
(1) Sklad obrtnikov je pravna oseba, ki je
ustanovljena za opravljanje storitev prostovoljnega pokojninskega in
invalidskega zavarovanja samostojnih podjetnikov, samozaposlenih, njihovih
družinskih članov in pri njih zaposlenih delavcev.
(2) Sklad obrtnikov se vpiše v sodni
register.
(3) Sedež sklada obrtnikov je v Ljubljani.
383. člen
(Organi upravljanja sklada obrtnikov)
(1) Organi sklada obrtnikov so skupščina,
nadzorni svet in uprava.
(2) Skupščina šteje 25 članov, nadzorni
svet pa pet članov.
(3) Sklad obrtnikov zastopa in vodi njegove
posle uprava. Predsednika in člane uprave imenuje skupščina na podlagi javnega
razpisa. 
(4) Sklad obrtnikov ima statut, ki ga
sprejme skupščina.
384. člen
(Zavarovanci sklada obrtnikov)
(1) V dodatno pokojninsko zavarovanje, ki
ga izvaja sklad obrtnikov, se lahko prostovoljno vključijo osebe, ki so že
vključene v obvezno zavarovanje po tem zakonu. (delno
se preneha uporabljati)
(2) Zavezanci za plačilo prispevkov za
dodatno pokojninsko zavarovanje, ki ga izvaja sklad obrtnikov, so zavarovanci,
oziroma njihovi delodajalci, če se tako dogovorijo z zavarovancem. Prispevki za
dodatno pokojninsko zavarovanje imajo enak davčni status kot prispevki za
obvezno pokojninsko in invalidsko zavarovanje. (delno
se preneha uporabljati)
385. člen
(Pravice iz dodatnega pokojninskega
zavarovanja pri skladu obrtnikov in poslovanje sklada obrtnikov)
(1) Na podlagi dodatnega pokojninskega
zavarovanja pripada zavarovancem pravica do dodatne pokojnine.
(2) Kriterije za določanje višine dodatne
pokojnine pri skladu obrtnikov se določi s pokojninskim načrtom.
(3) Pokojninski načrt dodatnega
pokojninskega zavarovanja pri skladu obrtnikov določa:
-      
višino mesečnih prispevkov za posameznega
zavarovanca,
-      
način izračuna poklicne pokojnine,
-      
minimalni donos na vplačane prispevke,
-      
pogoje za pridobitev dodatne pokojnine in
-      
investicijsko strategijo.
(4) Pokojninski načrt dodatnega
pokojninskega zavarovanja pri skladu obrtnikov aktuarsko potrdi Urad za
zavarovalni nadzor pri Ministrstvu za finance, sprejme pa ga minister,
pristojen za delo.
386. člen
(Nadzor nad poslovanjem sklada obrtnikov)
(1) Sklad obrtnikov mora voditi poslovne
knjige in letna poslovna poročila v skladu z določbami zakona o gospodarskih
družbah in slovenskimi računovodskimi standardi, če ni s tem zakonom drugače
določeno.
(2) Sklad obrtnikov mora zagotavljati
javnost podatkov iz letnih poročil tako, kot določa zakon o gospodarskih
družbah.
(3) Nadzor nad poslovanjem sklada obrtnikov
izvaja minister, pristojen za delo.
(4) Pravilnost poslovanja sklada obrtnikov
z vidika davčnih predpisov na področju dodatnega pokojninskega zavarovanja
nadzoruje Davčna uprava Republike Slovenije.
TRINAJSTI DEL 
KAZENSKE DOLOČBE
387. člen
(1) Z denarno kaznijo najmanj 500.000
tolarjev se kaznuje za prekršek:
-      
delodajalec, če zavarovancu, pri katerem je
podana invalidnost, ne zagotovi pravice do premestitve (91. in 101. člen) ali
pravice do dela s krajšim delovnim časom od polnega (93. člen);
-      
delodajalec, če zavarovancu, pri katerem je
podana invalidnost, ne omogoči poklicne rehabilitacije (88. člen);
-      
delodajalec, če ne vloži prijave v zavarovanje
skladno s predpisi o matični evidenci o zavarovancih in uživalcih pravic iz
pokojninskega in invalidskega zavarovanja (tretji odstavek 7. člena in 203. člen);
-      
delodajalec ali drug dajalec podatkov iz tega
zakona in zakona, ki ureja matično evidenco, ki zavodu ne sporoči podatkov, na
podlagi katerih preneha pravica iz obveznega zavarovanja ali se ta pravica
zmanjša (185. člen in drugi odstavek 203. člena);
-      
zavarovanec ali delodajalec, ki ne sporoči
podatkov, ki so potrebni za odmero oziroma obračun in plačilo prispevkov ter za
nadzor nad plačevanjem in izterjavo prispevkov (227. in 228. člen).
(2) Z denarno kaznijo najmanj 50.000
tolarjev se kaznuje za prekršek tudi odgovorna oseba pri delodajalcu, ki stori
prekršek iz prejšnjega odstavka. 
388. člen
Z denarno kaznijo najmanj 200.000 tolarjev
se kaznuje za prekršek:
-      
delodajalec, upravičenec ali drug dajalec
podatkov iz tega zakona ali zakona, ki ureja matično evidenco, ki zavodu ne sporoči
podatkov oziroma sporoči napačne podatke, ki vplivajo na obseg in uživanje
pravic (prvi in drugi odstavek 203. člena);
-      
delodajalec, ki zavodu in zavarovancu ne
posreduje potrdila o obračunanih in vplačanih prispevkih (tretji odstavek 203. člena).
389. člen
Z denarno kaznijo najmanj 100.000 tolarjev
se kaznuje za prekršek uživalec pravice, ki se mu na katerikoli podlagi izplačujejo
prejemki iz obveznega zavarovanja, in ne sporoči podatkov, na podlagi katerih
mu pravica preneha ali se mu zmanjša (prvi in drugi odstavek 185. člena).

Zakon o pokojninskem in invalidskem
zavarovanju – ZPIZ-1 (Uradni list RS, št. 106/99)
vsebuje naslednje prehodne in končne določbe:
»ŠTIRINAJSTI DEL 
PREHODNE IN KONČNE DOLOČBE
390. člen
(Varstvo
pravic, pridobljenih po prejšnjih predpisih)
(1) Uživalcem, ki so uveljavili pravice do
uveljavitve tega zakona, se od uveljavitve tega zakona dalje zagotavljajo te
pravice najmanj v obsegu, določenem s predpisi, ki so veljali do uveljavitve
tega zakona, in se usklajujejo po določbah tega zakona.
(2) Pri ponovni odmeri invalidskih ali
družinskih pokojnin, uveljavljenih pred uveljavitvijo tega zakona, se dodatek
na invalidnost odmeri po predpisih, ki so veljali do uveljavitve tega zakona.
391. člen
(Nadaljevanje
postopkov, začetih pred uveljavitvijo tega zakona)
(1) V postopku za uveljavljanje pravic iz
obveznega zavarovanja oziroma za ugotavljanje pokojninske dobe, ki se je začel
pred uveljavitvijo tega zakona, se uporabljajo predpisi, ki so veljali do
uveljavitve tega zakona.
(2) V primerih iz prejšnjega odstavka se
pravice na podlagi invalidnosti določijo po predpisih, veljavnih na dan
nastanka invalidnosti.
392. člen
(Varstvo
pričakovanih pravic)
(1) Osebe, ki so do uveljavitve tega zakona
izpolnile pogoje za pridobitev pravice do pokojnine po predpisih, ki so veljali
do uveljavitve tega zakona, vendar še niso vložile zahtevka, lahko uveljavijo
to pravico po navedenih predpisih, tudi po tem dnevu.
(2) V primerih iz prejšnjega odstavka se za
odmero pokojnine upoštevata zavarovalna doba in plača do dneva prenehanja
zavarovanja.
(3) Šteje se, da je zavarovanec izpolnil
pogoje za priznanje pravice do starostne ali predčasne pokojnine do uveljavitve
tega zakona, če je do uveljavitve tega zakona vložil zahtevo za dokup
pokojninske dobe, četudi mu je bilo šele po uveljavitvi tega zakona priznano
obdobje pokojninske dobe, s katerim je izpolnil pogoje za priznanje pravice do
pokojnine.
393. člen
(Pridobitev
pravic oseb, ki nimajo lastnosti zavarovanca po tem zakonu)
(1) Osebe, ki po uveljavitvi tega zakona
nimajo lastnosti zavarovanca po tem zakonu, imele pa so lastnost zavarovanca po
prejšnjih predpisih, lahko uveljavijo pravice iz pokojninskega zavarovanja pod
pogoji, ki jih določa ta zakon.
(2) Za osebe, ki so imele lastnost
zavarovanca v skladu s prejšnjim odstavkom, se štejejo tudi osebe, ki so bile
zavarovane pri tujem nosilcu obveznega zavarovanja v državi, s katero je
sklenjen mednarodni sporazum o socialnem zavarovanju, če uveljavljajo pravice
po tem sporazumu.
(3) Pravico do družinske oziroma vdovske
pokojnine lahko pod pogoji, ki jih določa ta zakon, uveljavijo družinski člani
osebe iz prejšnjih dveh odstavkov, prav tako pa tudi družinski člani uživalca
pokojnine po prejšnjih predpisih, če izpolnjujejo pogoje, ki jih določa ta
zakon za družinske člane.
394. člen
(Varstvo pravic
po prejšnjih predpisih za brezposelne zavarovance)
Zavarovanec, ki je na dan 31. 12. 1999
užival pravico do denarnega nadomestila za čas brezposelnosti ali je bil na ta
dan nezaposlen brez svoje krivde, ter mu je do izpolnitve pogojev za pridobitev
pravice do starostne pokojnine po predpisih, veljavnih do uveljavitve tega
zakona, manjkalo pet let starosti in pokojninske dobe ali manj, lahko uveljavi
pravico do starostne pokojnine po predpisih, veljavnih do uveljavitve tega
zakona.
395. člen
(Varstvo pravic
za brezposelne zavarovance v prehodnem obdobju)
Zavarovanec, ki mu je na dan 1. 1.
2000 za pridobitev pravice do starostne pokojnine manjkalo do pet let starosti
in pokojninske dobe, in mu je po uveljavitvi tega zakona prenehalo delovno
razmerje ter je pridobil pravico do denarnega nadomestila po predpisih o
zaposlovanju, lahko uveljavi pravico do starostne pokojnine pod pogoji, veljavnimi
na dan prenehanja delovnega razmerja.
396. člen
(Uveljavitev
pravice do starostne ali predčasne pokojnine po prejšnjih predpisih)
(1) Zavarovanci, ki so do 31. 12. 1999
pridobili pravico do denarnega nadomestila za čas brezposelnosti ali jim je do
tega dne prenehalo delovno razmerje zaradi stečaja, likvidacije ali prisilne
poravnave ali so bili delovni invalidi II. oziroma III. kategorije invalidnosti
ali jim je prenehalo delovno razmerje brez lastne krivde pred uvedbo stečaja
podjetja in so bili prijavljeni pri zavodu za zaposlovanje več kot 24 mesecev
in jim je do izpolnitve pogojev za pridobitev pravice do starostne ali
predčasne pokojnine po predpisih, veljavnih do uveljavitve tega zakona manjkalo
pet let starosti in pokojninske dobe ali manj, lahko uveljavijo pravico do
starostne ali predčasne pokojnine po predpisih, veljavnih do uveljavitve tega
zakona.
(2) Zavarovanec, ki je bil na dan
31. 12. 1999 prijavljen pri zavodu za zaposlovanje in mu do izpolnitve
pogojev starosti za pridobitev pravice do predčasne pokojnine po predpisih,
veljavnih do uveljavitve tega zakona, manjka manj kot leto dni, lahko uveljavi
pravico do predčasne pokojnine po predpisih, veljavnih do uveljavitve tega
zakona, ko izpolni pogoje iz tretje alinee prvega odstavka 40. člena zakona o
pokojninskem in invalidskem zavarovanju, veljavnega do uveljavitve tega zakona.
(3) Zavarovanec, ki je bil na dan
31. 12. 1999 prijavljen pri zavodu za zaposlovanje, in je na ta dan
izpolnjeval pogoje starosti in pokojninske dobe za pridobitev pravice do
predčasne pokojnine po predpisih, veljavnih do uveljavitve tega zakona, lahko
uveljavi pravico do predčasne pokojnine po teh predpisih, ko izpolni pogoj iz
tretje alinee prvega odstavka 40. člena zakona o pokojninskem in invalidskem
zavarovanju, veljavnega do uveljavitve tega zakona.
397. člen
(Uživanje
pravic iz invalidskega zavarovanja, pridobljenih po prejšnjih predpisih)
(1) Uživalci pravic na podlagi preostale
delovne zmožnosti (II. in III. kategorija invalidnosti), uveljavljenih po
predpisih, ki so se uporabljali do datuma, določenega v 446. členu tega zakona,
obdržijo te pravice v nespremenjenem obsegu tudi po navedenem datumu.
(2) Denarna nadomestila se uživalcem iz
prejšnjega odstavka usklajujejo enako, kot se usklajuje pokojnina po tem zakonu.
(3) Uživalci pravic iz prvega odstavka tega
člena, lahko pridobijo pravice po tem zakonu le v primeru poslabšanja že
ugotovljene invalidnosti ali nastanka nove invalidnosti.
398. člen
(Pogoji za
pridobitev pravice do starostne pokojnine za zavarovanko v prehodnem obdobju)
(1) Ne glede
na določbe prvega odstavka 36. člena tega zakona, znaša v obdobju od
uveljavitve tega zakona do 31. 12. 2013 minimalna starost in pokojninska
doba za pridobitev pravice do starostne pokojnine za ženske:


Leto

Starostna
  meja

Pokojninska
  doba


 

Leta

meseci

Leta

meseci


2000

53

4

35

0


2001

53

8

35

0


2002

54

0

35

3


2003

54

4

35

6


2004

54

8

35

9


2005

55

0

36

0


2006

55

4

36

3


2007

55

8

36

6


2008

56

0

36

9


2009

56

4

37

0


2010

56

8

37

3


2011

57

0

37

6


2012

57

4

37

9


2013

57

8

 

 


(2) Ne glede na določbe drugega odstavka 36.
člena tega zakona, znaša v obdobju od uveljavitve tega zakona do 31. 12.
2007 minimalna starost za pridobitev pravice do starostne pokojnine za ženske:


 

Starostna
  meja


Leto

Starost
  (leta)

Starost
  (meseci)


2000

58

4


2001

58

8


2002

59

0


2003

59

4


2004

59

8


2005

60

0


2006

60

4


2007

60

8


(3) Ne glede na določbe tretjega odstavka
36. člena tega zakona, znaša v obdobju od uveljavitve tega zakona do 31. 12.
2007 minimalna starost za pridobitev pravice do starostne pokojnine za ženske:


 

Starostna
  meja


Leto

Starost
  (leta)

Starost
  (meseci)


2000

60

4


2001

60

8


2002

61

0


2003

61

4


2004

61

8


2005

62

0


2006

62

4


2007

62

8


399. člen
(Znižanje
starosti zaradi otrok)
Ne glede na
določbo 37. člena tega zakona se zavarovanki oziroma zavarovancu v prehodnem
obdobju znižuje starostna meja iz 36. člena tega zakona, za vsakega rojenega
ali posvojenega otroka, ki ima državljanstvo Republike Slovenije, za katerega
je skrbel(a) in ga vzgajal(a) pet let, na sledeči način:


Leto

Znižanje
  starostne meje v mesecih


 

En
  otrok

Dva
  otroka

Trije
  otroci

dodatek
  za četrtega in naslednje otroke


2000

0,5

1,25

2,25

1,25


2001

1

2,5

4,5

2,5


2002

1,5

3,75

6,75

3,75


2003

2

5

9

5


2004

2,5

6,25

11,25

6,25


2005

3

7,5

13,5

7,5


2006

3,5

8,75

15,75

8,75


2007

4

10

18

10


2008

4,5

11,25

20,25

11,25


2009

5

12,5

22,5

12,5


2010

5,5

13,75

24,75

13,75


2011

6

15

27

15


2012

6,5

16,25

29,25

16,25


2013

7

17,5

31,5

17,5


2014

7,5

18,75

33,75

18,75


400. člen
(Znižanje
starostne meje zaradi zavarovanja pred 18. letom starosti)
Ne glede na
določbo 38. člena tega zakona se zavarovankam iz prvega odstavka 36. člena tega
zakona, ki so se vključile v obvezno zavarovanje pred dopolnjenim 18. letom
starosti, znižuje starostna meja v prehodnem obdobju za vsako leto zavarovanja
pred dopolnitvijo 18. leta starosti, na naslednji način:


Leto

Znižanje
  starostne meje v mesecih


2000

0


2001

0


2002

1


2003

2


2004

3


2005

4


2006

5


2007

6


2008

7


2009

8


2010

9


2011

10


2012

11


2013

12


401. člen
(Omejitev
znižanja upokojitvene starosti v prehodnem obdobju)
(1) Ne glede na določbo 37. in 38. člena
tega zakona, zavarovanec v prehodnem obdobju ne more pridobiti pravice do
starostne pokojnine pred dopolnitvijo 53 let starosti (ženska) oziroma 58 let (moški),
razen v primerih 402. in 430. člena tega zakona.
(2) Ne glede na določbo 52. člena tega
zakona, v prehodnem obdobju polna starost ne more biti nižja od 53 let (ženska)
oziroma 58 let (moški), razen v primerih iz 402. in 430. člena tega zakona.
402. člen
(Upoštevanje
znižanja starostne meje po prejšnjih predpisih)
(1) Ne glede na določbe tega zakona se
zavarovancem, ki se jim je do uveljavitve tega zakona zavarovalna doba štela s
povečanjem, starostna meja, predpisana za pridobitev starostne pokojnine in
polna starost, zniža za toliko mesecev, za kolikor je bila povečana zavarovalna
doba.
(2) V
prehodnem obdobju znašajo najnižje možne starosti iz prejšnjega odstavka, po
stopnjah povečanja:


 

12/18

12/17

12/16

12/15

12/14


 

moški

ženska

moški

ženska

moški

ženska

moški

ženska

moški

ženska


2000

45

40

46,5

41,5

48,5

43,5

50,5

45,5

53

48


2001

45,5

40,5

47

42

49

44

51

46

53,5

48,5


2002

46

41

47,5

42,5

49,5

44,5

51,5

46,5

54

49


2003

46,5

41,5

48

43

50

45

52

47

54,5

49,5


2004

47

42

48,5

43,5

50,5

45,5

52,5

47,5

55

50


2005

47,5

42,5

49

44

51

46

53

48

55,5

50,5


2006

48

43

49,5

44,5

51,5

46,5

53,5

48,5

56

51


2007

48,5

43,5

50

45

52

47

54

49

56,5

51,5


2008

49

44

50,5

45,5

52,5

47,5

54,5

49,5

57

52


2009

49,5

44,5

51

46

53

48

55

50

57,5

52,5


2010

50

45

51,5

46,5

53,5

48,5

55,5

50,5

58

53


(3) Če je
zavarovanec delal na delovnih mestih, na katerih se je štela zavarovalna doba s
povečanjem po različnih stopnjah povečanja, se minimalna starost iz prejšnjega
odstavka določi v sorazmerju glede na trajanje zavarovanja na posameznih delih.
403. člen
(Znižanje
starosti po različnih podlagah)
Če je zavarovanec upravičen do znižanja
starosti po prejšnjem členu tega zakona ter do znižanja starosti po določbah
37. in 38. oziroma 399. ali 400. člena tega zakona, se mu starostna meja zniža
najprej skladno s prejšnjim členom tega zakona, nato pa se tako znižana
starostna meja zniža še po drugih podlagah, do minimalne starostne meje,
določene v 37. in 38. oziroma 401. členu tega zakona.
404. člen
(Postopno
spreminjanje pogojev za pridobitev pravice do starostne pokojnine po posebnih
predpisih)
(1) Z dnem, ko začne veljati ta zakon, je
minimalna starost in minimalna pokojninska doba za pridobitev pravice do
starostne pokojnine, v posameznem koledarskem letu, ne glede na določbe
-      
zakona o notranjih zadevah (Uradni list RS, št.
87/97),
-      
zakona o policiji (Uradni list RS, št. 49/98),
-      
zakona o obrambi in zaščiti (Uradni list RS,
št. 15/91, 18/91, 64/94 in 82/94),
-      
zakona o varstvu pred naravnimi in drugimi
nesrečami (Uradni list RS, št. 64/94),
-      
zakona o obrambi (Uradni list RS, št. 82/94),
-      
zakona o prepovedi proizvodnje in prometa z
azbestnimi izdelki ter o zagotovitvi sredstev za prestrukturiranje azbestne
proizvodnje v neazbestno (Uradni list RS, št. 56/96 in 35/98),
-      
zakona o sodniški službi (Uradni list RS, št.
19/94, 8/96 in 24/98),
-      
zakona o vojnih veteranih (Uradni list RS, št.
63/95),
-      
zakona o vojnih invalidih (Uradni list RS, št.
63/95, 19/97, 21/97 in 75/97),
-       zakona o žrtvah vojnega nasilja (Uradni list RS, št. 63/95, 8/96,
44/96, 70/97 in 43/9),


Leto

Starost

Pokojninska
  doba


 

moški

ženska

moški

ženska


 

Leta

meseci

Leta

meseci

leta

meseci

leta

meseci


2000

48

6

45

6

28

6

25

6


2001

49

0

46

0

29

0

26

0


2002

49

6

46

6

29

6

26

6


2003

50

0

47

0

30

0

27

0


2004

50

6

47

6

30

6

27

6


2005

51

0

48

0

31

0

28

0


2006

51

6

48

6

31

6

28

6


2007

52

0

49

0

32

0

29

0


2008

52

6

49

6

32

6

29

6


2009

53

0

50

0

33

0

30

0


2010

53

6

50

6

33

6

30

6


2011

54

0

51

0

34

0

31

0


2012

54

6

51

6

34

6

31

6


2013

55

0

52

0

35

0

32

0


2014

55

0

52

6

35

0

32

6


2015

55

0

53

0

35

0

33

0


(2) Zavarovancem,
ki so delali na delovnih mestih, na katerih se je zavarovalna doba štela s
povečanjem, se starostne meje iz prejšnjega odstavka znižajo za toliko mesecev,
kolikor je znašalo povečanje zavarovalne dobe, vendar največ do omejitev iz
402. člena tega zakona, če je to za zavarovanca ugodneje.
405. člen
(Postopno
uveljavljanje obdobij dodane dobe)
Obdobja dodane
dobe se uveljavljajo postopno, in sicer tako, da se zavarovancem, ki uveljavijo
pravico do starostne pokojnine v prehodnem obdobju, za posamezno leto obdobja,
ki se po 193. členu tega zakona šteje v dodano dobo, upošteva pri ugotavljanju
pokojninske dobe po 36. členu tega zakona, naslednje število mesecev:


Leto

Dodana
  doba (meseci)


2000

0


2001

0


2002

1


2003

2


2004

3


2005

4


2006

5


2007

6


2008

7


2009

8


2010

9


2011

10


2012

11


2013

12


406. člen
(Postopno
daljšanje obdobja za izračun pokojninske osnove)
(1) Uveljavitev določb prvega odstavka 39.
člena tega zakona se zagotovi postopoma.
(2) Zavarovancu, ki se upokoji v letu
uveljavitve tega zakona, se pokojninsko osnovo določi na podlagi plač oziroma
zavarovalnih osnov iz najugodnejših zaporednih desetih let zavarovanja pred
uveljavitvijo tega zakona. V začetku vsakega naslednjega koledarskega leta se
obračunsko obdobje podaljša za eno leto, vse dokler ne doseže 18 zaporednih let
zavarovanja iz obdobja od 1. 1. 1970 do zadnjega koledarskega leta pred
letom, v katerem zavarovanec uveljavlja pravico do pokojnine, ki so za
zavarovanca najbolj ugodna.
407. člen
(Upoštevanje
plačila za delo preko polnega delovnega časa po prejšnjih predpisih)
Plača, izplačana za delo preko polnega
delovnega časa do uveljavitve zakona o pokojninskem in invalidskem zavarovanju,
veljavnega do 31. 3. 1992, se upošteva pri izračunu pokojninske osnove, če
je bila izplačana za delo, ki se je po predpisih o delovnih razmerjih štelo kot
poseben delovni pogoj.
408. člen
(Upoštevanje
plač oziroma zavarovalnih osnov iz obdobja do 31. 12. 1999)
(1) Pri izračunu pokojninske osnove se za
čas do 31. 12. 1991 prejete plače in osnove, od katerih so bili plačani
prispevki, upoštevajo v neto zneskih.
(2) Plače in osnove, od katerih so bili
plačani prispevki v obdobju od 1. 1. 1992 do 31. 12. 1999, se pri
izračunu pokojninske osnove preračunajo v neto zneske po predpisih, veljavnih
do uveljavitve tega zakona.
409. člen
(Odmera
pokojnine v prehodnem obdobju)
(1) Zavarovancu, ki je del pokojninske dobe
dopolnil do 31. 12. 1999, se pokojnina odmeri ob upoštevanju odstotkov za
odmero pokojnine po predpisih, veljavnih do uveljavitve tega zakona in
odstotkov za odmero pokojnine, določenih s tem zakonom.
(2) Odstotek za odmero pokojnine po
prejšnjem odstavku se določi tako, da se odstotku za odmero pokojnine po
prejšnjih predpisih, ki gre zavarovancu glede na pokojninsko dobo, dopolnjeno
do uveljavitve tega zakona, prišteje 1,5% za eno leto pokojninske dobe oziroma
delovne dobe, oziroma 0,75% za vsaj šest mesecev pokojninske ali delovne dobe
po letu 2000.
(3) Pokojninska doba, dopolnjena po
prejšnjih predpisih, ki je po teh predpisih ni mogoče vrednotiti, ker je krajša
od šestih mesecev, se prišteje k pokojninski dobi, dopolnjeni po uveljavitvi
tega zakona.
(4) Ne glede na določbo 49. člena tega
zakona znaša znesek najvišje pokojninske osnove v prehodnem obdobju najmanj
toliko kot je bil določen za zadnji mesec pred uveljavitvijo tega zakona in se
ne usklajuje po tem zakonu, dokler presega znesek v višini štirikratnika
najnižje pokojninske osnove, povečan za odstotek uskladitve pokojnin od
1. 1. 2000 dalje.
410. člen
(Odmera
pokojnine zavarovancu s polno delovno dobo v prehodnem obdobju)
Zavarovancu, ki je kljub dopolnitvi polne
delovne dobe 40 let (moški) oziroma 38 let (ženska) še naprej ostal v
zavarovanju, se v prehodnem obdobju pri odmeri starostne pokojnine,
uveljavljene pred dopolnitvijo starosti 63 let (moški) oziroma 61 let (ženska),
vrednoti na način, določen v 51. členu tega zakona le daljša delovna doba,
dopolnjena v zavarovanju po uveljavitvi tega zakona.
411. člen
(Pravica do
predčasne pokojnine po prejšnjih predpisih)
Uživalcem predčasne pokojnine, ki so
pravico do te pokojnine uveljavili do 31. 12. 1999, se pokojnina odmeri
brez zmanjšanja zaradi predčasne upokojitve, ko dopolnijo starost, do katere
jim je bilo obračunano zmanjšanje zaradi predčasne upokojitve.
412. člen
(Odmera
invalidske pokojnine v primeru poškodbe pri delu ali poklicne bolezni v
prehodnem obdobju)
Ne glede na določbo 74. člena tega zakona,
se v prehodnem obdobju invalidska pokojnina v primeru invalidnosti, nastale
zaradi poškodbe pri delu ali poklicne bolezni odmeri v višini, v kateri se
odmeri starostna pokojnina moškemu za 40 let pokojninske dobe, brez zmanjšanja,
v posameznem koledarskem letu.
413. člen
(Postopno
dviganje polne starosti za zavarovance)
Ne glede na
določbe prvega odstavka 52. člena tega zakona znaša v prehodnem obdobju polna
starost za zavarovanca v posameznem koledarskem letu:


 

Leta

Meseci


2000

58

6


2001

59

0


2002

59

6


2003

60

0


2004

60

6


2005

61

0


2006

61

6


2007

62

0


2008

62

6


414. člen
(Postopno dviganje
polne starosti za zavarovanke)
Ne glede na
določbe prvega odstavka 52. člena tega zakona znaša v prehodnem obdobju polna
starost za zavarovanke:


Leto

Starostna
  meja po prejšnjih predpisih 53 let

Starostna
  meja po  prejšnjih predpisih 58 let

Starostna
  meja po  prejšnjih predpisih 60 let


 

leta

meseci

leta

meseci

leta

meseci


2000

53

4

58

4

60

4


2001

53

8

58

8

60

8


2002

54

0

59

0

 

 


2003

54

4

59

4

 

 


2004

54

8

59

8

 

 


2005

55

0

60

0

 

 


2006

55

4

60

4

 

 


2007

55

8

60

8

 

 


2008

56

0

 

 

 

 


2009

56

4

 

 

 

 


2010

56

8

 

 

 

 


2011

57

0

 

 

 

 


2012

57

4

 

 

 

 


2013

57

8

 

 

 

 


2014

58

0

 

 

 

 


2015

58

4

 

 

 

 


2016

58

8

 

 

 

 


2017

59

0

 

 

 

 


2018

59

4

 

 

 

 


2019

59

8

 

 

 

 


2020

60

0

 

 

 

 


2021

60

4

 

 

 

 


2022

60

8

 

 

 

 


415. člen
(Zniževanje
polne starosti v prehodnem obdobju)
Ne glede na določbo 52. člena tega zakona,
se zavarovancem v prehodnem obdobju znižuje starostna meja iz 413. in 414.
člena tega zakona, na način, ki je določen v 399. in 400. členu tega zakona.
416. člen
(Pravica do
uveljavitve starostne pokojnine brez zmanjšanja po 55. členu v prehodnem
obdobju)
Zavarovanka, ki izpolnjuje enega od
pogojev, določenih v prvih petih alineah prvega odstavka 55. člena tega zakona,
lahko v posameznem letu uveljavi starostno pokojnino brez zmanjšanja glede na
starost, skladno z določbo 55. člena tega zakona, če je v prehodnem obdobju
dopolnila starost in pokojninsko dobo, določeno v prvem odstavku 398. člena
tega zakona.
417. člen
(Ponovna odmera
oziroma odstotno povečanje pokojnine uživalcem pokojnine po prejšnjih
predpisih)
(1) Uživalcu delne pokojnine, priznane po
predpisih, veljavnih do uveljavitve tega zakona, se ob prenehanju zavarovanja
pokojnina odmeri ob upoštevanju naknadno dopolnjene zavarovalne dobe, v
primeru, da je to zanj ugodneje, pa tudi ob upoštevanju plače.
(2) Pri ponovni odmeri pokojnine se ne
upošteva povečanje starostne pokojnine po 53. členu tega zakona.
(3) Na način, določen v prejšnjih dveh
odstavkih, se ob prenehanju ponovnega zavarovanja odmeri pokojnina tudi
uživalcu pokojnine, priznane po predpisih, veljavnih do uveljavitve tega
zakona, ki se ponovno vključi v zavarovanje.
418. člen
(Odmera
pokojnine za ožji obseg pravic)
Zavarovancem, ki so pretežni del
zavarovalne dobe prebili v zavarovanju za ožji obseg pravic po prej veljavnem
zakonu, se pokojnina odmeri brez upoštevanja določbe 48. člena tega zakona,
vendar najmanj v višini 35% najnižje pokojninske osnove.
419. člen
(Postopno
uveljavljanje državne pokojnine)
(1) V prehodnem obdobju od leta 2000 do
leta 2005 uveljavijo pravico do državne pokojnine osebe, ki so dopolnile
najmanj 65 let starosti, če izpolnjujejo tudi druge pogoje, določene za
pridobitev denarne pomoči kot edinega vira preživljanja po predpisih o
socialnem varstvu.
(2) Ne glede
na prvo alineo prvega odstavka 59. člena tega zakona, je starostni pogoj za
pridobitev pravice do državne pokojnine v prehodnem obdobju:


Leto

Starost


2001

70


2002

69


2003

68


2004

67


2005

66


2006

65


420. člen
(Vštevanje časa
opravljanja samostojne dejavnosti pred 1. 1. 1983 v zavarovalno dobo)
Obdobja iz 309. člena zakona o pokojninskem
in invalidskem zavarovanju (Uradni list RS, št. 12/92, 5/94, 7/96 in 54/98) se
štejejo v zavarovalno dobo, če je plačan prispevek po 221. členu tega zakona.
421. člen
(Postopno
spreminjanje starostne meje za pridobitev pravice do vdovske pokojnine)
Ne glede na
določbo 110. člena tega zakona se v prehodnem obdobju spreminja starostna meja
za pridobitev pravice do vdovske pokojnine na naslednji način:


Leto

Starostna
  meja - vdove

Starostna
  meja - vdovci


 

Prvi
  odstavek  110. člena

Tretji
  in sedmi odstavek 110. člena

Prvi
  odstavek 110. člena

Tretji
  in sedmi odstavek 110. člena


 

leta

meseci

leta

meseci

leta

meseci

leta

meseci


2000

50

6

45

6

54

6

49

6


2001

51

0

46

0

54

0

49

0


2002

51

6

46

6

53

6

48

6


2003

52

0

47

0

53

0

48

0


2004

52

6

47

6

53

0

48

0


2005

53

0

48

0

53

0

48

0


422. člen
(Odmera vdovske
pokojnine v prehodnem obdobju)
(1) Določba četrtega odstavka 123. člena
tega zakona se prične uporabljati 1. 1. 2001.
(2) Delež
vdovske pokojnine, ki ga lahko uveljavi vdova oziroma vdovec poleg starostne
ali invalidske pokojnine, se povečuje v prehodnem obdobju na naslednji način:


Leto

Delež
  vdovske pokojnine (%)


2001

2,5


2002

5


2003

7,5


2004

10


2005

12,5


2006

15


423. člen
(Sprememba
družinske pokojnine v vdovsko pokojnino)
(1) Vdova oziroma vdovec, ki je uveljavil
pravico do družinske pokojnine po predpisih, veljavnih do 31. 12. 1999,
lahko zahteva odmero vdovske pokojnine po določbi četrtega odstavka 123. člena
tega zakona.
(2) Pravica do vdovske pokojnine po
prejšnjem odstavku gre od prvega dne naslednjega meseca po vložitvi zahteve.
424. člen
(Pravica do
oskrbnine v prehodnem obdobju)
(1) Vdova, ki
je izgubila pravico do družinske pokojnine zato, ker v prehodnem obdobju še ni
dopolnila starosti:


Leto

Dopolnjena
  starost


 

vdova

vdovec


 

let

mesecev

let

mesecev


2000

50

6

54

6


2001

51

0

54

0


2002

51

6

53

6


2003

52

0

 

 


2004

52

6

 

 


pridobi pravico
do oskrbnine, ne glede na starost, določeno v drugem odstavku 129. člena tega
zakona.
(2) Premoženjski pogoji za pridobitev
pravice do oskrbnine, določeni v prvem odstavku 129. člena ter omejitev
izplačila, določena v prvem odstavku 130. člena tega zakona, ne vplivajo na
izplačevanje oskrbnin, pridobljenih po predpisih, veljavnih do uveljavitve tega
zakona.
425. člen
(Pravica do
družinske pokojnine staršev, pridobljena do uveljavitve tega zakona)
Starši umrlega
zavarovanca oziroma uživalca pravic, ki so do uveljavitve tega zakona pridobili
pravico do družinske pokojnine zaradi popolne nezmožnosti za delo po prejšnjih
predpisih, trajno obdržijo pokojnino, ne glede na določbe drugega odstavka 119.
člena tega zakona, če med trajanjem pravice do družinske pokojnine dopolnita
naslednjo starostno mejo:


Leto

Dopolnjena
  starost staršev


 

mati

oče


 

leta

meseci

leta

meseci


2000

50

6

55

6


2001

51

0

56

0


2002

51

6

56

6


2003

52

0

57

0


2004

52

6

57

6


2005

53

0

 

 


2006

53

6

 

 


2007

54

0

 

 


2008

54

6

 

 


2009

55

0

 

 


2010

55

6

 

 


2011

56

0

 

 


2012

56

6

 

 


2013

57

0

 

 


2014

57

6

 

 


426. člen
(Pravica do
družinske pokojnine staršev, ki jih je umrli zavarovanec do svoje smrti
preživljal)
Ne glede na
starost, določeno v 119. členu tega zakona, znaša starost, pri kateri pridobijo
starši, ki jih je zavarovanec oziroma uživalec pravic iz pokojninskega in
invalidskega zavarovanja do svoje smrti preživljal, pravico do družinske
pokojnine, v posameznem koledarskem letu:


Leto

Starost
  staršev za pridobitev pravice do družinske pokojnine


 

mati

oče


 

leta

meseca

leta

meseci


2000

50

6

55

6


2001

51

0

56

0


2002

51

6

56

6


2003

52

0

57

0


2004

52

6

57

6


2005

53

0

 

 


2006

53

6

 

 


2007

54

0

 

 


2008

54

6

 

 


2009

55

0

 

 


2010

55

6

 

 


2011

56

0

 

 


2012

56

6

 

 


2013

57

0

 

 


2014

57

6

 

 


427. člen
(Ohranitev
pravice do družinske pokojnine po prejšnjih predpisih)
(1) Širši družinski člani, ki jim je bila
družinska pokojnina odmerjena po tretji alinei 86. člena zakona o pokojninskem
in invalidskem zavarovanju, veljavnega do uveljavitve tega zakona, obdržijo
pravico do družinske pokojnine, dokler izpolnjujejo pogoje za pridobitev in
odmero družinske pokojnine po citirani zakonski določbi.
(2) Družinskemu članu, ki je pridobil
pravico do družinske pokojnine v višini, določeni v drugem odstavku 87. člena
zakona o pokojninskem in invalidskem zavarovanju, veljavnega do uveljavitve
tega zakona, se pokojnina ne usklajuje po določbah tega zakona toliko časa,
dokler presega znesek družinske pokojnine, odmerjene v višini, določeni v
tretjem odstavku 123. člena tega zakona.
(3) Vdovam, ki so kot osebe zunaj
zavarovanja, ki so bile ob smrti zakonca starejše od 40 let, do uveljavitve tega
zakona dopolnile pogoje za pridobitev pravice do družinske pokojnine, skladno z
določbo zadnjega odstavka 72. člena zakona o pokojninskem in invalidskem
zavarovanju, veljavnega do uveljavitve tega zakona, se prične družinska
pokojnina izplačevati, ko dopolnijo starost 45 let.
(4) Vdovi, ki ji je pravica do družinske
pokojnine, pridobljeni po drugi ali tretji alinei prvega odstavka 72. člena
zakona o pokojninskem in invalidskem zavarovanju, veljavnega do uveljavitve
tega zakona, prenehala po dopolnitvi 45. leta starosti, vendar pred dopolnjenim
50. letom starosti lahko, ne glede na določbe 110. člena tega zakona, pridobi
pravico do družinske pokojnine, ko dopolni 50 let starosti.
428. člen
(Razlogi za
prenehanje pravice do družinske pokojnine uveljavljene po prejšnjih predpisih)
Določba prvega oziroma drugega odstavka
174. člena tega zakona se uporablja tudi za vdovo oziroma vdovca, ki mu je bila
pravica do družinske pokojnine priznana po predpisih, veljavnih do uveljavitve
tega zakona.
429. člen
(Vzpostavitev
enakega položaja med prejemniki najvišjih pokojnin)
(1) Z namenom, da se med prejemniki
najvišjih pokojnin vzpostavi enakopraven položaj, se pokojnine, ki so bile do
uveljavitve tega zakona odmerjene od najvišje pokojninske osnove, določene po
prejšnjih predpisih, izjemne pokojnine, pokojnine nosilcev Partizanske
spomenice 1941 in druge pokojnine, ki so presegale znesek najvišje pokojnine za
polno pokojninsko dobo po predpisih, veljavnih do uveljavitve tega zakona, ne
usklajujejo po določbah tega zakona toliko časa, dokler presegajo znesek
pokojnine, do katerega bi bili prejemniki po tem zakonu upravičeni glede na
dopolnjeno pokojninsko dobo, če bi bila njihova pokojnina odmerjena od najvišje
pokojninske osnove, določene v tem zakonu.
(2) Na način, določen v prejšnjem odstavku,
se ravna tudi s pokojninami, ki do uveljavitve tega zakona sicer niso bile
odmerjene od najvišje pokojninske osnove, določene po prejšnjih predpisih, če
presegajo znesek pokojnine, do katerega bi bili prejemniki glede na dopolnjeno
pokojninsko dobo upravičeni, če bi bila njihova pokojnina odmerjena od najvišje
pokojninske osnove, določene v tem zakonu.
430. člen
(Zavarovanje
delavcev, ki se jim je po prejšnjih predpisih štela zavarovalna doba s
povečanjem)
(1) Z dnem uveljavitve tega zakona se
prenehajo uporabljati predpisi o štetju zavarovalne dobe s povečanjem, razen v
primeru iz četrtega odstavka tega člena.
(2) Zavarovalna doba s povečanjem,
dopolnjena do uveljavitve tega zakona, se šteje v pokojninsko dobo po
predpisih, ki so veljali do uveljavitve tega zakona.
(3) Zavarovanci, ki so do prenehanja
uporabe predpisov o štetju zavarovalne dobe s povečanjem delali na delovnih
mestih, na katerih se je zavarovalna doba štela s povečanjem, se obvezno
vključijo v dodatno pokojninsko zavarovanje. Prispevke za dodatno pokojninsko
zavarovanje takšnih delavcev, ki znašajo najmanj toliko, kot so znašali
prispevki za štetje zavarovalne dobe s povečanjem, plačuje delodajalec iz
svojega dohodka.
(4) Zavarovanci, ki na dan uveljavitve tega
zakona delajo na delovnih mestih, kjer se zavarovalna doba šteje s povečanjem,
in imajo najmanj 25 let (moški) oziroma 23 let (ženske) pokojninske dobe, imajo
ne glede na določbo prejšnjega odstavka še naprej pravico do štetja zavarovalne
dobe s povečanjem in do znižanja starostne meje po predpisih, ki so veljali do
uveljavitve tega zakona.
431. člen
(Izplačevanje
kmečkih starostnih pokojnin)
(1) Uživalcem starostne ali družinske
pokojnine po zakonu o starostnem zavarovanju kmetov (Uradni list SRS, št. 30/79
in 1/82) se izplačuje pokojnina v znesku, kot je bil določen za zadnji mesec
pred uveljavitvijo tega zakona in se usklajuje tako, kot pokojnine po tem
zakonu.
(2) Uživalcem pokojnine iz prejšnjega
odstavka – kmetom borcem NOV pred 9. 9. 1943 oziroma pred 13. 10.
1943 ali njihovim zakoncem se izplačuje pokojnina v znesku, kot je bil določen
za zadnji mesec pred uveljavitvijo tega zakona in se usklajuje tako, kot
pokojnine po tem zakonu.
(3) Pokojnine po prejšnjih dveh odstavkih
se izplačujejo ob pogojih za uživanje pravic, ki jih določa ta zakon.
(4) Po smrti uživalca pokojnine iz prvega
odstavka tega člena, ki je uveljavil pravico do pokojnine kot zavarovanec iz
šestega odstavka 17. člena zakona o starostnem zavarovanju kmetov, pridobi
njegov zakonec pravico do družinske pokojnine ob pogojih iz 22. člena
navedenega zakona.
(5) Po smrti uživalca starostne pokojnine
iz drugega odstavka tega člena, ki je kot kmet – borec NOV pred 9. 9. 1943
oziroma pred 13. 10. 1943 uveljavil pravico do varstvenega dodatka k
pokojnini, pridobi pravico do pokojnine njegov zakonec, ki je souživalec
navedene starostne pokojnine, čeprav sam ni bil borec NOV.
432. člen
(Prenehanje
sklada dodatnega pokojninskega zavarovanja)
Z dnem uveljavitve tega zakona preneha
sklad dodatnega pokojninskega zavarovanja, ustanovljen na podlagi zakona o
pokojninskem in invalidskem zavarovanju (Uradni list RS, št. 12/92, 5/94, 7/96,
in 54/98).
433. člen
(Prenos
premoženja na kapitalski sklad)
(1) Z dnem prenehanja sklada dodatnega
pokojninskega zavarovanja se prenese na kapitalski sklad celotno premoženje
sklada dodatnega pokojninskega zavarovanja.
(2) Ne glede na določbo prve alinee prvega
odstavka 511. člena zakona o gospodarskih družbah se zavodu, kot edinemu
ustanovitelju sklada dodatnega pokojninskega zavarovanja, ne zagotovijo delnice
kapitalskega sklada.
434. člen
(Prenos pravic
in obveznosti na kapitalski sklad)
(1) Z dnem prenehanja sklada dodatnega
pokojninskega zavarovanja se prenesejo na kapitalski sklad vse pravice in
obveznosti sklada dodatnega pokojninskega zavarovanja.
(2) Kapitalski sklad mora najkasneje v roku
šestih mesecev od uveljavitve tega zakona opraviti prenos zavarovalnega
portfelja sklada dodatnega pokojninskega zavarovanja na zavarovalnico, s
sedežem v Republiki Sloveniji.
(3) Za prenos portfelja iz prejšnjega
odstavka se uporablja določba zakona o zavarovalnicah o prenosu zavarovalnih
pogodb.
(4) Ne glede na določbo drugega odstavka
tega člena lahko kapitalski sklad, če oblikuje vzajemni pokojninski sklad po
tem zakonu, zavarovancu dodatnega pokojninskega zavarovanja iz prvega odstavka
tega člena ponudi, da sredstva v višini odkupne vrednosti zavarovalne police
vplača kot premijo dodatnega pokojninskega zavarovanja po tem zakonu in
pristopi k pokojninskemu načrtu, po katerem dodatno pokojninsko zavarovanje
izvaja vzajemni pokojninski sklad.
(5) V primeru iz prejšnjega odstavka
rok iz drugega odstavka tega člena ne teče od dneva, ko kapitalski sklad pri
pristojnih organih vloži zahteve za izdajo dovoljenj, potrebnih za oblikovanje
vzajemnega pokojninskega sklada, do dneva vročitve odločb.
435. člen
(Prehod
delavcev sklada dodatnega pokojninskega zavarovanja)
(1) Delavci, ki so v delovnem razmerju pri
skladu dodatnega pokojninskega zavarovanja, postanejo z dnem prenehanja sklada
dodatnega pokojninskega zavarovanja delavci kapitalskega sklada.
(2) Oseba, ki je do uveljavitve tega zakona
opravljala funkcijo direktorja sklada dodatnega pokojninskega zavarovanja,
nadaljuje delo kot tretji član uprave kapitalskega sklada do izteka mandata, za
katerega je bila imenovana.
(3) Kapitalski sklad mora v roku 60 dni po
uveljavitvi tega zakona uskladiti statut in splošne akte, ki urejajo
organizacijo in sistematizacijo delovnih mest, z določbami tega zakona.
(4) Skupščina in nadzorni svet kapitalskega
sklada, ki delujeta ob uveljavitvi tega zakona, opravljata delo še naprej v
isti sestavi, do poteka mandata, za katerega sta bila imenovana.
436. člen
(Pojem
pooblaščenega aktuarja v prehodnem obdobju)
Do uveljavitve zakona, ki ureja
zavarovalništvo, se za pooblaščenega aktuarja iz petega odstavka 297. člena in
drugega odstavka 343. člena tega zakona šteje oseba, ki je pridobila ta naziv v
skladu z določbami zakona o zavarovalnicah (Uradni list RS, št. 64/94 – v
nadaljnjem besedilu: ZZAV).
437. člen
(Izvajalci
pokojninskega načrta v prehodnem obdobju)
Do uveljavitve zakona, ki ureja
zavarovalništvo, je izvajalec pokojninskega načrta iz tretjega odstavka 306.
člena tega zakona zavarovalnica, ki izpolnjuje pogoje za opravljanje poslov
življenjskega zavarovanja po določbah ZZAV.
438. člen
(Oblikovanje in
upravljanje vzajemnega pokojninskega sklada v prehodnem obdobju)
(1) Do uveljavitve zakona, ki ureja
zavarovalništvo, je upravljavec iz prve alinee prvega odstavka 315. člena tega
zakona zavarovalnica, ki izpolnjuje pogoje za opravljanje poslov življenjskega
zavarovanja po določbah ZZAV.
(2) Za naložbe vzajemnega pokojninskega
sklada se do uveljavitve zakona, ki ureja zavarovalništvo, uporabljajo določbe
zakona o zavarovalnicah o nalaganju matematičnih rezervacij.
439. člen
(Osnovni
kapital pokojninske družbe v prehodnem obdobju)
Do uveljavitve zakona, ki ureja
zavarovalništvo, osnovni kapital pokojninske družbe ne sme biti nižji od
320,000.000 tolarjev.
440. člen
(Poslovanje
pokojninske družbe v prehodnem obdobju)
Do uveljavitve zakona, ki ureja
zavarovalništvo, se za pokojninsko družbo uporabljajo določbe ZZAV o
oblikovanju matematičnih rezervacij, rezervacij v korist življenjskih
zavarovancev, ki prevzemajo naložbeno tveganje, izračun solventne meje ter
nalaganju matematičnih rezervacij.
441. člen
(Pristojnost za
izdajo dovoljenj v prehodnem obdobju)
Do uveljavitve zakona, ki ureja
zavarovalništvo, je za izdajo in odvzem:
-      
dovoljenja za pridobitev kvalificiranega deleža
pokojninske družbe,
-      
dovoljenja za opravljanje dejavnosti
prostovoljnega dodatnega zavarovanja pokojninski družbi,
-      
dovoljenja za opravljanje funkcije člana uprave
pokojninske družbe ter
-      
izdajo odločbe o ugotovitvi stečajnega
postopka,
pristojen Urad Republike Slovenije za zavarovalni nadzor.
442. člen
(Nadzor nad
poslovanjem pokojninske družbe v prehodnem obdobju)
Do uveljavitve zakona, ki ureja
zavarovalništvo, je za izvajanje nadzora nad pokojninsko družbo pristojen Urad
Republike Slovenije za zavarovalni nadzor.
443. člen
(Uporaba določb
zakona za pokojninske sklade, ki jih upravlja kapitalski sklad)
(1) Določbe tega zakona o vzajemnem
pokojninskem skladu se uporabljajo tudi za Prvi pokojninski sklad, ustanovljen
po zakonu o prvem pokojninskem skladu Republike  Slovenije in
preoblikovanju pooblaščenih investicijskih družb (Uradni list RS, št. 50/99 –
 v nadaljevanju: ZPSPID), če ni z ZPSPID drugače določeno.
(2) Za pravice in obveznosti
kapitalskega sklada v zvezi z upravljanjem Prvega pokojninskega sklada se
uporabljajo določbe tega zakona o pravicah in obveznostih  upravljavca
vzajemnega pokojninskega sklada.
(3) Ne glede na določbo prvega
odstavka 315. člena tega zakona lahko kapitalski sklad oblikuje in upravlja
odprt vzajemni pokojninski sklad po tem zakonu.
444. člen
(Uskladitev
zavarovalnih produktov pokojninskega zavarovanja z določbami tega zakona)
(1) Zavarovalnice, ki so do uveljavitve
tega zakona na podlagi dovoljenja nadzornega organa izvajale prostovoljno
pokojninsko zavarovanje, lahko nadaljujejo z izvajanjem tega zavarovanja po
določbah tega zakona, če v roku enega leta od uveljavitve tega zakona uskladijo
obstoječe programe pokojninskega zavarovanja z določbami tega zakona.
(2) Prestop in prenos sredstev posameznega
zavarovanca na njegovem računu iz programa pokojninskega zavarovanja pred
uveljavitvijo tega zakona k pokojninskemu načrtu po določbah tega zakona je
možen le s soglasjem zavarovanca.
445. člen
(Uporaba določb
o posebnih prispevkih za invalidsko zavarovanje)
Prispevki zavarovancev in delodajalcev za
invalidsko zavarovanje ter prispevki delodajalcev za primer poškodbe pri delu
in poklicne bolezni iz tretje, četrte in pete alinee prvega odstavka 204. člena
tega zakona se pričnejo obračunavati po posebnih prispevnih stopnjah s
1. 1. 2003.
446. člen
(Uporaba določb
o pravicah iz invalidskega zavarovanja)
(1) Določbe 60. do 71. člena, 80. do 106.
člena, petega odstavka 138. člena, 158. do 163. člena in četrtega odstavka 169.
člena tega zakona se pričnejo uporabljati 1. 1. 2003.
(2) Do dneva pričetka uporabe določb iz
prejšnjega odstavka in prejšnjega člena se o pravicah iz invalidskega
zavarovanja uporabljajo določbe zakona o pokojninskem in invalidskem
zavarovanju, veljavnega do uveljavitve tega zakona.
447. člen
(Uporaba določb
prejšnjega zakona v denacionalizacijskih postopkih)
(1) Določbe 247. in 248. člena zakona o
pokojninskem in invalidskem zavarovanju (Uradni list RS, št. 12/92, 5/94, 7/96
in 54/98) se uporabljajo do zaključka postopkov vračanja premoženja.
(2) Postopke vodi kot upravičenec
kapitalski sklad, na katerega se prenesejo premoženje in druge pravice.
448. člen
(Vzpostavitev
evidenc o vplačanih prispevkih)
Zaradi nadzora nad plačilom prispevkov
vzpostavi zavod na podlagi podatkov Davčne Uprave Republike Slovenije in v
sodelovanju z njo, evidenco o vplačanih prispevkih, ki so bili obračunani po
tem zakonu, najpozneje v treh letih po uveljavitvi tega zakona.
449. člen
(Odložitev
pričetka uporabe določb o obveznem dodatnem zavarovanju)
(1) Določbe II. poglavja dvanajstega dela
tega zakona od 279. do 291. člena ter 430. člena tega zakona se uporabljajo od
1. 1. 2001 dalje.
(2) Podatke za vzpostavitev evidenc za
izvajanje obveznega dodatnega pokojninskega zavarovanja so skladu dodatnega
pokojninskega zavarovanja dolžni posredovati zavod, na podlagi podatkov matične
evidence zavarovancev in uživalcev pravic iz pokojninskega in invalidskega
zavarovanja, ter delodajalci, ki zaposlujejo osebe, ki se bodo po določbah tega
zakona vključile v obvezno dodatno zavarovanje.
(3) Do uveljavitve novega zakona, ki bo
urejal matično evidenco, je zavod dolžan posredovati skladu iz prejšnjega
odstavka vse podatke v zvezi z novo zaposlenimi delavci, ki se morajo na
podlagi določb tega zakona obvezno vključiti v dodatno pokojninsko zavarovanje.
450. člen
(Odložitev
pričetka uporabe določb o varstvenem dodatku)
(1) Določbe tretjega in četrtega odstavka
133. člena in tretjega, četrtega in petega odstavka 168. člena se pričnejo
uporabljati s 1. 1. 2001.
(2) Preverjanje upravičenosti do
varstvenega dodatka po tretjem odstavku 168. člena se prvič izvede v letu 2001.
451. člen
(Preoblikovanje
sklada prostovoljnega zavarovanja za dodaten obseg pravic in sklada za vzajemno
pomoč obrtnikov)
(1) Sklad prostovoljnega zavarovanja za
dodaten obseg pravic se preoblikuje v sklad dodatnega pokojninskega zavarovanja
Republike Slovenije, sklad za vzajemno pomoč obrtnikov pa se preoblikuje v
sklad obrtnikov, v skladu z zakonom, ki ureja gospodarske družbe.
(2) Sklad prostovoljnega zavarovanja za
dodaten obseg pravic in sklad za vzajemno pomoč obrtnikov, sta dolžna uskladiti
svoje poslovanje z določbami tega zakona v dvanajstih mesecih od uveljavitve
tega zakona.
452. člen
(Konstituiranje
skupščine in upravnega odbora zavoda)
(1) Skupščina in upravni odbor zavoda se
konstituirata v skladu z določbami 266. in 267. člena v šestih mesecih po
uveljavitvi tega zakona.
(2) Skupščina in upravni odbor zavoda, ki
delujeta ob uveljavitvi tega zakona, opravljata dela še naprej v isti sestavi
do konstituiranja novih organov iz prejšnjega odstavka.
453. člen
(Preoblikovanje
stanovanjskega sklada v nepremičninski sklad)
(1) Stanovanjski sklad pokojninskega in
invalidskega zavarovanja se preoblikuje v nepremičninski sklad pokojninskega in
invalidskega zavarovanja.
(2) Sklad iz prejšnjega odstavka je dolžan
uskladiti svoje poslovanje z določbami tega zakona v 12 mesecih od uveljavitve
tega zakona.
454. člen
(Uporaba
prejšnjih podzakonskih aktov do izdaje novih)
Podzakonski akti, ki so se uporabljali do
uveljavitve tega zakona, se uporabljajo še naprej, do sprejema novih.
455. člen
(Prenehanje
veljavnosti)
(1) Z dnem uveljavitve tega zakona
prenehata veljati zakon o pokojninskem in invalidskem zavarovanju (Uradni list
RS, št. 12/92, 5/94, 7/96 in 54/98) in zakon o uvedbi pravice do izjemne
pridobitve pokojnine za delavce v premogovnikih (Uradni list SRS, št. 44/69)
ter določbe 24. do 27. člena zakona o Prvem pokojninskem skladu Republike
Slovenije in preoblikovanju pooblaščenih investicijskih družb (Uradni list RS,
št. 50/99).
(2) Z dnem uveljavitve tega zakona se
preneha uporabljati določba 7.a člena zakona o prispevkih za socialno varnost
(Uradni list RS, št. 5/96, 34/96 in 3/98).
(3) Ne glede na določbo prvega
odstavka tega člena se še naprej uporabljajo:
-      
šesti odstavek 219. člena zakona o pokojninskem
in invalidskem zavarovanju – do ureditve v posebnem zakonu; in
-      
prvi in drugi odstavek 254. člena zakona o
pokojninskem in invalidskem zavarovanju, ki se uporablja za državljane
Republike Slovenije, ki so dopolnili pokojninsko dobo na območju drugih
republik nekdanje SFRJ – do sklenitve mednarodnih sporazumov o socialnem
zavarovanju z državami, nastalimi na območju nekdanje SFRJ.
456. člen
(Pričetek
veljavnosti)
Ta zakon začne veljati 1. januarja
2000.«.

Zakon o spremembah in dopolnitvah zakona o
pokojninskem in invalidskem zavarovanju – ZPIZ-1A (Uradni list RS, št. 72/00)
spreminja 404. člen zakona tako, da se glasi:
»404. člen
(Postopno
spreminjanje pogojev za pridobitev pravice do starostne pokojnine po posebnih
predpisih)
(1) Z dnem, ko začne veljati ta zakon, je
minimalna starost in minimalna pokojninska doba za pridobitev pravice do
starostne pokojnine, v posameznem koledarskem letu, ne glede na določbe
-      
zakona o notranjih zadevah (Uradni list RS, št.
87/97),
-      
zakona o policiji (Uradni list RS, št. 49/98),
-      
zakona o obrambi in zaščiti (Uradni list RS,
št. 15/91, 18/91, 64/94 in 82/94),
-      
zakona o varstvu pred naravnimi in drugimi
nesrečami (Uradni list RS, št. 64/94),
-      
zakona o obrambi (Uradni list RS, št. 82/94),
-      
(črtana),
-      
zakona o sodniški službi (Uradni list RS, št.
19/94, 8/96 in 24/98),
-      
zakona o vojnih veteranih (Uradni list RS, št.
63/95),
-      
zakona o vojnih invalidih (Uradni list RS, št.
63/95, 19/97, 21/97 in 75/97),
-       zakona o žrtvah vojnega nasilja (Uradni list RS, št. 63/95, 8/96,
44/96, 70/97 in 43/9),


Leto

Starost

Pokojninska
  doba


 

moški

ženska

moški

ženska


 

Leta

meseci

Leta

meseci

leta

meseci

leta

meseci


2000

48

6

45

6

28

6

25

6


2001

49

0

46

0

29

0

26

0


2002

49

6

46

6

29

6

26

6


2003

50

0

47

0

30

0

27

0


2004

50

6

47

6

30

6

27

6


2005

51

0

48

0

31

0

28

0


2006

51

6

48

6

31

6

28

6


2007

52

0

49

0

32

0

29

0


2008

52

6

49

6

32

6

29

6


2009

53

0

50

0

33

0

30

0


2010

53

6

50

6

33

6

30

6


2011

54

0

51

0

34

0

31

0


2012

54

6

51

6

34

6

31

6


2013

55

0

52

0

35

0

32

0


2014

55

0

52

6

35

0

32

6


2015

55

0

53

0

35

0

33

0


(2) Določbe tega
zakona se ne uporabljajo za zavarovance, ki pridobijo pravico do pokojnine pod
ugodnejšimi pogoji po zakonu, ki ureja prepoved proizvodnje in prometa z
azbestnimi izdelki ter zagotovitev sredstev za prestrukturiranje azbestne
proizvodnje v neazbestno.
(3) Zavarovancem, ki so delali na delovnih
mestih, na katerih se je zavarovalna doba štela s povečanjem, se starostne meje
iz prejšnjega odstavka znižajo za toliko mesecev, kolikor je znašalo povečanje
zavarovalne dobe, vendar največ do omejitev iz 402. člena tega zakona, če je to
za zavarovanca ugodneje.«;
ter vsebuje naslednjo končno določbo:
»2. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah zakona o
prispevkih za socialno varnost – ZPSV-C (Uradni list RS, št. 81/00)
vsebuje naslednjo končno določbo:
»19. člen
Ta zakon začne veljati naslednji dan po
objavi v Uradnem listu Republike Slovenije, razen 11., 12. in 17.a člena, ki
začnejo veljati s 1. januarjem 2001.«.

Zakon o spremembah in dopolnitvah zakona o
pokojninskem in invalidskem zavarovanju – ZPIZ-1B (Uradni list RS, št. 124/00)
vsebuje naslednjo prehodno in končno določbo:
»2. člen
Ne glede na določbe drugega in tretjega
odstavka 150. člena zakona se v letu 2001 izjemoma opravi uskladitev pokojnin v
februarju, in sicer za odstotek rasti povprečja plač, izplačanih v obdobju od
junija 2000 do vključno decembra 2000, v primerjavi s povprečno plačo,
izplačano za maj 2000. V mesecu septembru 2001 zavod preveri usklajenost
gibanja plač in pokojnin v zadnjih sedmih mesecih v primerjavi z obdobjem
prejšnjih 12 mesecev. Če se ugotovi, da je stopnja rasti plač večja od stopnje
rasti pokojnin, se pokojnine uskladijo za ugotovljeno razliko v rasti.
Usklajene pokojnine se izplačujejo od septembra dalje.
3. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah zakona o
pokojninskem in invalidskem zavarovanju – ZPIZ-1C (Uradni list RS, št. 109/01)
spreminja 396. člen zakona tako, da se glasi:
»396. člen
(Uveljavitev
pravice do starostne ali predčasne pokojnine po prejšnjih predpisih)
(1) Zavarovanec, ki mu je na dan 31. 12.
1999 do izpolnitve pogojev za pridobitev pravice do starostne ali predčasne
pokojnine po predpisih, veljavnih do tega dne, manjkalo pet let starosti in
pokojninske dobe ali manj, lahko uveljavi pravico do starostne ali predčasne
pokojnine po teh predpisih, če:
-      
je na dan 31. 12. 1999 užival pravico do
denarnega nadomestila za čas brezposelnosti oziroma mu je na ta dan pravica do
denarnega nadomestila mirovala, po 1. 1. 2000 pa je uveljavil pravico do
denarnega nadomestila za preostali čas ali
-      
mu je prenehalo delovno razmerje zaradi
stečaja, likvidacije, prisilne poravnave ali drugih operativnih razlogov do
vključno 31. 12. 1999 in je do navedenega dne ostal dejansko nezaposlen;
-      
ima na dan 31. 12. 1999 status delovnega
invalida II. oziroma III. kategorije
-      
mu je delovno razmerje za nedoločen čas
prenehalo brez lastne krivde pred uvedbo stečaja podjetja, uvedenega do 31. 12.
1999 in je bil do 31. 12. 1999 prijavljen pri zavodu za zaposlovanje več kot 24
mesecev ter je do 31. 12. 1999 ostal dejansko nezaposlen.”
(2) Zavarovanec, ki je bil na dan 31. 12.
1999 prijavljen pri zavodu za zaposlovanje in mu do izpolnitve pogojev starosti
za pridobitev pravice do predčasne pokojnine po predpisih, veljavnih do
uveljavitve tega zakona, manjka manj kot leto dni, lahko uveljavi pravico do
predčasne pokojnine po predpisih, veljavnih do uveljavitve tega zakona, ko
izpolni pogoje iz tretje alinee prvega odstavka 40. člena zakona o pokojninskem
in invalidskem zavarovanju, veljavnega do uveljavitve tega zakona.
(3) Zavarovanec, ki je bil na dan
31. 12. 1999 prijavljen pri zavodu za zaposlovanje, in je na ta dan
izpolnjeval pogoje starosti in pokojninske dobe za pridobitev pravice do
predčasne pokojnine po predpisih, veljavnih do uveljavitve tega zakona, lahko
uveljavi pravico do predčasne pokojnine po teh predpisih, ko izpolni pogoj iz
tretje alinee prvega odstavka 40. člena zakona o pokojninskem in invalidskem
zavarovanju, veljavnega do uveljavitve tega zakona.«;
dodaja 396.a člen, ki se glasi:
»396.a člen
(Postopno
dviganje starosti iz drugega odstavka 18. člena, pri kateri zavarovanje ni
obvezno)
Ne glede na
določbo drugega odstavka 18. člena tega zakona znaša v prehodnem obdobju
starost, pri kateri zavarovanje ni obvezno za samozaposlene in kmete, ki
izpolnjujejo pogoje iz drugega odstavka 18. člena tega zakona:


Leto

Ženske

Moški


leta

meseci

leta

meseci

 


2002

54

0

59

6


2003

54

4

60

0


2004

54

8

60

6


2005

55

0

61

0


2006

55

4

61

6


2007

55

8

62

0


2008

56

0

62

6


2009

56

4

 

 


2010

56

8

 

 


2011

57

0

 

 


2012

57

4

 

 


2013

57

8

 

 


2014

58

0

 

 


2015

58

4

 

 


2016

58

8

 

 


2017

59

0

 

 


2018

59

4

 

 


2019

59

8

 

 


2020

60

0

 

 


2021

60

4

 

 


2022

60

8

 

 


.«;
spreminja 402. člen zakona tako, da se glasi:
»402. člen
(Upoštevanje
znižanja starostne meje po prejšnjih predpisih)
(1) Ne glede na določbe tega zakona se
zavarovancem, ki se jim je do uveljavitve tega zakona zavarovalna doba štela s
povečanjem, starostna meja, predpisana za pridobitev starostne pokojnine in
polna starost, zniža za toliko mesecev, za kolikor je bila povečana zavarovalna
doba.
(2) V
prehodnem obdobju znašajo najnižje možne starosti iz prejšnjega odstavka, po
stopnjah povečanja:


 

12/18

12/17

12/16

12/15

12/14


 

moški

ženska

moški

ženska

moški

ženska

moški

ženska

moški

ženska


2000

45

40

46,5

41,5

48,5

43,5

50,5

45,5

53

48


2001

45,5

40,5

47

42

49

44

51

46

53,5

48,5


2002

46

41

47,5

42,5

49,5

44,5

51,5

46,5

54

49


2003

46,5

41,5

48

43

50

45

52

47

54,5

49,5


2004

47

42

48,5

43,5

50,5

45,5

52,5

47,5

55

50


2005

47,5

42,5

49

44

51

46

53

48

55,5

50,5


2006

48

43

49,5

44,5

51,5

46,5

53,5

48,5

56

51


2007

48,5

43,5

50

45

52

47

54

49

56,5

51,5


2008

49

44

50,5

45,5

52,5

47,5

54,5

49,5

57

52


2009

49,5

44,5

51

46

53

48

55

50

57,5

52,5


2010

50

45

51,5

46,5

53,5

48,5

55,5

50,5

58

53


(3) Če je
zavarovanec delal na delovnih mestih, na katerih se je štela zavarovalna doba s
povečanjem po različnih stopnjah povečanja, se minimalna starost iz prejšnjega
odstavka določi v sorazmerju glede na trajanje zavarovanja na posameznih delih.
Starostna meja se najprej zniža do omejitev, določenih za najvišjo stopnjo
povečanja, znižanje za naslednjo stopnjo povečanja pa se izvede le, če znižanje
po prejšnji višji stopnji povečanja ni doseglo minimalne starosti za naslednjo
nižjo stopnjo povečanja.
(4) Določba drugega odstavka se ne
uporablja za zavarovance, ki se jim je zavarovalna doba štela s povečanjem na
podlagi osebnih okoliščin po predpisih, veljavnih do 31. 12. 1999 in za
zavarovance iz 201. člena tega zakona.«;
spreminja 404. člen zakona tako, da se glasi:
»404. člen
(Postopno
spreminjanje pogojev za pridobitev pravice do starostne pokojnine po posebnih
predpisih)
(1) Ne glede na določbe 154. člena tega
zakona in ne glede na določbe
-      
zakona o policiji (Uradni list RS,
št. 49/98) ali
-       zakona o izvrševanju kazenskih sankcij (Uradni list RS,
št. 22/00) minimalna starost in minimalna pokojninska doba za pridobitev
pravice do starostne pokojnine ne moreta biti nižji od:


Leto

Starost

Pokojninska
  doba


 

moški

ženska

moški

ženska


 

Leta

meseci

Leta

meseci

leta

meseci

leta

meseci


2000

48

6

45

6

28

6

25

6


2001

49

0

46

0

29

0

26

0


2002

49

6

46

6

29

6

26

6


2003

50

0

47

0

30

0

27

0


2004

50

6

47

6

30

6

27

6


2005

51

0

48

0

31

0

28

0


2006

51

6

48

6

31

6

28

6


2007

52

0

49

0

32

0

29

0


2008

52

6

49

6

32

6

29

6


2009

53

0

50

0

33

0

30

0


2010

53

6

50

6

33

6

30

6


2011

54

0

51

0

34

0

31

0


2012

54

6

51

6

34

6

31

6


2013

55

0

52

0

35

0

32

0


2014

55

0

52

6

35

0

32

6


2015

55

0

53

0

35

0

33

0


(2) Določbe
prejšnjega odstavka ter določbe 154. člena tega zakona se ne uporabljajo za
zavarovance, ki uveljavijo pokojnino pod ugodnejšimi pogoji po zakonu o
prepovedi proizvodnje in prometa z azbestnimi izdelki ter o zagotovitvi
sredstev za prestrukturiranje azbestne proizvodnje v neazbestno (Uradni list
RS, št. 56/96, 35/98 in 86/00) ali po zakonu o žrtvah vojnega nasilja
(Uradni list RS, št. 63/95, 8/96, 44/96, 70/97, 43/99, 28/00 in 64/01).
(3) Zavarovancem, ki so delali na delovnih
mestih, na katerih se je zavarovalna doba štela s povečanjem, se starostne meje
iz prejšnjega odstavka znižajo za toliko mesecev, kolikor je znašalo povečanje
zavarovalne dobe, vendar največ do omejitev iz 402. člena tega zakona, če je to
za zavarovanca ugodneje.«;
dodaja 410.a člen, ki se glasi:
»410.a člen
(Povečanje
starostne pokojnine v prehodnem obdobju)
Za povečanje starostne pokojnine po drugem
odstavku 53. člena tega zakona se upošteva le zavarovalna doba, dopolnjena v
zavarovanju od 1. 1. 2000 dalje.«;
spreminja 421. člen zakona tako, da se glasi:
»421. člen
(Postopno
spreminjanje starostne meje za pridobitev pravice do vdovske pokojnine)
(1) Ne glede
na določbo 110. člena tega zakona se v prehodnem obdobju spreminja starostna
meja za pridobitev pravice do vdovske pokojnine na naslednji način:


Leto

Starostna
  meja - vdove

Starostna
  meja - vdovci


 

Prvi
  odstavek  110. člena

Tretji
  in sedmi odstavek 110. člena

Prvi
  odstavek 110. člena

Tretji
  in sedmi odstavek 110. člena


 

leta

meseci

leta

meseci

leta

meseci

leta

meseci


2000

50

6

45

6

54

6

49

6


2001

51

0

46

0

54

0

49

0


2002

51

6

46

6

53

6

48

6


2003

52

0

47

0

53

0

48

0


2004

52

6

47

6

53

0

48

0


2005

53

0

48

0

53

0

48

0


(2) Ne glede na določbo druge alinee sedmega
odstavka 110. člena tega zakona se v prehodnem obdobju spreminja starostna meja
za pridobitev pravice do vdovske pokojnine pri starosti 48 let za vdove, ki ob
zavarovančevi smrti niso bile zavarovane, na naslednji način:


Leto

Starostna meja iz druge alinee sedmega
  odstavka 110. člena


 

leta

meseci


2000

40

6


2001

41

0


2002

41

6


2003

42

0


2004

42

6


2005

43

0


2006

43

6


2007

44

0


2008

44

6


.«;
dodaja 428.a člen, ki se glasi:
»428.a člen
(Odložitev
začetka uporabe določb za pridobitev pravice do pokojnine za kmete)
Določbe tretjega in četrtega odstavka 156.
člena tega zakona se uporabljajo od 1.1.2014 dalje. Opravljanje kmetijske
dejavnosti v tem času ne vpliva na pridobitev oziroma uživanje pokojnine.«;
dodaja 428.b člen, ki se glasi:
»428.b člen
(Odlog uporabe
določb o znižanju pokojnine zaradi dodatnih dohodkov)
Določbe 183. in 184. člena tega zakona se
uporabljajo od 1. 1. 2004 dalje.«;
dodaja 428.c člen, ki se glasi:
»428.c člen
(Postopno
spreminjanje pogojev za dokup zavarovalne dobe iz 195. člena za zavarovanke)
Ne glede na
določbe 195. člena tega zakona, znaša za zavarovanke starostna meja iz prve,
druge in tretje alinee ter pokojninska doba iz prve alinee 195. člena tega
zakona, ki omogoča dokup zavarovalne dobe, v prehodnem obdobju:


Starostna meja

Pokojninska doba


leto

prva alinea 195. člena

druga alinea 195. člena

tretja alinea 195. člena

prva alinea 195. člena


 

leta

meseci

leta

meseci

leta

meseci

leta

meseci


2002

54

0

59

0

61

0

30

3


2003

54

4

59

4

61

4

30

6


2004

54

8

59

8

61

8

30

9


2005

55

0

60

0

62

0

31

0


2006

55

4

60

4

62

4

31

3


2007

55

8

60

8

62

8

31

6


2008

56

0

 

 

 

 

31

9


2009

56

4

 

 

 

 

32

0


2010

56

8

 

 

 

 

32

3


2011

57

0

 

 

 

 

32

6


2012

57

4

 

 

 

 

32

9


2013

57

8

 

 

 

 

33

0


.«;
spreminja 443. člen zakona tako, da se glasi:
»443. člen
(Uporaba določb
zakona za pokojninske sklade, ki jih upravlja kapitalski sklad)
(1) Določbe tega zakona o vzajemnem
pokojninskem skladu se uporabljajo tudi za Prvi pokojninski sklad, ustanovljen
po zakonu o prvem pokojninskem skladu Republike  Slovenije in
preoblikovanju pooblaščenih investicijskih družb (Uradni list RS, št. 50/99 –
 v nadaljevanju: ZPSPID), če ni z ZPSPID drugače določeno.
(2) Za pravice in obveznosti
kapitalskega sklada v zvezi z upravljanjem Prvega pokojninskega sklada se
uporabljajo določbe tega zakona o pravicah in obveznostih  upravljavca
vzajemnega pokojninskega sklada, če ni z ZPSPID drugače določeno.
(3) Ne glede na določbo prvega
odstavka 315. člena tega zakona lahko kapitalski sklad oblikuje in upravlja
vzajemni pokojninski sklad po tem zakonu.«;
spreminja 446. člen zakona tako, da se glasi:
»446. člen
(Uporaba določb
o pravicah iz invalidskega zavarovanja)
(1) Določbe 60. do 71. člena, 80. do 101.
člena, 106. člena, petega odstavka 138. člena, 158. do 163. člena in četrtega
odstavka 169. člena tega zakona se začnejo uporabljati 1. 1. 2003.
(2) Določbe 102. do 105. člena tega zakona
se začnejo uporabljati z dnem uveljavitve novega zakona o usposabljanju in
zaposlovanju invalidov, vendar najpozneje s 1. 1. 2004.
(3) Do dneva pričetka uporabe določb iz
prejšnjega odstavka in prejšnjega člena se o pravicah iz invalidskega
zavarovanja uporabljajo določbe zakona o pokojninskem in invalidskem
zavarovanju, veljavnega do uveljavitve tega zakona.«;
ter vsebuje naslednji prehodni in končno
določbo:
»75. člen
Izvajalci pokojninskih načrtov so dolžni
svoje poslovanje prilagoditi določbam tega zakona v roku 6 mesecev po njegovi
uveljavitvi.
Prenos sredstev zaradi prilagoditve iz
prejšnjega odstavka se opravi na podlagi pisne zahteve za prenos sredstev,
kateri mora zavarovanec prostovoljnega dodatnega zavarovanja priložiti soglasje
izvajalca pokojninskega načrta, na katerega se prenašajo sredstva.
V primeru prenosa sredstev iz prejšnjega
odstavka ne nastopijo posledice iz 359. člena zakona.
Izvajalci pokojninskih načrtov oziroma
upravljavci vzajemnih pokojninskih skladov za opravljene prenose sredstev ne
smejo zaračunati nobenih stroškov.
Izvajalci pokojninskih načrtov oziroma
upravljavci vzajemnih pokojninskih skladov morajo opraviti prenos sredstev
najkasneje v roku 30 dni po vložitvi zahteve iz drugega odstavka tega člena.
76. člen
Določbi četrtega odstavka 307. člena in
drugega odstavka 337. člena zakona se začneta uporabljati eno leto po
uveljavitvi tega zakona.
77. člen
Ta zakon začne veljati 1. januarja 2002.«.

Zakon o spremembah in dopolnitvah zakona o
pokojninskem in invalidskem zavarovanju – ZPIZ-1D (Uradni list RS, št. 108/02)
spreminja 445. člen zakona tako, da se glasi:
»445. člen
(Uporaba določb
o posebnih prispevkih za invalidsko zavarovanje)
Prispevki zavarovancev in delodajalcev za
invalidsko zavarovanje ter prispevki delodajalcev za primer poškodbe pri delu
in poklicne bolezni iz tretje, četrte in pete alinee prvega odstavka 204. člena
tega zakona se pričnejo obračunavati po posebnih prispevnih stopnjah s
1. 1. 2004.«;
ter vsebuje naslednjo končno določbo:
»5. člen
Ta zakon začne veljati 1. januarja 2003.«.

Zakon o investicijskih skladih in družbah za
upravljanje – ZISDU-1 (Uradni list RS, št. 110/02)
vsebuje naslednjo končno določbo:
»242. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah zakona o
izvrševanju proračuna za leti 2003 in 2004 – ZIPRS0304-A (Uradni list RS, št. 63/03)
vsebuje naslednjo končno določbo:
»22. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah zakona o
pokojninskem in invalidskem zavarovanju – ZPIZ-1E (Uradni list RS, št. 135/03)
spreminja 405. člen zakona tako, da se glasi:
»405. člen
(Postopno
uveljavljanje obdobij dodane dobe)
(1) Obdobja
dodane dobe se uveljavljajo postopno, in sicer tako, da se zavarovancem, ki
uveljavijo pravico do starostne pokojnine v prehodnem obdobju, za posamezno
leto obdobja, ki se po 193. členu tega zakona šteje v dodano dobo, upošteva pri
ugotavljanju pokojninske dobe po 36. členu tega zakona, naslednje število mesecev:


Leto

Dodana
  doba (meseci)


2000

0


2001

0


2002

1


2003

2


2004

3


2005

4


2006

5


2007

6


2008

7


2009

8


2010

9


2011

10


2012

11


2013

12


(2) Določbe tega
člena se ne uporabljajo za obdobje dodane dobe, pridobljene na podlagi četrtega
odstavka 193. člena tega zakona.«;
spreminja 445. člen zakona tako, da se glasi:
»445. člen
(Uporaba določb
o posebnih prispevkih za invalidsko zavarovanje)
Prispevki zavarovancev in delodajalcev za
invalidsko zavarovanje ter prispevki delodajalcev za primer poškodbe pri delu
in poklicne bolezni iz tretje, četrte in pete alinee prvega odstavka 204. člena
tega zakona se pričnejo obračunavati po posebnih prispevnih stopnjah s
1. 1. 2006.«;
spreminja 446. člen zakona tako, da se glasi:
»446. člen
(Uporaba določb
o pravicah iz invalidskega zavarovanja)
(1) Določbe 60. do 71. člena, 80. do 101.
člena, 106. člena, petega odstavka 138. člena, 158. do 163. člena in četrtega
odstavka 169. člena tega zakona se začnejo uporabljati 1. 1. 2003.
(2) Določbe 102. do 105. člena tega zakona
se začnejo uporabljati z dnem uveljavitve novega zakona o usposabljanju in
zaposlovanju invalidov, vendar najpozneje s 1. 1. 2005.
(3) Do dneva pričetka uporabe določb iz
prejšnjega odstavka in prejšnjega člena se o pravicah iz invalidskega
zavarovanja uporabljajo določbe zakona o pokojninskem in invalidskem
zavarovanju, veljavnega do uveljavitve tega zakona.«;
ter vsebuje naslednjo prehodno in končno
določbo:
»PREHODNA IN KONČNA DOLOČBA
20. člen
(1) Zavarovanec, ki pred uveljavitvijo 69.
člena zakona o spremembah in dopolnitvah zakona o pokojninskem in invalidskem
zavarovanju (Uradni list RS, št. 109/01) ni mogel pridobiti pravice do
pokojnine po določbah zakona o žrtvah vojnega nasilja (Uradni list RS, št.
63/95, 8/96, 70/97, 43/99, 28/2000, 64/01 in 110/02) zaradi veljavnosti določbe
404. člena zakona o pokojninskem in invalidskem zavarovanju (Uradni list RS,
št. 106/99), lahko vloži zahtevek za pridobitev pravice do pokojnine po zakonu
o žrtvah vojnega nasilja, če je zanjo v obdobju od 1. 1. 2000 do 31. 12. 2001
izpolnil predpisane pogoje.
(2) Pokojnina, priznana po prejšnjem
odstavku, pripada upravičencu od dneva izpolnitve pogojev, če ni bil zavarovan
oziroma od prvega naslednjega dne po prenehanju zavarovanja.
21. člen
Ta zakon začne veljati 1. januarja 2004.«.

Zakon o delovnih in socialnih sodiščih –
ZDSS-1 (Uradni list RS, št. 2/04)
vsebuje naslednjo končno določbo:
»94. člen
Ta zakon začne veljati 1. januarja 2005.«.

Zakon o dohodnini – ZDoh-1 (Uradni list RS,
št. 54/04)
vsebuje naslednjo končno določbo:
»153. člen
(začetek
veljavnosti in uporabe)
Ta zakon začne veljati naslednji dan po
objavi v Uradnem listu Republike Slovenije, uporablja pa se od 1. januarja 2005
dalje, razen določbe 145. člena tega zakona, ki se uporablja od 1. maja 2004
dalje in določbe 148. člena tega zakona, ki se uporablja od dneva uveljavitve
tega zakona dalje.«.

Zakon o spremembah in dopolnitvah Zakona o
pokojninskem in invalidskem zavarovanju – ZPIZ-1F (Uradni list RS, št. 72/05)
spreminja 402. člen zakona tako, da se glasi:
»402. člen
(Upoštevanje
znižanja starostne meje po prejšnjih predpisih)
(1) Ne glede na določbe tega zakona se
zavarovancem, ki se jim je do uveljavitve tega zakona zavarovalna doba štela s
povečanjem, starostna meja, predpisana za pridobitev starostne pokojnine in
polna starost, zniža za toliko mesecev, za kolikor je bila povečana zavarovalna
doba.
(2) V
prehodnem obdobju znašajo najnižje možne starosti za pridobitev pravice do
starostne pokojnine iz prejšnjega odstavka, po stopnjah povečanja:


 

12/18

12/17

12/16

12/15

12/14


 

moški

ženska

moški

ženska

moški

ženska

moški

ženska

moški

ženska


2000

45

40

46,5

41,5

48,5

43,5

50,5

45,5

53

48


2001

45,5

40,5

47

42

49

44

51

46

53,5

48,5


2002

46

41

47,5

42,5

49,5

44,5

51,5

46,5

54

49


2003

46,5

41,5

48

43

50

45

52

47

54,5

49,5


2004

47

42

48,5

43,5

50,5

45,5

52,5

47,5

55

50


2005

47,5

42,5

49

44

51

46

53

48

55,5

50,5


2006

48

43

49,5

44,5

51,5

46,5

53,5

48,5

56

51


2007

48,5

43,5

50

45

52

47

54

49

56,5

51,5


2008

49

44

50,5

45,5

52,5

47,5

54,5

49,5

57

52


2009

49,5

44,5

51

46

53

48

55

50

57,5

52,5


2010

50

45

51,5

46,5

53,5

48,5

55,5

50,5

58

53


(3) V prehodnem obdobju znašajo najnižje
možne polne starosti za zavarovance (moški) po stopnjah povečanja:


 

12/18

12/17

12/16

12/15

12/14


2000

45,5

47

49

51

53,5


2001

46,5

48

50

52

54,5


2002

47,5

49

51

53

55,5


2003

48,5

50

52

54

56,5


2004

49,5

51

53

55

57,5


2005

50,5

52

54

56

58,5


2006

51,5

53

55

57

59,5


2007

52,5

54

56

58

60,5


2008

53,5

55

57

59

61,5


2009

54,5

56

58

60

62,5


2010

55

56,5

58,5

60,5

63


(4) Če je zavarovanec
delal na delovnih mestih, na katerih se je štela zavarovalna doba s povečanjem
po različnih stopnjah povečanja, se minimalna starost iz prejšnjega odstavka
določi v sorazmerju glede na trajanje zavarovanja na posameznih delih.
Starostna meja se najprej zniža do omejitev, določenih za najvišjo stopnjo
povečanja, znižanje za naslednjo stopnjo povečanja pa se izvede le, če znižanje
po prejšnji višji stopnji povečanja ni doseglo minimalne starosti za naslednjo
nižjo stopnjo povečanja.
(5) Določba drugega odstavka se ne
uporablja za zavarovance, ki se jim je zavarovalna doba štela s povečanjem na
podlagi osebnih okoliščin po predpisih, veljavnih do 31. 12. 1999 in za
zavarovance iz 201. člena tega zakona.«;
črta 428.b člen:
»428.b člen
(črtan)«;
spreminja 445. člen tako, da se glasi:
»445. člen
(Uporaba določb
o posebnih prispevkih za invalidsko zavarovanje)
Prispevki zavarovancev in delodajalcev za
invalidsko zavarovanje ter prispevki delodajalcev za primer poškodbe pri delu
in poklicne bolezni iz tretje, četrte in pete alinee prvega odstavka 204. člena
tega zakona se pričnejo obračunavati po posebnih prispevnih stopnjah s
1. 1. 2009.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
32. člen
(Določanje dela
vdovske pokojnine v prehodnem obdobju)
(1) Ne glede na določbo novega petega
odstavka 123. člena zakona se vdovi ali vdovcu v prehodnem obdobju ne izplača
dela vdovske pokojnine oziroma se del vdovske pokojnine zmanjša tako, da skupno
izplačilo starostne ali invalidske pokojnine in dela vdovske pokojnine ne
presega:
-      
v letu 2005 zneska povprečne mesečne pokojnine,
izplačane v državi v predhodnem koledarskem letu;
-      
v letu 2006 zneska 1,5 povprečne mesečne
pokojnine, izplačane v državi v predhodnem koledarskem letu;
-      
v letu 2007 zneska 2 povprečnih mesečnih
pokojnin, izplačanih v državi v predhodnem koledarskem letu;
-      
v letu 2008 zneska 3 povprečnih mesečnih
pokojnin, izplačanih v državi v predhodnem koledarskem letu, vendar pa ne sme
znašati več kot znesek starostne pokojnine moškega, odmerjene od najvišje
pokojninske osnove za 40 let pokojninske dobe;
-      
od 1. 1. 2009 zneska starostne pokojnine
moškega, odmerjene od najvišje pokojninske osnove za 40 let pokojninske dobe.
(2) Meja za skupno izplačilo lastne in dela
vdovske pokojnine iz prejšnjega odstavka se usklajuje po 150.a in 150.b členu
tega zakona.
33. člen
(Določitev
zneska letnega dodatka v letu 2005)
(1) Ne glede na določbe VI.a poglavja se
letni dodatek za leto 2005 določi:
-      
uživalcem pokojnin, katerih pokojnina je v
mesecu izplačila letnega dodatka enaka ali nižja od zneska osnove iz 57. člena
zakona, v znesku 79.401 tolarjev;
-      
uživalcem pokojnin, katerih pokojnina v mesecu
izplačila letnega dodatka presega znesek osnove iz 57. člena zakona, v znesku
48.241 tolarjev;
-      
uživalcem nadomestil iz invalidskega
zavarovanja, priznanih po Zakonu o pokojninskem in invalidskem zavarovanju
(Uradni list RS, št. 12/92, 5/94, 7/96 in 54/98; ZPIZ) ter uživalcem delne
invalidske pokojnine, nadomestila za čas poklicne rehabilitacije, začasnega nadomestila
in nadomestila za invalidnost, v znesku 48.241 tolarjev.
(2) Uživalcem denarnih prejemkov iz tretje
alinee prejšnjega odstavka se letni dodatek izplača, če ne prejemajo plače
oziroma niso vključeni v obvezno zavarovanje, ali pa so vključeni v obvezno
zavarovanje in so zdravstveno zavarovani kot uživalci pravice iz invalidskega
zavarovanja.
34. člen
(Prva
uskladitev pokojnin)
Ne glede na prvi odstavek 150.b člena
zakona se pri izplačilu pokojnin za november 2005 pokojnine izjemoma uskladijo
za razliko med porastom povprečne plače za obdobje januar–september 2005, v
primerjavi s povprečno plačo za obdobje januar–december 2004 in porastom
pokojnin po uskladitvi od 1. marca 2005 dalje, ugotovljeno tako, da se
indeks porasta plač deli z indeksom porasta pokojnin. Uskladitev pokojnin velja
od 1. oktobra 2005.
35. člen
(Konstituiranje
sveta zavoda)
(1) Svet zavoda se konstituira v skladu z
določbo 24. člena tega zakona v treh mesecih po uveljavitvi tega zakona.
(2) Skupščina in upravni odbor zavoda, ki
delujeta ob uveljavitvi tega zakona, delujeta še naprej v isti sestavi do
konstituiranja prvega sveta zavoda po tem zakonu.
36. člen
(Uskladitev
splošnih aktov zavoda)
(1) Zavod mora uskladiti statut in druge
splošne akte zavoda najkasneje v šestih mesecih od uveljavitve tega zakona.
(2) Statut in drugi splošni akti zavoda, ki
so se uporabljali do uveljavitve tega zakona, se uporabljajo še naprej, do
sprejema novih, kolikor niso v nasprotju z določbami tega zakona.
37. člen
(Uveljavitev
zakona)
Ta zakon začne veljati naslednji dan po
objavi v Uradnem listu RS.«.

Zakon o spremembah in dopolnitvah Zakona o
pokojninskem in invalidskem zavarovanju – ZPIZ-1G (Uradni list RS, št. 69/06)
vsebuje naslednje prehodne in končno določbo:
»PREHODNE IN KONČNA DOLOČBA
14. člen
Agencija najkasneje do 1. januarja
2007 s sklepom predpiše podrobnejšo vsebino izjave o naložbeni politiki iz
298.a člena zakona, izvajalci pokojninskih načrtov pa morajo izjavo o naložbeni
politiki podati agenciji najkasneje do 1. avgusta 2007.
15. člen
(1) Agencija najkasneje do
1. januarja 2007 s sklepom določi način uskladitve iz drugega odstavka
306.i člena zakona.
(2) Agencija za zavarovalni nadzor in
Agencija najkasneje do 31. marca 2007 predpišeta s sklepom način izračuna
in postavke dodatnega lastnega kapitala iz tretjega in petega odstavka 306.k
člena zakona.
(3) Izvajalci pokojninskih načrtov
morajo pokojninske načrte uskladiti s predpisi iz prejšnjega odstavka v šestih
mesecih po njihovi objavi.
16. člen
(1) Druga in četrta alinea četrtega
odstavka 296. člena ter 306.j člen tega zakona se uporabljajo od
1. januarja 2007 dalje.
(2) Ta zakon začne veljati naslednji
dan po objavi v Uradnem listu Republike Slovenije.«.

Zakon o usklajevanju transferjev posameznikom
in gospodinjstvom v Republiki Sloveniji – ZUTPG (Uradni list RS, št. 114/06)
spreminja 397. člen zakona tako, da se glasi:
»397. člen
(Uživanje
pravic iz invalidskega zavarovanja, pridobljenih po prejšnjih predpisih)
(1) Uživalci pravic na podlagi preostale
delovne zmožnosti (II. in III. kategorija invalidnosti), uveljavljenih po
predpisih, ki so se uporabljali do datuma, določenega v 446. členu tega zakona,
obdržijo te pravice v nespremenjenem obsegu tudi po navedenem datumu.
(2) (prenehal
veljati)
(3) Uživalci pravic iz prvega odstavka tega
člena, lahko pridobijo pravice po tem zakonu le v primeru poslabšanja že
ugotovljene invalidnosti ali nastanka nove invalidnosti.«;
ter vsebuje naslednjo končno določbo:
»10. člen
Ta zakon začne veljati 1. januarja 2007.«.

Zakon o varstvenem dodatku – ZVarDod (Uradni
list RS, št. 10/08)
vsebuje naslednjo končno določbo:
»27. člen
(veljavnost
zakona)
Ta zakon začne veljati 1. februarja 2008.«.

Zakon o upravljanju kapitalskih naložb
Republike Slovenije – ZUKN (Uradni list RS, št. 38/10)
vsebuje naslednjo končno določbo:
»45. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o socialno varstvenih prejemkih –
ZSVarPre (Uradni list RS, št. 61/10)
v zvezi s prenehanjem veljavnosti drugega odstavka 4. člena, delnim prenehanjem
veljavnosti 8. člena, delnim prenehanjem veljavnosti tretjega odstavka 186.
člena, prenehanjem veljavnosti 59. člena ter prenehanjem veljavnosti četrte in
pete aline prvega odstavka 232. člena, ki pa se še uporabljata za obračun obveznosti
državnega proračuna Zavodu za pokojninsko in invalidsko zavarovanje Slovenije
za leti 2010 in 2011, določa:
»Drugi odstavek 4. člena, 8. člen, tretji
odstavek 186. člena, 59. člen ter četrta in peta alina prvega odstavka 232.
člena, ki pa se še uporabljata za obračun obveznosti državnega proračuna Zavodu
za pokojninsko in invalidsko zavarovanje Slovenije za leti 2010 in 2011, se
uporabljajo do začetka uporabe tega zakona.«;
ter vsebuje naslednjo končno določbo:
»82. člen
(uveljavitev in
začetek uporabe zakona)
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne 1. junija
2011.«.

Zakon o preoblikovanju Kapitalske družbe
pokojninskega in invalidskega zavarovanja ter o naložbeni politiki Kapitalske
družbe pokojninskega in invalidskega zavarovanja in Slovenske odškodninske
družbe- ZPKDPIZ (Uradni list RS, št. 79/10)
vsebuje naslednjo končno določbo:
»17. člen
(uveljavitev
zakona)
Ta zakon začne veljati petnajsti dan po
objavi v Uradnem listu Republike Slovenije, določba 7. člena tega zakona pa se
začne uporabljati 1. novembra 2010.«.

Zakon o interventnih ukrepih- ZIU (Uradni list
RS, št. 94/10)
določa tudi:
»4. člen
(usklajevanje
pokojnin in drugih nadomestil ter prejemkov)
(1) Ne glede na 150.a in 150.b člen Zakona
o pokojninskem in invalidskem zavarovanju (Uradni list RS, št. 109/06 – uradno
prečiščeno besedilo, 114/06 – ZUTPG in 10/08 – ZVarDod; v nadaljnjem besedilu:
ZPIZ-1), se v letu 2011, pokojnine in drugi prejemki, priznani na podlagi
pravic iz 4. in 431. člena ZPIZ-1 (v nadaljnjem besedilu: prejemki) ter osnove,
ki se usklajujejo na podlagi ZPIZ-1, pri izplačilu za februar 2011, uskladijo
za 25% dosežene rasti povprečne plače za leto 2010 v primerjavi s povprečno
plačo za koledarsko leto pred tem, pri izplačilu za november 2011 pa se
uskladijo za 25% dosežene rasti povprečne plače za obdobje januar–september
leta 2011 v primerjavi s povprečno plačo za obdobje januar–december 2010. 
(2) Prejemki in osnove iz prejšnjega
odstavka se v novembru 2011 uskladijo največ za toliko odstotkov, da povprečni
mesečni porast najnižje pokojninske osnove, veljavne v letu 2011, po opravljeni
februarski in novembrski uskladitvi, v primerjavi z mesečnim povprečjem te
osnove, veljavne v letu 2010, ne preseže 25% z Jesensko napovedjo gospodarskih
gibanj Urada za makroekonomske analize in razvoj ocenjene rasti povprečne plače
za obdobje januar–december 2011, v primerjavi z njenim povprečjem za obdobje
januar–december 2010. 
(3) Pokojnine in drugi prejemki iz
pokojninskega in invalidskega zavarovanja, ki so urejeni s posebnimi predpisi,
usklajujejo pa se v višini in v rokih iz 150.a in 150.b člena ZPIZ-1, se
usklajujejo skladno s prvim in drugim odstavkom tega člena. 
(4) Če bo rast cen življenjskih potrebščin
v obdobju od decembra 2010 do decembra 2011 višja kot 2%, se prejemki in osnove
iz prvega odstavka tega člena ter pokojnine in drugi prejemki iz prejšnjega
odstavka, uskladijo z mesecem januarjem 2012 za razliko nad 2% rasti cen
življenjskih potrebščin. 
(5) Višji znesek letnega dodatka iz 136.b
člena ZPIZ-1 se v letu 2011 izplača v višini 367,95 eurov, nižji pa v višini
223,55 eurov.«;
ter vsebuje naslednjo končno določbo:
»5. KONČNA DOLOČBA
11. člen
Ta zakon začne veljati naslednji dan po
objavi v Uradnem listu Republike Slovenije.«.

Odločba o ugotovitvi, da je drugi odstavek 66.
člena Zakona o pokojninskem in invalidskem zavarovanju, kolikor se nanaša na
zavarovance iz sedme alineje 34. člena istega zakona, v neskladju z Ustavo
(Uradni list RS, št. 94/11),
določa:
»1. Drugi odstavek 66. člena Zakona o
pokojninskem in invalidskem zavarovanju (Uradni list RS, št. 109/06 – uradno
prečiščeno besedilo) je, kolikor se nanaša na zavarovance iz sedme alineje
prvega odstavka 34. člena Zakona o pokojninskem in invalidskem zavarovanju, v
neskladju z Ustavo.
2. Državni zbor Republike Slovenije mora
ugotovljeno neskladje odpraviti v roku enega leta po objavi te odločbe v Uradnem
listu Republike Slovenije.
3. Do odprave ugotovljenega neskladja
pridobi zavarovanec, ki je ob nastanku invalidnosti vključen v obvezno
zavarovanje na podlagi sedme alineje prvega odstavka 34. člena Zakona o
pokojninskem in invalidskem zavarovanju, pravice za primer invalidnosti III.
kategorije pod pogoji iz 29. točke obrazložitve te odločbe.«.

Zakon o dodatnih interventnih ukrepih za leto
2012- ZDIU12 (Uradni list RS, št. 110/11)
določa tudi:
»3. člen
(usklajevanje
pokojnin in drugih nadomestil ter prejemkov)
(1) Ne glede na 150.a in 150.b člen Zakona
o pokojninskem in invalidskem zavarovanju (Uradni list RS, št. 109/06 – uradno
prečiščeno besedilo, 114/06 – ZUTPG, 10/08 – ZVarDod, 98/09 – ZIUZGK, 38/10 –
ZUKN in 61/10 – ZSVarPre; v nadaljnjem besedilu: ZPIZ-1), se do 30. junija
2012, pokojnine in drugi prejemki, priznani na podlagi pravic iz 4. in 431.
člena ZPIZ-1, ter osnove, ki se usklajujejo na podlagi ZPIZ-1, ne uskladijo. 
(2) Pokojnine in drugi prejemki iz
pokojninskega in invalidskega zavarovanja, ki so urejeni s posebnimi predpisi,
usklajujejo pa se v višini in v rokih iz 150.a in 150.b člena ZPIZ-1, se do 30.
junija 2012 ne uskladijo. 
(3) Višji znesek letnega dodatka iz 136.b
člena ZPIZ-1 za leto 2012 se izplača v višini 367,95 eurov, nižji pa v višini
223,55 eurov.«;
ter vsebuje naslednji končni določbi:
»5. KONČNI DOLOČBI
9. člen
(prenehanje
veljavnosti predpisov)
Z dnem uveljavitve tega zakona prenehajo
veljati drugi odstavek 2. člena, četrti odstavek 4. člena in 5. člen Zakona o
interventnih ukrepih (Uradni list RS, št. 94/10).
10. člen
Ta zakon začne veljati 1. januarja 2012.«.

Zakon za uravnoteženje javnih financ- ZUJF
(Uradni list RS, št. 40/12)
določa tudi:
IV. DEL
ZAČASNI UKREPI
2. NA PODROČJU POKOJNINSKEGA IN INVALIDSKEGA
ZAVAROVANJA
143. člen
(usklajevanje
pokojnin in drugih nadomestil ter prejemkov)
(1) Pokojnine in drugi prejemki, priznani
na podlagi pravic iz 4. in 431. člena Zakona o pokojninskem in invalidskem
zavarovanju (Uradni list RS, št. 109/06 – uradno prečiščeno besedilo, 114/06 –
ZUTPG, 10/08 – ZVarDod, 38/10 – ZUKN, 61/10 – ZSVarPre, 79/10 – ZPKDPIZ, 94/11
– odločba US in 105/11 – odločba US; v nadaljnjem besedilu: ZPIZ-1), ter
osnove, ki se usklajujejo na podlagi ZPIZ-1, se, ne glede na določbe 150.a in
150.b člena ZPIZ-1, do 31. decembra 2012 ne uskladijo. 
(2) Ne glede na prejšnji odstavek se
pokojnine, za katerih izplačilo zagotavlja Republika Slovenija sredstva iz
državnega proračuna, v skladu z 232. členom ZPIZ-1, ki na dan pred
uveljavitvijo tega zakona oziroma ob uveljavitvi pravice presegajo znesek
622,00 eurov, s prvim dnem naslednjega meseca po uveljavitvi tega zakona
oziroma pravice uskladijo tako, da se zmanjšajo za: 
-      
celoten znesek, ki je obveznost državnega proračuna,
vendar največ do 100 eurov, če znaša pokojnina do 777,50 eurov, pri čemer pa
pokojnina ne more znašati manj kot 622,00 eurov; 
-      
celoten znesek, ki je obveznost državnega
proračuna, vendar največ do 150 eurov, če znaša pokojnina do 933,00 eurov; 
-      
celoten znesek, ki je obveznost državnega
proračuna, vendar največ do 200 eurov, če znaša pokojnina do 1.088,50 eurov; 
-      
celoten znesek, ki je obveznost državnega
proračuna, vendar največ do 250 eurov, če znaša pokojnina do 1.244,00 eurov; 
-      
celoten znesek, ki je obveznost državnega
proračuna, vendar največ do 300 eurov, če znaša pokojnina do 1.450,00 eurov 
-      
celoten znesek, ki je obveznost državnega
proračuna, vendar največ do 350 eurov, če znaša pokojnina nad 1.450,00 eurov. 
(3) Če pokojnina, usklajena po prejšnjem
odstavku, presega znesek 1.450,00 eurov, se dodatno uskladi tako, da se zmanjša
za celoten znesek, ki je obveznost državnega proračuna, vendar ne pod znesek
1.450,00 eurov. 
(4) Če se po uveljavitvi tega zakona
spremeni delež sredstev, ki jih za izplačilo pokojnine iz drugega odstavka tega
člena zagotavlja Republika Slovenija iz državnega proračuna, se pokojnina od
prvega dne naslednjega meseca po nastali spremembi preračuna in uskladi na
način, določen v drugem odstavku tega člena, če so zanj še izpolnjeni pogoji,
sicer pa izplačuje v pripadajoči višini. 
(5) Določbe drugega do četrtega odstavka
tega člena se ne uporabljajo za pokojnine, za katere zagotavlja Republika
Slovenija del oziroma celoten del sredstev iz državnega proračuna v skladu z
232. členom ZPIZ-1, in sicer za: 
-      
pokojnine pripadnikov Teritorialne obrambe
Republike Slovenije, policistov, operativnih delavcev kriminalistične in
obveščevalno varnostne službe, oboroženih pripadnikov narodne zaščite ter
pripadnikov enot za zveze Republike in občin, ki so v vojaški agresiji na
Republiko Slovenijo v času od 26. 6. do 18. 7. 1991 opravljali dolžnosti pri
obrambi Republike Slovenije; 
-      
pokojnine žrtev dachavskih procesov; 
-      
pokojnine delavcev pri proizvodnji ter
predelavi azbesta; 
-      
dele pokojnin, ki so bili priznani ob
upoštevanju obdobij iz 189. člena ZPIZ-1; 
-      
dele pokojnin, ki so bili priznani ob
upoštevanju obdobij, prebitih v invalidskih podjetjih, za katere po 226. členu
ZPIZ-1 niso bili plačani prispevki; 
-      
dele pokojnin, ki so bili priznani ob upoštevanju
obdobij pokojninske dobe iz četrtega odstavka iz 193. in 201. člena ZPIZ-1; 
-      
dele pokojnin, ki so bili priznani ob
upoštevanju obdobij iz 54., 55. oziroma 56. člena ZPIZ-1. 
(6) V obdobju od uveljavitve tega zakona do
vključno leta, ki sledi letu, v katerem gospodarska rast preseže 2,5 odstotka
družbenega bruto proizvoda, se letni dodatek iz 136.b člena ZPIZ-1 izplačuje v
naslednjih zneskih: 
-      
uživalcem pokojnin, ki prejemajo pokojnino v
znesku do 414 eurov, se letni dodatek izplača v višini 367,95 eurov; 
-      
uživalcem pokojnin, ki prejemajo pokojnino v
znesku od 414,01 eurov do 518 eurov, se letni dodatek izplača v višini 223,56
eurov; 
-      
uživalcem pokojnin, ki prejemajo pokojnino v
znesku od 518,01 eurov do 622 eurov, se letni dodatek izplača v višini 166
eurov; 
-      
uživalcem nadomestil iz tretje alinee prvega
odstavka 136.b člena ZPIZ-1, ki prejemajo nadomestilo v znesku do 622 eurov, se
letni dodatek izplača v višini 166 eurov; 
-      
uživalcem pokojnin in nadomestil iz
invalidskega zavarovanja iz druge in tretje alinee prvega odstavka 136.b člena
ZPIZ-1, katerih pokojnina oziroma nadomestilo v mesecu izplačila letnega
dodatka presega 622,00 eurov se letni dodatek ne izplača.«;
ter vsebuje naslednjo končno določbo:
»VI. DEL
KONČNA DOLOČBA
251. člen
(začetek veljavnosti)
Ta zakon začne veljati naslednji dan po
objavi v Uradnem listu Republike Slovenije.«.