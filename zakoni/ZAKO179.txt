(delno prenehal veljati) (delno prenehal veljati)
I. SPLOŠNE DOLOČBE
1. člen
Varstvo pred požarom se izvaja po tem
zakonu, po predpisih, ki so izdani na njegovi podlagi in po določbah drugih
predpisov.
2. člen
Varstvo pred požarom je dejavnost posebnega
družbenega pomena.
Upravne zadeve na področju varstva pred
požarom so splošnega pomena za republiko.
3. člen
Delovni ljudje in občani organizirani v
organizacijah združenega dela,
krajevnih skupnostih, skupnostih stanovalcev, samoupravnih interesnih skupnostih, drugih samoupravnih organizacijah in skupnostih ter društvih
imajo pri uresničevanju družbene
samozaščite pravice in dolžnosti, da skrbijo za varstvo pred požarom in ustvarjajo pogoje za
preprečevanje nastanka požarov
s tem, da:
-       
organizirajo in izvajajo požarnovarnostno vzgojo in preventivno delo;
-       
opozarjajo pristojne organe, organizacije in skupnosti na pomanjkljivosti
oziroma nevarnosti, ki vplivajo oziroma bi lahko vplivale na varstvo pred
požarom;
-       
skrbijo za odpravo okoliščin in stanja, ki ogroža požarno varnost;
-       
vzpodbujajo in ustanavljajo gasilske organizacije in društva in
zagotavljajo pogoje za njihovo operativno delo;
-       
se usposabljajo za naloge varstva pred požarom v miru, ob naravnih in
drugih nesrečah, izrednih razmerah, neposredni vojni nevarnosti in vojni;
-       
zagotavljajo pogoje za organiziranje in izvajanje požarnovarnostne
vzgoje v osnovnem in usmerjenem izobraževanju;
-       
skrbijo za izobraževanje in usposabljanje kadrov;
-       
izvajajo druge aktivnosti na tem področju.
Organizacije združenega dela in druge
organizacije, državni organi, druge pravne osebe in občani morajo uresničevati
ukrepe za varstvo pred požarom, ki jih določa zakon ali drugi predpisi in
sodelovati pri gašenju požara in reševanju ljudi in premoženja z orodjem in
drugimi sredstvi za gašenje.
4. člen
Operativno delo v zvezi z varstvom pred
požarom opravljajo gasilske organizacije, preventivno delo pa gasilske
organizacije, organizacije združenega dela in druge organizacije, državni
organi in občani.
5. člen
Za gasilske organizacije po tem zakonu se
štejejo poklicne in prostovoljne gasilske enote ter gasilska društva in njihove
zveze.
6. člen
Gasilske enote morajo imeti potrebno opremo
in tehnična sredstva, s katerimi so sposobne izpolniti naloge s svojega
delovnega področja.
Pripadniki gasilskih enot morajo biti
strokovno usposobljeni za gašenje požara in reševanje ljudi in premoženja.
7. člen
S tem zakonom se določa obveznost
ustanovitve občinskih samoupravnih interesnih skupnosti za varstvo pred požarom
in Zveze samoupravnih interesnih skupnosti SR Slovenije za varstvo pred
požarom.
Samoupravne interesne skupnosti za varstvo
pred požarom so nosilke družbene samozaščite na področju varstva pred požarom.
8.  člen
Delavci in drugi delovni ljudje v
samoupravnih organizacijah in skupnostih urejajo medsebojna razmerja in
usklajujejo svoje in skupne interese na področju varstva pred požarom s
samoupravnimi sporazumi.
II. PREVENTIVNI UKREPI ZA VARNOST PRED POŽAROM
9. člen
Dolgoročni plan mora pri oblikovanju ciljev
in usmeritev za razvoj
dejavnosti v prostoru in določitvi zasnove njegove namenske rabe upoštevati zahteve požarne varnosti pri izrabi prostora.
Srednjeročni družbeni plan mora določiti
ukrepe, ki zagotavljajo varnost
družbenega in zasebnega premoženja in življenja ljudi pred požari s tem, da morajo biti v njem nakazani viri za preskrbo z vodo za gašenje, medsebojni
odmiki naselij, prometna ureditev,
naravne ovire, ki preprečujejo širjenje požara, razvrstitev objektov s povečano nevarnostjo in podobno.
9.a člen
Pri izdelavi prostorskega izvedbenega akta,
pri projektiranju, gradnji rekonstrukcij in vzdrževanju objektov je potrebno
zagotavljati požarno varnost ljudi in premoženja tako, da se v čim večji meri omeji
možnost nastanka in razširitve požara, zagotovi reševanje ljudi in premoženja
in omogoči dostop gasilcev.
Požarnovarnostne zahteve iz prejšnjega
odstavka morajo biti upoštevane v prostorskem izvedbenem aktu, lokacijski
dokumentaciji, tehnični dokumentaciji za zgraditev objekta oziroma
dokumentaciji o spremembi tehnološkega procesa. Iz dokumentacije mora biti tudi
razvidno, kateri predpisi oziroma tehnični normativi s področja požarne
varnosti so bili upoštevani.
10. člen
Republiški sekretar za notranje zadeve
predpiše požarnovarnostne zahteve iz prvega odstavka 9.a člena tega
zakona.
11. člen
(črtan)
12. člen
Organizacije združenega dela in druge
organizacije, ki proizvajajo, uporabljajo ali skladiščijo večje količine
vnetljivih tekočin, eksplozivnih snovi, gorljivih in strupenih plinov oziroma
snovi, iz katerih se taki plini razvijajo, ali drugih lahko vnetljivih snovi,
morajo imeti gasilsko enoto.
13. člen
Organizacije združenega dela in druge
organizacije ter državni organi morajo imeti glede na nevarnost požara v pripravljenosti naprave, orodje in sredstva za gašenje požara.
Potrebne naprave in sredstva za gašenje
začetnega požara morajo imeti tudi hišni sveti in samostojni obrtniki, ki imajo
obrtne delavnice, v katerih je povečana nevarnost požara.
14. člen
Organizacije združenega dela in druge
organizacije, državni organi in samostojni obrtniki morajo sistematično
poučevati svoje delavce o požarnih nevarnostih in ukrepih za varnost pred
požarom v organizaciji oziroma delavnici ter o načinu uporabljanja
razpoložljivih sredstev za gašenje požara.
Izvajanje in uspešnost usposabljanja delavcev za varstvo pred
požarom v organizacijah združenega dela nadzirajo organi požarne inšpekcije.
Temeljne in druge organizacije združenega dela in delovne
skupnosti morajo glede na nevarnost nastanka požara določiti enega ali več
delavcev, ki so odgovorni za izvajanje požarnovarnostnih ukrepov, predpisanih s
tem zakonom in predpisi, izdanimi na njegovi podlagi ter drugimi predpisi.
Delavec, ki je odgovoren za izvajanje požarnovarnostnih
ukrepov iz prejšnjega odstavka tega člena mora imeti znanja o nevarnostih za
nastanek požara v objektih in njihovi neposredni okolici in nevarnostih za
nastanek požara, ki izhajajo iz delovnega procesa in poznati ukrepe za
preprečevanje in gašenje požarov.
Republiški sekretar za notranje zadeve izda natančnejše
predpise o organiziranosti varstva pred požarom in o strokovni usposobljenosti
delavcev, odgovornih za izvajanje požarnovarnostnih ukrepov iz tretjega in
četrtega odstavka tega člena.
Organizacije združenega dela in druge
organizacije, državni organi ter hišni sveti morajo organizirati in trajno
opravljati kontrolo nad izvajanjem ukrepov in izpolnjevanjem pogojev, ki so
predpisani s tem zakonom.
15. člen
Kadar je nevarnost, da izbruhne požar
posebno velika, ali kadar bi požar ogrozil življenje velikega števila ljudi, je
treba poleg uresničevanja predpisanih ukrepov za varnost pred požarom
organizirati gasilsko stražo.
Gasilska straža nadzoruje, ali so izvedeni
predpisani ukrepi za preprečitev požara, če pa izbruhne požar, mora ukreniti
vse, kar je potrebno za gašenje požara in reševanje ter takoj obvestiti o
požaru najbližjo gasilsko enoto.
16. člen
Gasilsko stražo mora predvsem organizirati:
-       
kdor proizvaja, skladišči ali uporablja lahko vnetljive ali eksplozivne
snovi;
-       
kdor vari v prostorih, ki niso posebej prilagojeni za varjenje;
-       
prireditelj javnega shoda ali javne prireditve, na kateri je nevarnost,
da izbruhne požar, ali da pride do eksplozije.
17. člen
Organizacije združenega dela in druge
organizacije ter državni organi morajo imeti samoupravni splošni akt o varstvu pred požarom.
Pravilnik o varstvu pred požarom morajo
imeti tudi samostojni obrtniki, pri katerih je nevarnost, da  pride do požara v
zvezi z delovnim procesom, ki ga mora imeti izobešenega v obrtni delavnici.
Samoupravni splošni akt o varstvu pred
požarom določa organizacijo varstva pred požarom, ukrepe, ki jih zahtevajo
pogoji dela v organizaciji oziroma delavnici in način poučevanja delavcev
organizacij iz prvega odstavka 14. člena tega zakona.
17.a člen
Zaradi ugotavljanja stanja na področju
požarnega varstva, proučevanja vzrokov nastanka požarov, ugotavljanja
uspešnosti gasilske intervencije ter preventivnega ukrepanja vodijo
organizacije združenega dela, druge samoupravne organizacije in skupnosti ter
državni organi evidenco o požarih.
Republiški sekretar za notranje zadeve izda
navodilo o podatkih in o načinu vodenja evidenc o požarih.
17.b člen
Občinske skupščine lahko glede na geografske, vremenske,
urbanistične ali druge pogoje z odloki predpišejo posebne ukrepe za varstvo
naravnega ali človekovega bivalnega okolja pred požarom.
III. POŽARNA INŠPEKCIJA
18. člen
(prenehal
veljati)
19. člen
(prenehal
veljati)
20. člen
Nadzor nad zgrajenimi objekti iz prejšnjega člena opravlja
občinska požarna inšpekcija. 
21. člen
Republiški inšpektorat za požarno varnost
opravlja še naslednje zadeve:
-       
nadzira delo občinske oziroma medobčinske požarne inšpekcije,
-       
strokovno nadzira poklicne gasilske enote,
-       
sodeluje pri pripravljanju osnutkov republiških predpisov s področja
varstva pred požarom,
-       
daje obvestila in tehnične nasvete o izvajanju predpisov s področja
varstva pred požarom,
-       
spremlja in proučuje stanje varstva pred požarom,
-       
pripravlja letna in druga poročila in informacije o stanju varstva pred
požarom ter o dejavnosti požarne inšpekcije v republiki,
-       
opravlja druge zadeve, ki so mu dane v pristojnost s tem zakonom in
drugimi predpisi.
22. člen
Naloge požarne inšpekcije neposredno
opravljajo požarni inšpektorji.
Požarni inšpektorji so pri opravljanju
svojih nalog samostojni in izdajajo odločbe v okviru dolžnosti in pooblastil,
določenih v tem zakonu, v zakonu o sistemu državne uprave in o Izvršnem
svetu Skupščine SR Slovenije ter o republiških upravnih organih (Uradni list
SRS, št. 24/79 in 12/82) in v drugih predpisih.
23.  člen
Občinski požarni inšpektor je lahko oseba,
ki ima najmanj višjo izobrazbo ustrezne tehnične stroke in strokovni izpit.
Republiški požarni inšpektor je lahko
oseba, ki ima visoko izobrazbo ustrezne tehnične stroke in strokovni izpit.
Program in postopek za opravljanje
strokovnega izpita za požarnega inšpektorja predpiše republiški sekretar za
notranje zadeve.
24. člen
Posamezna strokovna dela inšpekcijskega
nadzora, s področja varstva pred požarom, lahko opravljajo strokovni organi,
organizacije ali gasilska društva, ki imajo za to ustrezno usposobljene delavce
in ki jih pooblasti organ požarne inšpekcije. O opravljenem strokovnem delu
inšpekcijskega nadzora mora tak delavec predložiti poročilo organu požarne inšpekcije,
ki je izdal pooblastilo.
25. člen
Republiški inšpektorat za požarno varnost
ima v inšpekcijskih zadevah pravico dajati občinskim oziroma medobčinskim
požarnim inšpekcijam obvezna strokovna navodila.
Republiški inšpektorat za požarno varnost
lahko pooblasti občinsko oziroma medobčinsko požarno inšpekcijo, da opravi
posamezno inšpekcijsko zadevo iz pristojnosti republiškega inšpektorata za
požarno varnost.
Republiški inšpektorat za požarno varnost
lahko odredi, da občinska oziroma medobčinska požarna inšpekcija opravi
posamezno inšpekcijsko zadevo iz svoje pristojnosti in ji določi rok za
izvršitev, lahko pa sam opravi tako zadevo, če je ni pravočasno opravila
občinska požarna inšpekcija ali če je ni opravila pravilno.
26. člen
Organi požarne inšpekcije sodelujejo z
drugimi inšpekcijskimi organi in službami, katerih dejavnost je povezana z
varstvom pred požarom.
27. člen
Pri opravljanju inšpekcijskih dejanj mora
imeti požarni inšpektor izkaznico, izdano v skladu s posebnimi predpisi.
Ustrezno usposobljeni delavci iz 24. člena tega zakona morajo
imeti pri opravljanju posameznih strokovnih del inšpekcijskega nadzora iz 24. člena tega zakona pismeno pooblastilo pristojnega
inšpekcijskega organa.
28. člen
Pri opravljanju inšpekcijskih dejanj imajo
požarni inšpektorji oziroma ustrezno usposobljeni delavci iz 24. člena
zakona pravico in dolžnost:
-       
da vstopijo v poslovne in obratne prostore organizacije združenega dela,
državnega organa ali občana ter v druge prostore, v katerih je kurilna naprava,
skladišče, za gorivo, dimni vod ali prezračevalna naprava,
-       
da pregledajo objekte, materiale in naprave ter tehnično in drugo
dokumentacijo, ki se nanaša na varnost objekta in njegovih naprav pred požarom
ali na dolžnosti delavcev pri izvrševanju predpisov o varstvu pred požarom,
-       
da zbirajo obvestila, po potrebi pa tudi zaslišijo delavce, ki so odgovorni
za uresničevanje protipožarnih ukrepov.
Požarni inšpektor oziroma pooblaščena
strokovna oseba mora čuvati kot uradno tajnost podatke, za katere zve pri
svojem delu, ki so tajnost po zakonu ali po splošnih aktih organizacije.
29. člen
Zaradi uresničitve ukrepov za varnost
objekta ali tehnološkega procesa pred požarom lahko požarni inšpektorji:
a)    
odredijo:
- 
da se v organizaciji združenega dela ali drugi organizaciji ustanovi
gasilska enota,
- 
da se preuredi, premesti ali odstrani instalacija, stroj, kurilna
naprava, dimni odvod, druga naprava ali objekt,
- 
da se pregradi ali kako drugače adaptira objekt,
- 
da se nabavi oziroma zagotovi potrebno gasilsko orodje, oprema, naprava
in sredstva za gašenje,
- 
da se postavi stalno nadzorstvo (požarna straža) na kraj, kjer je
povečana nevarnost požara,
- 
da se sprejme samoupravni splošni akt oziroma pravilnik o varstvu pred
požarom,
- 
da se ukrene vse potrebno zaradi zavarovanja ljudi, objektov in
premoženja pred požarom,
- 
da se odpravijo druge pomanjkljivosti oziroma nepravilnosti pri
izvajanju predpisov o varstvu pred požarom,
b)    
prepovejo:
- 
uporabo objekta ali naprave, če ni mogoče drugače odstraniti nevarnosti
požara,
- 
kajenje ali uporabo nezavarovanega ognja, luči in podobno na določenem
kraju oziroma prostoru.
30. člen
Če se med uporabljanjem objekta ali naprave
ne izvajajo predpisani ukrepi za varnost pred požarom, lahko organ požarne
inšpekcije odredi ustavitev dela v obratu ali na delovnem mestu, kjer se ti
objekti ali naprave uporabljajo, dokler se ne zagotovi izvajanje teh ukrepov.
Organ požarne inšpekcije, ki izda odločbo
iz prejšnjega odstavka tega člena, mora o tem obvestiti skupščino občine, na
območju katere je bila odrejena ustavitev dela.
31. člen
Organ požarne inšpekcije odredi izvršitev
predpisanih ukrepov in prepovedi z odločbo v upravnem postopku. S to odločbo
določi tudi rok za izvršitev ter rok, v katerem je treba poročati o izvršitvi
odločbe.
32. člen
Pritožbo zoper odločbo prve stopnje je
treba vložiti najpozneje v 8 dneh od dneva njene vročitve.
Pritožba zoper odločbo prve stopnje ne
zadrži njene izvršitve.
Izjemoma sme organ požarne inšpekcije, če
je zoper njegovo odločbo vložena pritožba, kakor tudi organ, ki je pristojen za
odločanje o pritožbi, dovoliti, da se izvršitev odrejenih ukrepov začasno
odloži, če stranka izkaže za verjetno, da bi z izvedbo odrejenega ukrepa
nastala občutna materialna škoda, ki je drugače ni mogoče odvrniti, z
odložitvijo pa ni dana nevarnost nastanka požara.
33. člen
O pritožbah zoper odločbe, ki jih izdajajo
občinske požarne inšpekcije, odloča republiški inšpektorat za požarno varnost.
O pritožbah zoper odločbe, ki jih na prvi
stopnji izdaja republiški inšpektorat za požarno varnost, odloča republiški
sekretariat za notranje zadeve.
34. člen
Če organ požarne inšpekcije ugotovi pri
inšpekcijskem nadzoru kršitev predpisov iz pristojnosti druge inšpekcije, jo o
tem takoj obvesti.
Če organ požarne inšpekcije ugotovi kršitev
predpisov, ki se tičejo tudi pristojnosti druge inšpekcije, izda odločbo, ko
dobi njeno soglasje.
35. člen
Če organ požarne inšpekcije pri opravljanju
nadzorstvenih nalog spozna, da; je bil s kršitvijo predpisov in ukrepov storjen
prekršek, gospodarski prestopek ali kaznivo dejanje, mora to naznaniti organu,
ki je pristojen za uvedbo postopka.
Zoper odločbo, izdano o prekršku iz prvega
odstavka tega člena na prvi stopnji, se lahko pritoži tudi organ požarne
inšpekcije.
IV. SAMOUPRAVNE INTERESNE SKUPNOSTI ZA VARSTVO PRED POŽAROM
36. člen
V samoupravne interesne skupnosti za
varstvo pred požarom se s samoupravnim sporazumom na podlagi tega zakona
združujejo delavci in delovni ljudje v temeljnih in drugih organizacijah
združenega dela in drugih samoupravnih organizacijah ter v krajevnih in drugih
skupnostih ter delovni ljudje, ki delajo s sredstvi v lasti občanov skupaj z
delavci in člani gasilskih organizacij z namenom, da uresničijo svoje in
družbene interese ter potrebe po varstvu pred požarom in drugimi naravnimi
nesrečami in da pospešijo razvoj združbene samozaščite na tem področju.
37. člen
Samoupravna interesna skupnost za varstvo
pred požarom se ustanovi za območje ene ali več občin (v nadaljnjem besedilu:
občinska skupnost za varstvo pred požarom).
Za območje SR Slovenije se ustanovi Zveza
skupnosti SR Slovenije za varstvo pred požarom.
38. člen
Samoupravne interesne skupnosti za varstvo
pred požarom (v nadaljnjem besedilu: skupnosti za varstvo pred požarom)
ugotavljajo in usklajujejo interese in potrebe, oblikujejo politiko razvoja
skrbijo za skladen razvoj požarnega varstva na območju, za katerega so
ustanovljene, usklajujejo in sprejemajo samoupravne sporazume o temeljih plana, sprejemajo programe varstva pred požarom, skrbijo za njihovo
uresničitev, združujejo sredstva, in opravljajo druge zadeve s področja varstva
pred požarom.
V programih varstva pred požarom se
v skladu z ugotovljeno požarno nevarnostjo določajo naselja,
ki morajo imeti gasilsko enoto ter preventivni
organizacijski in operativni ukrepi za varstvo pred požarom.
39. člen
S samoupravnim sporazumom o ustanovitvi
skupnosti za varstvo pred požarom in z njenim statutom se podrobneje ureja
delovno področje in organizacija skupnosti, način delegiranja delegatov,
sestava, pooblastila in odgovornost skupščine samoupravne interesne skupnosti
in njenih organov, način odločanja, združevanja sredstev in nadzorovanja dela
organov upravljanja in strokovnih služb ter druga razmerja, določena s tem
zakonom in druge zadeve skupnega pomena za člane skupnosti.
Izvršni svet pristojen skupščine družbenopolitične skupnosti daje soglasje k samoupravnemu sporazumu o ustanovitvi skupnosti in
k njenemu statutu.
40. člen
Občinsko skupnost za varstvo pred požarom
upravlja skupščina občinske skupnosti.
Skupščino sestavljajo delegati, ki jih
delegirajo delovni ljudje v temeljnih in drugih organizacijah združenega dela
in drugih samoupravnih organizacijah ter v krajevnih skupnostih in delovni
ljudje, ki delajo s sredstvi v lasti občanov ter delavci in člani gasilskih
organizacij.
Skupščina občinske skupnosti za varstvo
pred požarom ima:
-       
zbor delegatov delovnih ljudi temeljnih in drugih organizacij združenega
dela in drugih samoupravnih organizacij ter krajevnih in drugih skupnosti in
delovnih ljudi, ki delajo s sredstvi v lasti občanov,
-       
zbor delegatov delavcev in članov gasilskih organizacij.
41. člen
V skupščini skupnosti za varstvo pred
požarom sodelujejo na način, določen s statutom tudi pristojni upravni organi
za notranje zadeve in za ljudsko obrambo, pristojna poveljstva oboroženih sil
SFRJ in predstavniki zavarovalnih skupnosti, ki skupščino seznanjajo s svojimi
ugotovitvami ter dajejo pobude in predloge za izboljšanje stanja na tem
področju.
42. člen
Če skupščina skupnosti za varstvo pred
požarom ne sprejme samoupravnega sporazuma o temeljih plana ali programa
varstva pred požarom, lahko skupščina ustrezne družbenopolitične skupnosti
začasno uredi ta vprašanja. 
43. člen
Zvezo skupnosti SR Slovenije za varstvo
pred požarom upravlja skupščina zveze.
Skupščina zveze ima dva zbora. Zbora
sestavljajo delegati, ki jih delegirata zbora občinskih samoupravnih interesnih
skupnosti za varstvo pred požarom.
43.a člen
V zvezi skupnosti SR Slovenije za varstvo pred požarom
uporabniki in izvajalci sooblikujejo politiko varstva pred požarom v SFRJ;
oblikujejo skupne osnove politike in skladnega razvoja varstva pred požarom ter
zagotavljajo skupaj z drugimi subjekti enoten sistem varstva pred požarom;
sodelujejo pri raziskovalnem in razvojnem delu ter pri uresničevanju vzgoje in
izobraževanja na področju varstva pred požarom; skrbijo za racionalno nabavo in
uporabo specialnih gasilskih in reševalnih tehničnih sredstev; sodelujejo pri
oblikovanju standardov in normativov za opravljanje dejavnosti varstva pred
požarom in uresničujejo druge naloge skupnega pomena za republiko.
44. člen
(črtan)
45. člen
Z dogovarjanjem v samoupravnih interesnih
skupnostih za varstvo pred požarom usklajujejo delavci in delovni ljudje
razvojno politiko in druga za celotno družbo pomembna vprašanja s področja
varstva pred požarom s temeljnimi nalogami in cilji ekonomskega, obrambnega in
družbenega razvoja občine oziroma republike.
46. člen
(črtan)
47. člen
(črtan)
V. GASILSKE ORGANIZACIJE
48. člen
V gasilskih društvih in njihovih zvezah,
kot najširših oblikah samozaščitne organiziranosti na področju požarnega
varstva, uresničujejo delovni ljudje in občani svoje posebne interese v skladu
s splošnimi družbenimi interesi, s tem, da organizirajo in izvajajo preventivno
delo na tem področju; organizirajo operativno službo varstva pred požarom;
sprejemajo in izvajajo programe izobraževanja prostovoljnih gasilcev; skrbijo
za izboljšanje požarnovarnostne kulture svojih članov, delovnih ljudi in
občanov še zlasti pa pionirjev in mladincev; usklajujejo svoje delo s
poklicnimi gasilskimi enotami in poklicnimi gasilci v organizacijah združenega
dela, drugih samoupravnih organizacijah in skupnostih; skrbijo za tehnično
opremljenost svojih enot v skladu s programi in drugimi akti skupnosti za varstvo
pred požarom; dajejo mnenja in predloge za izboljšanje
požarnega varstva ter nudijo strokovno pomoč skupnostim za varstvo pred
požarom, organizacijam združenega dela in drugim organizacijam ter opravljajo
druge naloge določene v svojih statutih.
49. člen
Gasilska društva in gasilske zveze se
ustanavljajo in opravljajo svoje delo v skladu s predpisi o društvih, če ta
zakon ne določa drugače.
Gasilska društva in njihove zveze so
družbene organizacije in lahko pridobivajo sredstva oziroma
določene pravice na sredstvih ter ta sredstva kot družbena uporabljajo za
uresničevanje svojih ciljev in razpolagajo z njimi v skladu s svojim statutom
in zakonom.
50. člen
Gasilske enote so prostovoljne in poklicne;
organizirajo se po teritorialnem načelu (teritorialne gasilske enote) ali
industrijskem načelu (industrijske gasilske enote).
Teritorialne poklicne gasilske enote
ustanavljajo skupnosti za varstvo pred požarom, industrijske poklicne gasilske
enote pa organizacije združenega dela in druge organizacije ter državni organi.
Dvoje ali več skupnosti za varstvo pred
požarom ali organizacij združenega dela oziroma skupnosti za varstvo pred
požarom in organizacije združenega dela lahko ustanovijo skupno poklicno
gasilsko enoto.
Pri ustanovitvi teritorialne poklicne gasilske enote mora
ustanovitelj upoštevati da se taka enota organizira za območje, ki je zaradi
geografskega položaja, industrijskih objektov v katerih se uporabljajo ali
skladiščijo lahko vnetljivi materiali, števila stanovanjskih in industrijskih
objektov, števila prebivalstva ali drugih okoliščin, požarno ogroženo in da gre
za zaokroženo območje, ki zagotavlja racionalno, ekonomično in učinkovito delovanje.
Glede na velikost in požarno nevarnost območja mora
ustanovitelj zagotoviti sredstva za minimalno tehnično opremo in potrebno
število poklicnih gasilcev za učinkovito delovanje enote.
50.a člen
Da se zagotovi vpliv družbene skupnosti sodelujejo v organih
upravljanja poklicne gasilske enote tudi delegati ustanovitelja in drugi
delegati, ki jih določa statut (v nadaljnjem besedilu: delegati družbene
skupnosti).
Zadeve, o katerih odločajo v organih upravljanja poleg
delegatov delavcev tudi delegati iz prvega odstavka tega člena, so:
-       
sprejemanje razvojnih planov;
-       
pogoji za pridobivanje dohodka;
-       
finančni in zaključni račun gasilske enote;
-       
kadrovska politika in statusne spremembe;
-       
spremljanje ter obravnava stanja na področju varstva pred požarom;
-       
ter druge zadeve, ki se določijo s statutom.
Statut poklicne gasilske enote velja, ko da nanj soglasje
ustanovitelj in organ pristojne družbenopolitične skupnosti.
50.b člen
Z namenom, da se zagotovi čimvečja
strokovna enotnost in čimvečja operativna sposobnost vseh gasilskih enot so
poklicne gasilske enote dolžne koordinirati svoje delo s prostovoljnimi
gasilskimi enotami in nuditi strokovno pomoč pri vzgoji in usposabljanju
prostovoljnih in poklicnih gasilcev.
Poklicne gasilske enote in njihovi delavci
so tudi dolžni sodelovati s prostovoljnimi gasilskimi enotami in drugimi
organizacijami in skupnostmi pri organiziranju in izvajanju preventivnega dela
kot dela nalog in aktivnosti družbene samozaščite na področju požarnega
varstva.
51. člen
Prostovoljna gasilska enota je operativno
tehnična enota v sestavi gasilskega društva, organizacije združenega dela ali
druge organizacije.
Prostovoljna gasilska enota ima lahko tudi
poklicne gasilce kot delavce v združenem delu.
52. člen
Republiški sekretar za notranje zadeve izda
potem, ko dobi mnenje Gasilske zveze Slovenije, predpise o najnižjem številu
gasilcev, ki jih mora imeti gasilska enota, minimalni tehnični opremi gasilske
enote, osebni zaščitni opremi ter o pravici in dolžnosti nositi delovno obleko
in osebno zaščitno opremo.
53. člen
Gasilska enota opravlja svoje naloge na
podlagi programa varstva pred požarom občinske skupnosti za varstvo pred
požarom na območju, ki je določeno z aktom o njeni ustanovitvi ali s statutom
gasilskega društva.
54. člen
Gasilska organizacija mora zavarovati
operativne člane svoje gasilske enote za primer smrti, trajne izgube splošne
delovne zmožnosti in prehodne nezmožnosti za delo, nastale v nesreči pri
gašenju in reševanju, na vajah ali med šolanjem.
54.a člen
Operativni član prostovoljne gasilske enote, ki nima statusa
zavarovanca iz drugega naslova, pa se poškoduje pri gašenju, reševanju, na
vajah ali med šolanjem in zaradi take poškodbe zboli ali izgubi splošno delovno
zmožnost, je zdravstveno, pokojninsko in invalidsko zavarovan kot oseba v
delovnem razmerju za primer nesreče pri delu.
Sredstva, ki so potrebna za uresničevanje pravic iz
prejšnjega odstavka tega člena zagotavljajo občinske skupnosti za varstvo pred
požarom.
55. člen
V gasilskih enotah se delovni čas poklicnih
gasilcev določa z razporedom.
Kadar grozi neposredna nevarnost, da
izbruhne požar ali v primerih gasilske intervencije ali intervencije po 59.a in
59.b členu tega zakona so poklicni gasilci dolžni opravljati delo daljše od
polnega delovnega časa, nočno delo, delo v izmeni, dežurstvo, biti v stanju
pripravljenosti na delovnem mestu oziroma doma ali opravljati terensko delo.
Delo v primerih iz prejšnjega odstavka se
šteje kot poseben delovni pogoj.
56. člen
Naslovi poklicnih gasilcev so: kvalificirani
gasilec, gasilski tehnik in gasilski inženir.
Kvalificirani gasilec mora imeti najmanj
gasilsko šolo, gasilski tehnik srednjo gasilsko šolo, gasilski inženir pa višjo
gasilsko šolo.
57. člen
Republiški sekretar za notranje zadeve
predpiše način opravljanja pripravniške dobe, program strokovnih in dopolnilnih
strokovnih izpitov, ki jih mora jo opraviti poklicni gasilci, ter način
opravljanja teh izpitov.
Gasilska zveza Slovenije predpiše program
izobraževanja prostovoljnih gasilcev in način opravljanja izpitov.
VI. GAŠENJE POŽAROV IN REŠEVANJE
58. člen
Kdor opazi, da grozi neposredna nevarnost,
da izbruhne požar, ali kdor opazi požar, mora nevarnost odstraniti oziroma
požar pogasiti, če to lahko stori brez nevarnosti zase in za drugega.
Če sam tega ne more storiti, mora takoj
obvestiti najbližjo gasilsko enoto ali najbližjo postajo milice. Pri tem mu
mora pomagati vsak, ki razpolaga s sredstvom za zveze ali prevoznim sredstvom.
59. člen
Gasilske enote gasijo, rešujejo osebe in
premoženje in opravljajo druge naloge v skladu z akti skupnosti za varstvo pred
požarom in gasilskih organizacij ter pri tem vzajemno sodelujejo ali si
pomagajo.
Kadar gre za požare večjega obsega lahko republiški sekretar
za notranje zadeve odredi, da sodelujejo pri gašenju in reševanju oseb ter
premoženja, teritorialne poklicne gasilske enote z drugih območij.
59.a člen
Teritorialne poklicne gasilske enote, ki imajo primerno
opremo in usposobljene kadre lahko opravljajo poleg svojih osnovnih nalog še
naslednje naloge:
-       
pomagajo pri reševanju ljudi in premoženja ob potresu ali drugih
elementarnih nesrečah;
-       
nudijo strokovno pomoč pri vzgoji in urjenju gasilcev;
-       
združujejo zahtevnejšo gasilsko opremo;
-       
zagotavljajo strateške zaloge specialnih gasilskih sredstev (penila,
praški, haloni in drugo);
-       
rešujejo z višin, vode, kraških jam in podobno ter
-       
opravljajo druge naloge, s katerimi varujejo ljudi in premoženje, če so
za to usposobljene.
59.b člen
Teritorialne poklicne gasilske enote iz
prejšnjega člena tega zakona lahko za organizacije združenega dela, druge
samoupravne organizacije in skupnosti odstranjujejo posledice nezgod pri
ravnanju z nevarnimi snovmi, opravljajo zahtevnejše intervencije na področju
industrije in prometa, ko je potrebna specialna oziroma reševalna mehanizacija,
dajejo strokovno pomoč pri vzgoji in urjenju gasilcev, vzdržujejo gasilsko
opremo in opremo za odstranjevanje nevarnih snovi, zagotavljajo specialna
gasilska sredstva in opravljajo druge strokovne naloge s področja požarnega
varstva. 
Te naloge lahko teritorialna poklicna
gasilska enota opravlja za subjekte naštete v prvem odstavku po predhodnem
soglasju ustanovitelja.
Medsebojne pravice in obveznosti med
teritorialno poklicno gasilsko enoto in organizacijami združenega dela, drugimi
samoupravnimi organizacijami in skupnostmi se uredijo s pogodbo.
60. člen
Če je za gašenje požara in reševanje
potrebna pomoč gasilskih enot iz sosednje države, lahko na predlog vodje
gašenja zaprosi za tako pomoč predsednik izvršnega sveta
občinske skupščine ali druga uradna oseba, ki jo pooblasti občinska skupščina,
kadar je pomoč potrebna v občini, ki je ob državni meji. Za pomoč tujih
gasilskih enot v občinah, ki niso ob državni meji, zaprosi republiški sekretar
za notranje zadeve.
61. člen
Gasilske enote lahko pomagajo pri gašenju
požara in reševanju na območju sosednje države, če prosijo za pomoč gasilske
enote iz sosednje države.
Če se zahteva pomoč gasilske enote z
območja občine, ki je ob državni meji, izda dovoljenje za tako pomoč predsednik
izvršnega sveta občinske skupščine ali druga oseba, ki jo pooblasti občinska
skupščina.
Če se zahteva pomoč gasilske enote z
območja občine, ki ni ob državni meji, dovoli tako pomoč republiški sekretar za
notranje zadeve.
62. člen
Gašenje požara vodi poveljnik gasilske
enote.
Če sodeluje pri gašenju požara več
gasilskih enot, vodi gašenje poveljnik gasilske enote, ki je prva začela
gasiti, če se poveljniki gasilskih enot drugače ne sporazumejo.
Če sodelujejo pri gašenju požara poklicne
in prostovoljne gasilske enote, vodi gašenje poveljnik poklicne gasilske enote,
če se poveljniki gasilskih enot drugače ne sporazumejo.
63. člen
Da bi požar čimbolj uspešno in neovirano
gasili in zavarovali ogrožene ljudi ter premoženje, ima vodja gašenja ter
reševanja pravico in dolžnost, da:
-       
prepove nepoklicanim osebam dostop v bližino požarišča in promet mimo
tega kraja,
-       
odredi evakuacijo oseb in predmetov iz sosednjih objektov ali prostorov,
ki jih ogroža požar, ter odstranitev materiala, ki ga utegne zajeti požar,
-       
odredi, da se delno ali popolnoma poruši objekt, po katerem bi se
utegnil požar razširiti, če širjenja požara ni mogoče drugače preprečiti,
-       
odredi prekinitev električnega toka, dovajanja plina ali vnetljivih
tekočin, če to zahteva gašenje in reševanje,
-       
odvzame ali omeji uporabnikom dotok vode na območje, kjer je požar,
-       
uporabi vodo iz bližnjih vodnjakov, cistern in rezervoarjev,
-       
uporabi sredstva zvez oziroma odredi, da se vzpostavijo,
-       
da odredi odstranitev vozila in drugih ovir, ki onemogočajo uspešno
intervencijo oziroma odvzem vode za gašenje;
-       
da odredi sežig nevarne snovi, če drugače ni mogoče te snovi odstraniti.
V primeru večje požarne nevarnosti lahko
vodja gašenja ter reševanja odredi uporabo tujega prevoznega sredstva za prevoz
poškodovanih oseb do najbližje zdravstvene organizacije in pokliče sposobne
občane, ki prebivajo v neposredni bližini požarišča, da pomagajo pri gašenju in
reševanju z osebnim delom, vozili, orodjem in drugimi sredstvi, ki so primerna
za gašenje in reševanje.
64. člen
Gasilske enote gasijo vojaške objekte, če
so poklicane na pomoč. Na pomoč poklicana gasilska enota se mora pozivu
odzvati.
Vodstvo gašenja požara na vojaških objektih
se določa po vojaških predpisih.
64.a člen
Enote gasilskih društev in poklicne gasilske enote se
vključijo v vojni, ob naravnih in drugih nesrečah ter v izrednih razmerah v
zaščitne in reševalne akcije civilne zaščite in delujejo v skladu z načrti
civilne zaščite ter po navodilih pristojnih štabov za civilno zaščito.
VII. POVRAČILA
65. člen
Osebe in prostovoljni gasilci, ki po 58.,
59. in 63. členu tega zakona sodelujejo pri gašenju požara ter pri reševanju
ljudi in premoženja, ki jih ogroža požar, imajo pravico do nadomestila osebnega
dohodka oziroma zaslužka, izgubljenega med njihovo odsotnostjo z dela in do
prehrane, če traja gašenje in reševanje dalj časa.
Organizacijam združenega dela in drugim
organizacijam, državnim organom in občanom, ki po 63. členu tega zakona
sodelujejo pri gašenju požara ter reševanju ljudi in premoženja, se povrne
dejanska škoda, povzročena pri gašenju požara ali reševanju na njihovem
premoženju oziroma premoženju, na katerem imajo pravico uporabe.
Povračila iz prvega in drugega odstavka
tega člena gredo v breme občinskih skupnosti za varstvo pred požarom, kolikor
upravičenec nima pravice do povračila iz drugega naslova.
66. člen
Gasilski enoti, ki na poziv za pomoč
sodeluje pri gašenju požara oziroma pri reševanju ljudi in premoženja zunaj
območja svoje občine, mora skupnost za varstvo pred požarom občine, na območju
katere je bilo potrebno gasiti oziroma reševati, povrniti dejansko škodo, ki jo
ima zaradi takega sodelovanja na svoji tehnični opremi in vozilih, ter dejanske
stroške za uporabljena gasilna in druga sredstva.
VIII. GASILSKA TEHNIČNA SREDSTVA
67. člen
Gasilska tehnična sredstva morajo ustrezati
pred pisanim jugoslovanskim standardom.
Če za gasilsko tehnično sredstvo ni
jugoslovanskega standarda, si morata proizvajalec in uvoznik preskrbeti strokovno
mnenje, da je gasilsko tehnično sredstvo sposobno za
uresničevanje svojega namena.
Strokovno mnenje za gasilska tehnična
sredstva, razen za sredstva in opremo za osebno varstvo, izda delovna
organizacija ali gasilska enota, ki jo določi republiški sekretar za notranje
zadeve.
68. člen
Za kakovost proizvedenih gasilskih
tehničnih sredstev sta odgovorna proizvajalec in uvoznik.
Proizvajalec oziroma uvoznik mora kupcu
izdati potrdilo, s katerim potrjuje, da ustreza gasilsko tehnično sredstvo
jugoslovanskemu standardu oziroma strokovnemu mnenju iz prejšnjega člena.
69. člen
Gasilsko tehnično sredstvo, ki ne ustreza jugoslovanskemu
standardu ali ne ustreza pogojem iz 67. člena tega
zakona, se ne sme izdelovati, uvoziti, dajati v promet ali nabavljati.
69.a člen
Uporabniki gasilskih tehničnih sredstev morajo ta sredstva
vzdrževati v skladu s tehničnimi predpisi in navodili.
70. člen
Gasilska tehnična sredstva po tem zakonu so
sredstva in naprave, ki so namenjene za osebno in kolektivno zaščito ljudi in
premoženja ter za gašenje in reševanje ljudi in premoženja.
70.a člen
Uporabnik si mora pred pričetkom uporabe objekta v katerem je
vgrajeno gasilsko tehnično sredstvo oziroma takoj po dokončni vgraditvi tega
sredstva pridobiti potrdilo, s katerim se ugotovi brezhibnost delovanja tega
sredstva.
Potrdilo iz prejšnjega odstavka izda organizacija združenega
dela ali gasilska enota, ki jo pooblasti republiški sekretar za notranje
zadeve.
70.b člen
Servisiranje ročnih in prevoznih gasilnih aparatov lahko
opravlja organizacija oziroma gasilska enota ali občan, ki samostojno opravlja
to dejavnost z osebnim delom, z delovnimi sredstvi v njegovi lasti, če
izpolnjuje minimalne tehnične in druge pogoje, ki jih določi republiški
sekretar za notranje zadeve.
IX. FINANCIRANJE VARSTVA PRED POŽAROM
71. člen
Varstvo pred požarom se financira iz
sredstev, ki jih v skladu s tem zakonom zberejo skupnosti za varstvo pred
požarom, če ni z zakonom drugače določeno.
72. člen
Skupnosti za varstvo pred požarom v skladu
s svojimi programi varstva pred požarom in programi dela gasilskih organizacij
financirajo poklicne in prostovoljne gasilske organizacije.
73. člen
Industrijske gasilske enote v celoti
financirajo organizacije združenega dela, druge organizacije in državni organi,
pri katerih se ustanovijo; če te enote opravljajo svojo dejavnost izven
območja za katerega so ustanovljene ta del njene dejavnosti financira pristojna
skupnost za varstvo pred požarom. 
74. člen
Delavci v temeljnih in drugih organizacijah
združenega dela ter v delovnih skupnostih in delovni ljudje, ki z osebnim delom
s sredstvi v lasti občanov opravljajo gospodarsko ali negospodarsko dejavnost,
plačujejo prispevek občinski skupnosti za varstvo pred požarom za financiranje
njene dejavnosti v skladu s programom. Osnova in višina prispevka se določi v
skladu z resolucijo o druženoekonomski politiki s samoupravnim sporazumom.
Če niso zagotovljena sredstva za
financiranje temeljnih ali nujnih nalog programa varstva pred požarom, lahko
občinska skupščina na predlog občinske skupnosti za varstvo pred požarom določi
obvezni prispevek za zavezance iz prejšnjega odstavka tega člena, ki niso
sklenili samoupravnega sporazuma oziroma za vse zavezance.
75. člen
Sredstva za dejavnost Zveze skupnosti SR
Slovenije za varstvo pred požarom združujejo občinske skupnosti v skladu s
samoupravnim sporazumom in s sprejetim programom.
76. člen
V skladu s svojim interesom za napredek
varstva pred požarom, plačujejo zavarovalne skupnosti občinskim skupnostim za
varstvo pred požarom prispevek, katerega višino določijo v dogovoru z Zvezo
skupnosti za varstvo pred požarom SR Slovenije.
Prispevek iz prejšnjega odstavka tega člena
se določi v odstotkih od zavarovalne premije za premoženje in se plačuje tisti
občinski skupnosti za varstvo pred požarom, na območju katere je to premoženje.
X. KAZENSKE DOLOČBE
77. člen
Z denarno kaznijo od 30.000 do 150.000 din
se kaznuje za prekršek pravna oseba, če:
1.     
pri izdelavi lokacijske dokumentacije, tehnične dokumentacije za
zgraditev objekta ali dokumentacije o spremembi tehnološkega procesa niso
upoštevane požarnovarnostne zahteve iz prvega odstavka 9.a člena tega zakona
(drugi odstavek 9.a člena);
2.     
ne organizira gasilske enote, ki jo mora imeti (12. člen);
3.     
ne ravna v skladu z odredbo republiškega sekretarja za notranje zadeve
iz drugega odstavka 59. člena tega zakona;
4.     
prepreči vodji gašenja izvršitev katere izmed njegovih pravic in
dolžnosti iz 63. člena tega zakona ali ga pri tem ovira;
5.     
izdela, uvozi ali da v promet gasilsko tehnično sredstvo, za katerega
nima strokovnega mnenja iz drugega odstavka 67. člena tega zakona (69. člen).
Z denarno kaznijo od 3.000 do 30.000 din se
kaznuje za prekršek iz prejšnjega odstavka tega člena tudi odgovorna oseba
pravne osebe.
Z denarno kaznijo od 3.000 do 30.000 din se
kaznuje za prekršek iz 2. in 4. točke prvega odstavka tega člena tudi odgovorna
oseba organa družbenopolitične skupnosti, drugega državnega organa ali krajevne
skupnosti.
78. člen
Z denarno kaznijo od 15.000 do 75.000 din
se kaznuje za prekršek pravna oseba, če:
1.     
iz lokacijske dokumentacije, tehnične dokumentacije za zgraditev objekta
ali dokumentacije o spremembi tehnološkega procesa ni razvidno, kateri predpisi
oziroma tehnični normativi so bili upoštevani (drugi odstavek 9.a člena);
2.     
nima v pripravljenosti potrebnih naprav, orodja in sredstev za gašenje
požara (prvi odstavek 13. člena);
3.     
ne skrbi za vzgojo in izpopolnitev znanja svojih delavcev s področja
varstva pred požarom (prvi odstavek 14. člena);
4.     
ne določi enega ali več delavcev, ki so odgovorni za izvajanje
požarnovarnostnih ukrepov (tretji odstavek 14. člena);
5.     
nima gasilske straže, ki bi jo morala imeti po 16. členu zakona;
6.     
nima samoupravnega splošnega akta o varstvu pred požarom (prvi odstavek
17. člena);
7.     
ne vodi evidenc o požarih (17.a člen);
8.     
ne poroča v določenem roku pristojni požarni inšpekciji o izvršitvi
naloženega ukrepa ali prepovedi iz 29. in 30. člena zakona (31. člen);
9.     
ustanovi gasilsko enoto, ki ne izpolnjuje pogojev glede najnižjega
števila gasilcev, ki jih mora imeti gasilska enota, minimalne tehnične opreme
ali osebne in skupne zaščitne opreme določenih z aktom republiškega sekretarja
za notranje zadeve iz 52. člena zakona;
10.  
ne da kupcu potrdila o tem, da ustreza prodano gasilsko tehnično
sredstvo strokovnemu mnenju iz drugega odstavka 67. člena tega zakona (drugi
odstavek 68. člena);
11.  
nabavi gasilsko tehnično sredstvo, ki ne ustreza strokovnemu mnenju iz
drugega odstavka 67. člena tega zakona (69. člen);
12.  
ne vzdržuje gasilskih tehničnih sredstev v skladu s tehničnimi predpisi
in navodili (69.a člen);
13.  
nima potrdila o brezhibnem delovanju vgrajenih gasilskih tehničnih
sredstev (prvi odstavek 70.a člena);
14.  
opravlja servisiranje ročnih in prevoznih gasilskih aparatov, pa ne
izpolnjuje minimalnih tehničnih in drugih pogojev, ki jih določi republiški sekretar
za notranje zadeve (70.b člen).
Z denarno kaznijo od 1.500 do 15.000 din se
kaznuje za prekršek iz prejšnjega odstavka tega člena tudi odgovorna oseba
pravne osebe.
Z denarno kaznijo od 1.500 do 15.000 din se
kaznuje za prekršek iz 2., 3., 4., 6., 7., 8., 11., 12. in 13. točke prvega
odstavka tega člena tudi odgovorna oseba organa družbenopolitične skupnosti,
drugega državnega organa ali krajevne skupnosti.
79. člen
Z denarno kaznijo od 5.000 do 50.000 din se
kaznuje za prekršek oseba, ki pri samostojnem opravljanju dejavnosti:
1.     
v obrtni delavnici, v kateri je povečana nevarnost požara nima potrebnih
naprav in sredstev za gašenje začetnega požara (drugi odstavek 13. člena);
2.     
nima gasilske straže, ki bi jo po 16. členu zakona moral organizirati;
3.     
v obrtni delavnici nima izobešenega pravilnika o varstvu pred požarom
(drugi odstavek 17. člena);
4.     
ne da kupcu potrdila o tem, da ustreza prodano gasilsko tehnično
sredstvo strokovnemu mnenju iz drugega odstavka 67. člena tega zakona (drugi
odstavek 68. člena);
5.     
izdela ali da v promet gasilsko tehnično sredstvo, za katero ni
ustreznega jugoslovanskega standarda, pa si ni pridobila strokovnega mnenja iz
drugega odstavka 67. člena tega zakona (69. člen);
6.     
ne vzdržuje gasilskih tehničnih sredstev v skladu s tehničnimi predpisi
in navodili (69.a člen);
7.     
opravlja servisiranje ročnih in prevoznih gasilskih aparatov, pa ne
izpolnjuje minimalnih tehničnih in drugih pogojev, ki jih določi republiški sekretar
za notranje zadeve (70.b člen).
Z denarno kaznijo od 5.000 do 30.000 din se
kaznuje za prekršek skupnost stanovalcev, če v hiši ni naprav in sredstev za
gašenje začetnega požara (drugi odstavek 13. člena).
79.a člen
Z denarno kaznijo od 500 do 15.000 din se
kaznuje za prekršek:
1.     
kdor nima gasilske straže, ki bi jo po 16. členu zakona moral
organizirati;
2.     
kdor opazi, da grozi neposredna nevarnost, da izbruhne požar ali kdor
opazi požar pa nevarnosti ne odstrani oziroma požara ne pogasi (prvi odstavek
58. člena);
3.     
kdor sam ne more odstraniti nevarnosti za nastanek požara ali ne more
pogasiti požara pa o tem ne obvesti najbližje gasilske enote ali postaje milice
(drugi odstavek 58. člena);
4.     
kdor ne pomaga, pa ima na razpolago sredstva za zveze ali prevozna
sredstva za to, da se obvesti najbližja gasilska enota ali postaja milice o
obstoju nevarnosti nastanka požara oziroma o požaru (drugi odstavek 58. člena);
5.     
kdor ne dovoli uporabe prevoznega sredstva ali se ne odzove pozivu vodje
gašenja za sodelovanje pri gašenju požara in reševanju ljudi in premoženja, ki
ga ogroža požar in tega ne more opravičiti (drugi odstavek 63. člena);
6.     
kdor prepreči vodji gašenja izvršitev kakšne izmed njegovih pravic in
dolžnosti iz 63. člena tega zakona ali ga pri tem ovira;
7.     
poveljnik gasilske enote, ki se brez upravičenega vzroka ne odzove
pozivu na pomoč pri gašenju požara in reševanju (64. člen).
80. člen
Z denarno kaznijo 300 dinarjev se kaznuje za prekršek takoj na mestu, kdor kljub
opozorilu:
1.     
kadi, uporablja odprti ogenj ali rodje, s katerim iskri tam, kjer je to
prepovedano;
2.     
ne odstranjuje vnetljivih snovi iz požarno ogroženih prostorov
3.     
se ne odstrani s požarišča ali iz sosednjih objektov ali ne odklopi
virov energije ali ne dopusti uporabe vode za gašenje ali ne odstrani vozila
ali drugih ovir, ki onemogočajo uspešno intervencijo ali kako drugače s svojim
ravnanjem ovira normalen potek gašenja oziroma reševanja (63. člen).
Z denarno kaznijo 500 dinarjev se kaznuje za prekršek takoj na mestu odgovorna oseba
pravne osebe in samostojni obrtnik:
1.     
če dopusti, da se tam, kjer je to prepovedano, kadi, uporablja odprti
ogenj ali orodje, ki iskri;
2.     
če ne poskrbi, da se odstranjujejo vnetljive snovi iz požarno ogroženih
prostorov;
3.     
če ne poskrbi, da so gasilna orodja in naprave v brezhibnem stanju in na
lahko dostopnem mestu;
4.     
če dopusti, da so založene ali ovirane evakuacijske poti, zasilni izhodi
in dostopi za gasilsko intervencijo.
Denarno kazen za prekrške iz prejšnjih
odstavkov tega člena izterja takoj na mestu požarni inšpektor.

Zakon o varstvu
pred požarom (Uradni list SRS, št. 2/76) vsebuje
naslednje prehodne in končne določbe:
»XI. PREHODNE IN KONČNE DOLOČBE
81. člen
Predpisi iz 10., 11. in 52. člena tega
zakona morajo biti izdani najpozneje v dveh letih po tem, ko začne veljati ta
zakon.
82. člen
Organizacije združenega dela in druge
organizacije ter državni organi, ki morajo imeti po tem zakonu pravilnike o
varstvu pred požarom, so dolžni sprejeti te pravilnike najpozneje v enem letu
po uveljavitvi tega zakona.
83. člen
Delavci, ki na dan uveljavitve tega zakona
opravljajo delo požarnega inšpektorja več kot 10 let, pa nimajo strokovne
izobrazbe, ki bi jo morali imeti po 23. členu tega zakona, lahko ostanejo na
dosedanjih delovnih mestih, če imajo srednjo izobrazbo in strokovni izpit.
Delavci iz prejšnjega odstavka tega člena,
ki nimajo strokovnega izpita ali ga po dosedanjih predpisih niso bili
oproščeni, morajo opraviti izpit v dveh letih po tem, ko začne veljati ta
zakon.
84 člen
Pravilnik o strokovnih izpitih požarnih
inšpektorjev in poklicnih gasilcev (Uradni list SRS, št. 30-385/74) ostane v
veljavi do izdaje novega pravilnika.
85. člen
Priprave za ustanovitev skupnosti za
varstvo pred požarom opravi iniciativni odbor.
Iniciativni odbor iz prejšnjega odstavka
tega člena imenuje skupščina ustrezne družbenopolitične skupnosti v roku enega
meseca po uveljavitvi tega zakona.
86. člen
Iniciativni odbor pripravi osnutek
samoupravnega sporazuma o ustanovitvi skupnosti za varstvo pred požarom in
osnutek statuta skupnosti v skladu z 39. členom tega zakona.
Iniciativni odbor za ustanovitev občinske
skupnosti za varstvo pred požarom da osnutek sporazuma v razpravo in v podpis
vsem udeležencem iz 36. člena tega zakona. Skupnost je ustanovljena, ko sprejme
samoupravni sporazum o njeni ustanovitvi večina udeležencev.
87. člen
Skupnosti za varstvo pred požarom se
konstituirajo in pričnejo z delom najpozneje šest mesecev po uveljavitvi tega
zakona.
88. člen
Dokler ne prične financiranje po sistemu,
ki ga določa ta zakon, ostanejo v veljavi določbe X. poglavja do sedaj
veljavnega zakona o varstvu pred požarom in o gasilstvu.
89. člen
Dokler ne bodo izdani predpisi iz 10. člena
tega zakona, se ravnajo organi in organizacije glede ukrepov za varnost pred
požarom po obstoječih splošnih priznanih tehničnih normativih.
90. člen
Ko začne veljati ta zakon, preneha veljati
zakon o varstvu pred požarom in o gasilstvu (Uradni list SRS, št. 46-263/70).
91. člen
Ta zakon začne veljati trideseti dan po
objavi v Uradnem listu SRS.«.

Zakon o
spremembah in dopolnitvah posameznih določb nekaterih republiških zakonov v
zvezi s postopkom za pridobitev lokacijskega dovoljenja (Uradni list SRS, št. 21/78) vsebuje naslednjo
končno določbo:
»12. člen
Ta zakon začne veljati osmi dan po objavi v Uradnem listu SRS.«.

Zakon o
spremembah in dopolnitvah zakona o varstvu pred požarom (Uradni list SRS, št.
15/84) vsebuje naslednje prehodne in končne določbe:
»48. člen
Natančnejši predpisi, določeni s tem zakonom, morajo biti
izdani v roku enega leta po uveljavitvi zakona.
Dokler ne bo izdan predpis iz 4. člena tega zakona in
tehnični normativi iz 29. člena zakona o standardizaciji (Uradni list SFRJ, št.
38/77 in 11/80) organi in organizacije ravnajo glede ukrepov za varstvo pred
požarom v skladu z obstoječimi tehničnimi normativi.
49. člen
Organizacije združenega dela, druge organizacije, državni
organi ter osebe iz drugega odstavka 17. člena zakona morajo svoje samoupravne
splošne akte oziroma pravilnike o varstvu pred požarom uskladiti z določbami
tega zakona in s podzakonskimi predpisi iz prejšnjega člena v enem letu po
njihovi uveljavitvi.
50. člen
Že ustanovljene samoupravne interesne skupnosti za varstvo
pred požarom nadaljujejo z delom v skladu z določbami tega zakona.
51. člen
Z dnem uveljavitve tega zakona nadzor nad izvajanjem
varstvenih in drugih varnostnih ukrepov, ki jih po 35. členu zakona o
eksplozivnih snoveh, vnetljivih tekočinah, plinih ter o drugih nevarnih snoveh
(Uradni list SRS, št. 18/77) opravlja Republiški inšpektorat za požarno
varnost, opravljajo občinske požarne inšpekcije.
52. člen
Ta zakon začne veljati osmi dan po objavi v Uradnem listu SRS.«.

Zakon o
gasilstvu (Uradni list RS, št. 71/93)
vsebuje naslednjo končno določbo:
»54. člen
(pričetek
veljavnosti zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o varstvu
pred požarom (Uradni list RS, št. 71/93)
vsebuje naslednjo končno določbo:
»69. člen
(pričetek
veljavnosti zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o
spremembah in dopolnitvah Zakona o varstvu pred požarom –ZVPoz-D (Uradni list RS, št. 83/12)
vsebuje naslednjo končno določbo:
»25. člen
(veljavnost)
Ta zakon začne veljati petnajsti dan po
objavi v Uradnem listu Republike Slovenije.«.