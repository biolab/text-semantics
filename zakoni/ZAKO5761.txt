I. POGLAVJE
SPLOŠNE DOLOČBE
1. člen
(vsebina zakona)
(1) S tem zakonom se določajo pogoji in načini vstopa,
zapustitve in bivanja tujcev v Republiki Sloveniji. 
(2) Ta zakon vsebinsko povzema naslednje direktive in
sklep Evropske unije:
-       
Direktivo Sveta 2001/40/ES z dne 28. maja 2001 o medsebojnem priznavanju
odločitev o izgonu državljanov tretjih držav (UL L št. 149 z dne 2. 6. 2001,
str. 34); 
-       
Direktivo Sveta 2001/51/ES z dne 28. junija 2001 o dopolnitvi določb
člena 26. Konvencije o izvajanju Schengenskega sporazuma z dne 14. junija 1985
(UL L št. 187 z dne 10. 7. 2001, str. 45); 
-       
Direktivo Sveta 2002/90/ES z dne 28. novembra 2002 o opredelitvi pomoči
pri nedovoljenem vstopu, tranzitu in prebivanju (UL L št. 328 z dne 5. 12.
2002, str. 17); 
-       
Direktivo Sveta 2003/86/ES z dne 22. septembra 2003 o pravici do
združitve družine (UL L št. 251 z dne 3. 10. 2003, str. 12); 
-       
Direktivo Sveta 2003/109/ES z dne 25. novembra 2003 o statusu
državljanov tretjih držav, ki so rezidenti za daljši čas (UL L št. 16 z dne 23.
1. 2004, str. 44); 
-       
Direktivo Sveta 2003/110/ES z dne 25. novembra 2003 o pomoči v primeru
tranzita za namene repatriacije po zračni poti (UL L št. 321 z dne 6. 12. 2003,
str. 26); 
-       
Direktivo 2004/38/ES Evropskega parlamenta in Sveta z dne 29. aprila
2004 o pravici državljanov Unije in njihovih družinskih članov do prostega
gibanja in prebivanja na ozemlju držav članic, ki spreminja Uredbo (EGS) št.
1612/68 in razveljavlja direktive 64/221/EGS, 68/360/EGS, 72/194/EGS,
73/148/EGS, 75/34/EGS, 75/35/EGS, 90/364/EGS, 90/365/EGS in 93/96/EGS (UL L št.
158 z dne 30. 4. 2004, str. 77); 
-       
Direktivo Sveta 2004/81/ES z dne 29. aprila 2004 o dovoljenju za
prebivanje za državljane tretjih držav, ki so žrtve trgovine z ljudmi, ali so
jim pomagali pri nezakoniti preselitvi in ki sodelujejo s pristojnimi organi
(UL L št. 261, 6. 8. 2004, str. 19); 
-       
Direktivo 2016/801/EU Evropskega parlamenta in Sveta z dne 11. maja
2016 o pogojih za vstop in prebivanje državljanov tretjih držav za namene
raziskovanja, študija, opravljanja pripravništva, prostovoljskega dela,
programov izmenjave učencev ali izobraževalnih projektov in dela varušk au pair
(prenovitev) (UL L št. 132 z dne 21. 5. 2016, str. 21); 
-       
Direktivo Sveta 2008/115/ES z dne 16. decembra 2008 o skupnih standardih
in postopkih v državah članicah za vračanje nezakonito prebivajočih državljanov
tretjih držav (UL L št. 348, 24.12.2008, str. 98), vključno z Skupnimi
smernicami o varnostnih določbah za skupne odstranitve po zračni poti,
priložene Odločbi Evropskega sveta 2004/573 z dne 29. aprila 2004 (UL L št.
261/5, 6. 8. 2004, str. 5);
-       
Direktivo Sveta 2009/50/ES z dne 25. maja 2009 o pogojih za vstop in
prebivanje državljanov tretjih držav za namene visokokvalificirane zaposlitve
(UL L št. 155, 18.6.2009, str. 17);
-       
Direktivo 2009/52/ES Evropskega parlamenta in Sveta z dne 18. junija
2009 o minimalnih standardih glede sankcij in ukrepov zoper delodajalce
nezakonito prebivajočih državljanov tretjih držav (UL L št. 168, 30.6.2009,
str. 24);
-       
Direktivo 2011/51/EU Evropskega parlamenta in Sveta z dne 11. maja 2011
o spremembah Direktive Sveta 2003/109/ES, da se razširi njeno področje uporabe
na upravičence do mednarodne zaščite (UL L št. 132/1,19. 5. 2011, str. 1);
-       
Direktivo 2011/98/EU Evropskega parlamenta in Sveta z dne 13. decembra
2011 o enotnem postopku obravnavanja vloge za enotno dovoljenje za državljane
tretjih držav za prebivanje in delo na ozemlju države članice ter o skupnem
nizu pravic za delavce iz tretjih držav, ki zakonito prebivajo v državi članici
(UL L št. 343, 23. 12. 2011, str. 1);
-       
Direktivo 2014/66/EU Evropskega parlamenta in Sveta z dne 15. maja
2014 o pogojih za vstop in prebivanje državljanov tretjih držav v okviru
premestitev znotraj podjetja (UL L št. 157 z dne 27. 5. 2014, str.
1);
-       
Direktivo 2014/36/EU Evropskega parlamenta in Sveta z dne
26. februarja 2014 o pogojih za vstop in bivanje državljanov tretjih držav
zaradi zaposlitve sezonskih delavcev (UL L št. 94 z dne 28. 3. 2014,
str. 375);
-       
Sklep Sveta 94/795/PNZ z dne 30. novembra 1994 na podlagi člena
K.3(2)(b) Pogodbe o Evropski uniji o skupnem ukrepu o olajšavah za potovanje za
učence iz tretjih držav s stalnim prebivališčem v državi članici (UL L št. 327
z dne 19. 12. 1994, str. 1).
(3) S tem zakonom se ureja izvajanje naslednjih uredb
Evropske unije:
-       
Uredbe Sveta (ES) 2252/2004 z dne 13. decembra 2004 o standardih za
varnostne značilnosti in biometrične podatke v potnih listih in potovalnih
dokumentih, ki jih izdajajo države članice (UL L št. 385, 29. 12. 2004, str.
1); 
-       
Uredbe Sveta (ES) 539/2001/ES z dne 15. marca 2001 o seznamu tretjih
držav, katerih državljani morajo pri prehodu zunanjih meja imeti vizume, in
držav, katerih državljani so oproščeni te zahteve (UL L št. 81, 21. 3. 2001,
str. 1); 
-       
Uredbe (EU) 2016/399 Evropskega parlamenta in Sveta z dne 9. marca
2016 o Zakoniku Unije o pravilih, ki urejajo gibanje oseb prek meja
(kodificirano besedilo) (UL L št. 77 z dne 23. 3. 2016, v nadaljnjem
besedilu: Zakonik o schengenskih mejah); 
-       
Uredbe sveta (ES) št. 1030/2002 o enotni obliki dovoljenja za
prebivanje za državljane tretjih držav (UL L št.157 z dne 15. 6. 2002
str. 1), zadnjič spremenjene z Uredbo (EU) 2017/1954 Evropskega parlamenta
in Sveta z dne 25. oktobra 2017 o spremembi Uredbe Sveta (ES)
št. 1030/2002 o enotni obliki dovoljenja za prebivanje za državljane
tretjih držav (UL L št. 286 z dne 1. 11. 2017, str. 9) (v
nadaljnjem besedilu: Uredba 1030/2002/ES);
-       
Uredbe (ES) št. 810/2009 Evropskega parlamenta in Sveta z dne 13. julija
2009 o vizumskem zakoniku Skupnosti (Vizumski zakonik) (UL L št. 243,
15.9.2009, str. 1, v nadaljnjem besedilu: Vizumski zakonik);
-       
Uredbe (EU) št. 265/2010 Evropskega parlamenta in Sveta z dne 25. marca
2010 o spremembi Konvencije o izvajanju Schengenskega sporazuma in Uredbe (ES)
št. 562/2006 v zvezi z gibanjem oseb z vizumom za dolgoročno prebivanje (UL L
št. 85, 31. 3. 2010, str. 1);
-       
Uredbe (EU) 2016/1953 Evropskega parlamenta in Sveta z dne 26. oktobra
2016 o uvedbi evropske potne listine za vrnitev nezakonito prebivajočih
državljanov tretjih držav in razveljavitvi Priporočila Sveta z dne
30. novembra 1994 (UL L št. 311 z dne 27. 11. 2016,
str. 13).
2. člen
(opredelitev pojmov)
Posamezni izrazi, uporabljeni v tem zakonu, imajo naslednji
pomen: 
1.     
Tujec ali tujka (v nadaljnjem besedilu: tujec), je vsakdo, ki nima
državljanstva Republike Slovenije. 
2.     
Oseba brez državljanstva je tujec, ki ga nobena država v skladu s
svojimi pravnimi akti nima za svojega državljana. 
3.     
Vstop je prihod, zapustitev pa odhod z državnega ozemlja Republike
Slovenije. 
4.     
Tranzit je prehod državnega ozemlja Republike Slovenije. 
5.     
Mejna kontrola je kontrola na državni meji, ki jo izvajajo pristojni
organi zaradi nameravanega vstopa, tranzita in izstopa tujcev z državnega
ozemlja Republike Slovenije. 
6.     
Potna listina je potni list ali potnemu listu enakovredna listina za
potovanje, če je tako določeno z mednarodnim sporazumom. 
7.     
Veljavna potna listina je listina, ki jo je izdal za to pristojen
mednarodni subjekt, če sta iz nje nesporno razvidni istovetnost imetnika in rok
njene veljavnosti. 
8.     
Dnevni delovni migrant je tujec s stalnim bivanjem v sosednji državi, v
katero se vrača in ki prihaja dnevno v Republiko Slovenijo na delo ali zaradi
zaposlitve ali dela. 
9.     
Prevoznik je fizična ali pravna oseba, ki se poklicno ukvarja s prevozom
potnikov po kopenski, zračni ali vodni poti. 
10.  
Napoteni delavec je tujec, ki je v delovnem razmerju pri tujem
delodajalcu v času izvajanja pogodbene storitve na ozemlju Republike Slovenije
in zanj tuj delodajalec plačuje prispevke za socialno zavarovanje. 
11.  
Rezident za daljši čas je tujec, ki ni državljan EU in ima v državi
članici Evropske unije dovoljenje za stalno ali dolgotrajno prebivanje, izdano
z veljavnostjo najmanj pet let na predpisanem obrazcu Evropske unije o enotni
obliki dovoljenja za prebivanje za državljane tretjih držav, na katerem je pri
vrsti dovoljenja označeno, da je rezident za daljši čas. 
12.  
Državljan EU je tujec z državljanstvom druge države članice Evropske
unije. 
13.  
Tretja država je vsaka država, ki ni članica Evropske unije.
14.  
Raziskovalna organizacija je pravna oseba javnega ali zasebnega prava,
ki izpolnjuje pogoje za izvajanje raziskovalne in razvojne dejavnosti, določene
s predpisi, ki urejajo raziskovalno in razvojno dejavnost v Republiki
Sloveniji, in lahko sklepa sporazume o gostovanju s tujimi raziskovalci v
skladu s predpisi, ki urejajo raziskovalno in razvojno dejavnost v Republiki
Sloveniji. 
15.  
Raziskovalec je tujec, ki ni državljan EU, z doktoratom ali z ustreznimi
visokošolskimi kvalifikacijami, ki omogočajo vpis v programe doktorskih
študijev, ki ga raziskovalna organizacija izbere za izvajanje raziskovalnega
dela.
16.  
Visokošolski zavodi so univerze, fakultete, umetniške akademije in visoke
strokovne šole v skladu z zakonom, ki ureja visoko šolstvo.
17.  
Visokošolski učitelj je tujec, ki ni državljan EU, določen z zakonom, ki
ureja visoko šolstvo.
18.  
Visokošolski sodelavec je tujec, ki ni državljan EU, določen z zakonom,
ki ureja visoko šolstvo.
19.  
Višješolski zavodi oziroma višje strokovne šole so javne ali zasebne
šole v skladu z zakonom, ki ureja višje strokovno izobraževanje.
20.  
Višješolski predavatelj je tujec, ki ni državljan EU, določen z zakonom,
ki ureja višje strokovno izobraževanje.
21.  
Sporazum o gostovanju je sporazum med raziskovalcem iz tretje države in
raziskovalno organizacijo oziroma sporazum med visokošolskim zavodom in
visokošolskim učiteljem ali visokošolskim sodelavcem oziroma sporazum med
višješolskim zavodom in višješolskim predavateljem, s katerim se raziskovalec
zaveže, da si bo prizadeval dokončati raziskovalno dejavnost, visokošolski
učitelj, visokošolski sodelavec ali višješolski predavatelj, da bo opravil
pedagoško delo, raziskovalna organizacija pa se zaveže, da bo v ta namen gostila
raziskovalca, visokošolski ali višješolski zavod pa se zaveže, da bo v ta namen
gostil visokošolskega učitelja, visokošolskega sodelavca oziroma višješolskega
predavatelja. 
22.  
Žrtev trgovine z ljudmi je tujec, ki ni državljan EU, in je bil zaradi
prostitucije ali drugih oblik spolnih zlorab, prisilnega dela, suženjstva,
služabništva ali trgovine s človeškimi organi, tkivi ali krvjo kupljen,
prevzet, nastanjen, prepeljan, prodan, izročen ali je bilo z njim kako drugače
razpolagano. 
23.  
Garant je pravna oseba ali samostojni podjetnik posameznik s sedežem v
Republiki Sloveniji ali fizična oseba s prijavljenim stalnim ali začasnim
prebivališčem v Republiki Sloveniji, ki med bivanjem tujca v Republiki
Sloveniji z garantnim pismom jamči za kritje vseh stroškov, nastalih v zvezi z
bivanjem in nastanitvijo tujca v Republiki Sloveniji in vrnitvijo in
odstranitvijo tujca v matično državo. 
24.  
Garantno pismo je dokument, s katerim državljan tretje države v postopku
izdaje vizuma dokazuje namen bivanja v Republiki Sloveniji, nastanitev in
zadostna sredstva za pre­življanje med bivanjem v Republiki Sloveniji in za
vrnitev v matično državo. 
25.  
Diplomatsko predstavništvo je predstavništvo Republike Slovenije v
tujini, pod vodstvom veleposlanika, ki je pristojno za opravljanje konzularnih
nalog v skladu z Dunajsko konvencijo o diplomatskih odnosih z dne 18. aprila
1961 in Dunajsko konvencijo o konzularnih odnosih z dne 24. aprila 1963.
26.  
Konzulat je predstavništvo Republike Slovenije v tujini, pod vodstvom
poklicnega konzularnega funkcionarja, ki je pristojno za opravljanje
konzularnih nalog v skladu z Dunajsko konvencijo o konzularnih odnosih z dne
24. aprila 1963.
27.  
Žrtev nezakonitega zaposlovanja je mladoletni tujec, ki ni državljan EU,
in v Republiki Sloveniji prebiva nezakonito in je zaposlen ali opravlja delo in
tujec, ki ni državljan EU, in v Republiki Sloveniji prebiva nezakonito in je
zaposlen ali opravlja delo v posebno izkoriščevalskih delovnih pogojih, kot jih
določa zakon, ki ureja preprečevanje zaposlovanja in dela na črno.
28.  
Modra karta EU je dovoljenje za začasno prebivanje zaradi
visokokvalificirane zaposlitve z oznako »modra karta EU«, ki ga izda država članica
Evropske unije za visokokvalificirano zaposlitev tujcu, ki ni državljan EU in
imetniku omogoča, da vstopi, prebiva in dela v državi članici Evropske unije. 
29.  
Visokokvalificirana zaposlitev je zaposlitev državljana tretje države,
kot jo za namen pridobitve modre karte EU opredeljuje zakon, ki ureja
zaposlovanje in delo tujcev v Republiki Sloveniji. 
30.  
Prostovoljni odhod pomeni prostovoljno izpolnitev obveznosti vrnitve
tujca v skladu s tem zakonom.
31.  
Nevarnost pobega pomeni, da obstajajo okoliščine, ki jih določa ta
zakon, zaradi katerih se domneva, da bi se državljan tretje države, ki je v
postopku vrnitve, vrnitvi lahko izognil.
32.  
Odstranitev pomeni vrnitev tujca v državo izvora, državo tranzita, drugo
tretjo državo, ki ga je pripravljena sprejeti, ali v državo članico Evropske
unije, v kateri izpolnjuje pogoje za prebivanje.
33.  
Premestitev znotraj gospodarske družbe pomeni začasno napotitev zaradi
opravljanja poklicne dejavnosti ali usposabljanja tujca, ki ni državljan EU, iz
gospodarske družbe s sedežem v tretji državi, ki ima pred in med premestitvijo
s tujcem sklenjeno pogodbo o zaposlitvi, v povezano družbo s sedežem v
Republiki Sloveniji ter kratkotrajno ali dolgotrajno premestitev med povezano
družbo s sedežem v drugi državi članici Evropske unije in povezano družbo s
sedežem v Republiki Sloveniji.
34.  
Oseba, premeščena znotraj gospodarske družbe, je tujec, ki ni državljan
EU, ki prebiva in je zaposlen v tretji državi in je premeščen v povezano družbo
s sedežem v Republiki Sloveniji.
35.  
Subjekt gostitelj je gospodarska družba s sedežem v Republiki Sloveniji,
v katero je tujec premeščen v okviru premestitve znotraj povezanih družb.
36.  
Povezane družbe so gospodarske družbe, določene z zakonom, ki ureja
zaposlovanje, samozaposlovanje in delo tujcev.
37.  
Vodstveni delavec je tujec, ki ni državljan EU, ki zaseda vodstveno
mesto v subjektu gostitelju, za kar se šteje mesto, ki zahteva vodenje
gospodarske družbe ali njenega dela in nadzor nad delom drugih nadzornih,
strokovnih ali poslovodnih delavcev ter omogoča neposredni ali posredni vpliv
na kadrovske zadeve.
38.  
Strokovnjak je tujec, ki ni državljan EU, s posebnim znanjem in
poklicnimi izkušnjami, ki so bistvene na področju izvajanja registriranih
dejavnosti v subjektu gostitelju, v katerega je premeščen.
39.  
Zaposleni na usposabljanju je tujec, ki ni državljan EU, z najmanj
visokošolsko izobrazbo, ki je v subjekt gostitelja premeščen zaradi poklicnega
razvoja ali plačanega usposabljanja v poslovnih tehnikah ali metodah.
40.  
Sezonski delavec je tujec, ki ni državljan EU, s stalnim prebivališčem v
tretji državi, ki v Republiki Sloveniji opravlja sezonsko delo, kot je to
opredeljeno v zakonu, ki ureja zaposlovanje, samozaposlovanje in delo tujcev.
41.  
Žrtev družinskega nasilja je tujec, ki ni državljan EU, in je žrtev
nasilja v družini, kot ga opredeljuje zakon, ki ureja preprečevanje nasilja v
družini.
42.  
Pripravnik je tujec, ki ni državljan EU, z doseženo stopnjo višješolske
oziroma visokošolske izobrazbe oziroma tujec, ki je vključen v študijski
program, ki mu omogoča pridobitev stopnje višješolske oziroma visokošolske
izobrazbe, in je bil sprejet na ozemlje Republike Slovenije v okviru programa
opravljanja pripravništva, da bi pridobil znanje, prakso in izkušnje v
poklicnem okolju.
43.  
Prostovoljec je tujec, ki ni državljan EU in je bil sprejet na ozemlje
Republike Slovenije z namenom opravljanja prostovoljskega dela, kot ga določa
zakon, ki ureja prostovoljstvo.
44.  
Evropska potna listina za vrnitev nezakonito prebivajočih državljanov
tretjih držav je potna listina, ki se izda državljanu tretje države, ki je v
postopku odstranitve in si ne more ali si noče pridobiti potne ali potni
listini enakovredne listine države, katere državljan je.
45.  
Nezakonito prebivanje pomeni prisotnost tujca na ozemlju Republike
Slovenije, ki ne izpolnjuje ali ne izpolnjuje več pogojev za vstop ali
prebivanje v skladu z Zakonikom o schengenskih mejah oziroma določbami tega
zakona.
3. člen
(področje uporabe)
(1) Določbe tega zakona veljajo za vse tujce, če ni z
zakonom drugače določeno. 
(2) Za osebe brez državljanstva se v primerih, ko so
določbe Konvencije o pravnem položaju oseb brez državljanstva (Uradni list RS –
MP, št. 9/92) za njih ugodnejše, uporabljajo določbe te konvencije. 
(3) V primerih, ko se za tujce po zakonu zahteva
uveljavitev načela vzajemnosti, se osebam brez državljanstva ta pogoj lahko
oprosti, če prebivajo v Republiki Sloveniji najmanj tri leta. 
(4) Ta zakon se ne uporablja za tujce, ki so zaprosili
za mednarodno zaščito (prosilci za mednarodno zaščito) in za tujce, ki jim je
bila v Republiki Sloveniji priznana mednarodna zaščita, razen če ni z zakonom
drugače določeno. 
(5) Ta zakon se ne uporablja za osebe, ki imajo v
Republiki Sloveniji začasno zatočišče po zakonu, s katerim se ureja začasno
zatočišče, in osebe, ki jim je priznana začasna zaščita po zakonu, ki ureja
začasno zaščito razseljenih oseb, razen če ni z zakonom drugače določeno. 
(6) Določbe tega zakona se ne uporabljajo za osebe, ki
so po mednarodnem pravu upravičene do privilegijev ali imunitet. 
(7) Ne glede na določbo prejšnjega odstavka, pa se
določbe tega zakona lahko izjemoma in le s predhodnim soglasjem ministrstva,
pristojnega za zunanje zadeve, uporabijo za osebe, ki so po mednarodnem pravu
upravičene do privilegijev ali imunitet, če uporaba tega zakona ni v nasprotju
s prevzetimi mednarodnimi obveznostmi in načelom vzajemnosti. V tem primeru se
ta zakon lahko uporabi samo v obsegu, ki ne nasprotuje prevzetim mednarodnim
obveznostim in načelu vzajemnosti. 
(8) V primeru dvoma glede obstoja in obsega privilegijev
ali imunitet ter vzajemnosti daje pojasnilo ministrstvo, pristojno za zunanje
zadeve. Drugi organi državne uprave so vezani na pojasnilo ministrstva,
pristojnega za zunanje zadeve.
4. člen
(pravice in dolžnosti tujcev)
(1) Tujcu, zoper katerega je uveden kazenski postopek
ali postopek za prekršek in je v priporu oziroma je pridržan, mora organ, ki je
odredil pripor oziroma pridržanje, na njegovo zahtevo omogočiti stik z
diplomatskim predstavništvom ali konzulatom države, katere državljan je. 
(2) Tujec mora med bivanjem v Republiki Sloveniji
spoštovati ustavo, zakone in druge splošne pravne akte v Republiki Sloveniji
ter se podrejati ukrepom pristojnih državnih organov.
5. člen
(migracijska politika)
(1) Državni zbor Republike Slovenije na predlog Vlade
Republike Slovenije sprejme resolucijo o migracijski politiki, s katero določi
gospodarske, socialne in druge ukrepe ter dejavnosti, ki jih bo sprejela
Republika Slovenija na tem področju, kakor tudi sodelovanje z drugimi državami
in mednarodnimi organizacijami na tem področju. 
(2) Vlada Republike Slovenije lahko, v skladu z
resolucijo iz prejšnjega odstavka, vsako leto določi število (kvoto) dovoljenj
za prebivanje v Republiki Sloveniji, ki se jih lahko izda tujcem v tekočem
letu. V kvoto se ne vštejejo dovoljenja za začasno prebivanje, izdana zaradi
združevanja družine, dovoljenja za začasno prebivanje, izdana družinskim članom
slovenskih državljanov ali državljanov EU, dovoljenja za začasno prebivanje,
izdana akreditiranim novinarjem, dovoljenja za začasno prebivanje, izdana
umetnikom, dovoljenja za začasno prebivanje, izdana zaradi opravljanja
raziskovalnega dela, dovoljenja za začasno prebivanje, izdana zaradi
visokokvalificirane zaposlitve, dovoljenja za začasno prebivanje, izdana žrtvam
trgovine z ljudmi, dovoljenja za začasno prebivanje, izdana žrtvam nezakonitega
zaposlovanja in dovoljenja za začasno prebivanje, izdana iz drugih utemeljenih
razlogov in zaradi interesa Republike Slovenije.
II. POGLAVJE
VSTOP TUJCEV V REPUBLIKO SLOVENIJO IN
ZAPUSTITEV REPUBLIKE SLOVENIJE
6. člen
(vstop v in zapustitev Republike Slovenije)
(1) Vstop v Republiko Slovenijo in zapustitev Republike
Slovenije sta na zunanji meji dovoljena samo na za to določenih mejnih
prehodih. 
(2) Vstop v Republiko Slovenijo in zapustitev Republike
Slovenije na notranjih mejah je mogoč kjer koli brez mejne kontrole.
(3) Vlada Republike Slovenije z uredbo določi izjeme
glede prestopa državne meje za maloobmejni promet in za posebne kategorije
pomorskega prometa, turističnega ladijskega prevoza in obalnega ribolova. 
(4) Zadrževanje tujca v letalskem tranzitnem prostoru na
letališču in zadrževanje tujcev na ladji, ki je v pristanišču, ne pomeni vstopa
v Republiko Slovenijo.
(5) Zadrževanje osebe, ki izrazi namen, da bo vložila prošnjo
za mednarodno zaščito na meji, in katere prošnja za mednarodno zaščito se
obravnava v okviru postopka na meji, letališčih in pristaniščih v skladu z
zakonom, ki ureja mednarodno zaščito, v kapaciteti na meji oziroma v bližini
meje, ne pomeni vstopa v Republiko Slovenijo.
7. člen
(obveznost posedovanja potne listine)
(1) Tujec mora za vstop, zapustitev in bivanje v
Republiki Sloveniji imeti veljavno potno listino, razen če z zakonom ali
mednarodno pogodbo ni drugače določeno.
(2) Tujci, ki so dodatno vpisani v potno listino, lahko
vstopajo v Republiko Slovenijo in zapuščajo Republiko Slovenijo samo skupaj z
osebo, v potno listino katere so vpisani. 
(3) Tujci, ki imajo skupinski potni list, lahko vstopajo
v Republiko Slovenijo in zapuščajo Republiko Slovenijo samo skupaj, pri tem pa
morajo imeti osebe, ki so vpisane v skupinski potni list, listino s
fotografijo, na podlagi katere se lahko ugotovi njihova istovetnost. Vodja
skupine mora imeti osebno potno listino. 
(4) Izjemoma se lahko dovoli zapustitev Republike
Slovenije tudi posameznemu članu skupine, če je to nujno zaradi njegovih
osebnih razlogov ali, če tako odredi pristojni organ. 
(5) Vlada Republike Slovenije lahko določi, da
državljani določenih držav lahko vstopajo in zapuščajo Republiko Slovenijo tudi
z osebno izkaznico ali drugo ustrezno listino, ki je v državi tujca predpisana
in s katero lahko dokazuje svojo istovetnost. 
(6) Brez veljavne potne listine se dovoli vstop tujcem,
ki jih je Republika Slovenija dolžna sprejeti na podlagi mednarodne pogodbe ali
v skladu s sprejetimi mednarodnimi akti. 
(7) Brez veljavne potne listine se lahko, na podlagi
mednarodne pogodbe, dovoli vstop tudi v primeru tranzita izgnanih tujcev, ki
niso državljani države, s katero je sklenjena taka pogodba.
8. člen
(dovoljenje za vstop v Republiko Slovenijo)
(1) Tujec mora za vstop v Republiko Slovenijo, poleg
veljavne potne listine iz prejšnjega člena, imeti tudi vizum ali dovoljenje za
prebivanje, ki ga je izdal pristojni organ Republike Slovenije ali pristojni
organ države pogodbenice Konvencije o izvajanju schengenskega sporazuma z dne
14. junija 1985, če ni z zakonom ali mednarodno pogodbo drugače določeno. 
(2) Seznam držav, katerih državljani za vstop v
Republiko Slovenijo potrebujejo vizum, ureja pravni red Evropske unije, ki
določa seznam tretjih držav, katerih državljani morajo pri prehodu zunanjih
meja imeti vizum in držav, katerih državljani so oproščeni te zahteve. 
9. člen
(vstop šolarjev, ki so na šolski ekskurziji)
(1) Tujec, ki je učenec ali dijak splošne izobraževalne
ustanove v drugi državi članici Evropske unije, v kateri zakonito prebiva,
lahko vstopi v Republiko Slovenijo brez vizuma, če: 
-       
potuje kot član skupine šolarjev splošne izobraževalne ustanove, ki je
na šolski ekskurziji, 
-       
skupino spremlja učitelj ustanove, ki ima seznam učencev na predpisanem
obrazcu iz aneksa k Sklepu Sveta z dne 30. 11. 1994 o skupni akciji, ki jo je
Svet sprejel na podlagi člena K.3(2)(b) Pogodbe o Evropski uniji v zvezi s
prevozom učencev iz tretjih držav, ki živijo v eni od držav članic
(94/795/JHA), ki ga je izpolnila izobraževalna ustanova, in 
-       
ima veljaven potni list ali drug dokument za vstop, določen z mednarodno
pogodbo ali sklepom Vlade Republike Slovenije, razen če gre za primer iz
drugega odstavka tega člena. 
(2) Seznam učencev iz druge alinee prejšnjega odstavka
velja tudi kot dokument za vstop v Republiko Slovenijo pod pogojem, da:
-       
ima učenec ali dijak iz seznama veljavni dokument s fotografijo, s
katerim lahko dokazuje svojo istovetnost, ali če je seznamu priložena
fotografija, ki kaže njegovo pravo podobo, in 
-       
pristojni organ druge države članice potrdi zakonitost bivanja na njenem
območju tistih učencev ali dijakov iz seznama, ki niso državljani katere od
držav članic Evropske unije, in njihovo pravico do ponovnega vstopa na njeno
ozemlje.
(3) Tujec, ki v Republiko Slovenijo vstopi v skladu z
določbami tega člena, lahko v Republiki Sloveniji biva v času trajanja šolske
ekskurzije, vendar ne dlje kot tri mesece, v primeru, da preko Republike
Slovenije potuje v tranzitu, pa pet dni.
(4) Tujcu z veljavnim dovoljenjem za prebivanje v
Republiki Sloveniji, ki je učenec ali dijak splošne izobraževalne ustanove v
Republiki Sloveniji in namerava potovati kot član skupine šolarjev na šolsko
ekskurzijo v drugo državo članico Evropske unije, ob izpolnjevanju pogojev iz
prvega odstavka tega člena, izobraževalna ustanova izpolni obrazec iz druge
alinee prvega odstavka tega člena. Na navedenem obrazcu upravna enota, na
območju katere je sedež izobraževalne ustanove, potrdi zakonitost prebivanja
tujca v Republiki Sloveniji.
10. člen
(zavrnitev vstopa v Republiko Slovenijo)
(1) Tujcu se zavrne vstop v Republiko Slovenijo iz razlogov,
določenih v Zakoniku o Schengenskih mejah. 
(2) O zavrnitvi vstopa odloča organ mejne kontrole po
postopku, urejenem v Zakoniku o schengenskih mejah. Zoper zavrnitev vstopa se
tujec lahko pritoži v osmih dneh. Pritožba se vloži pisno pri organu, ki je
odločal o zavrnitvi vstopa. O pritožbi odloča ministrstvo, pristojno za
notranje zadeve. Pritožba ne zadrži izvršitve. 
(3) Pri tujcu, ki vstopa v Republiko Slovenijo na podlagi
veljavnega dovoljenja za prebivanje ali veljavnega vizuma za dolgoročno
bivanje, se razlogi za zavrnitev vstopa, določeni v Zakoniku o schengenskih
mejah, ne ugotavljajo. Tujcu se lahko vstop v državo zavrne samo, če ne poseduje
veljavne potne listine. 
(4) Zavrnitev vstopa se označi v tujčevi potni listini in
vnese v evidenco zavrnjenih oseb na način, določen v Zakoniku o schengenskih
mejah. 
(5) Minister, pristojen za notranje zadeve, podrobneje
predpiše razloge za zavrnitev vstopa tujcu zaradi nevarnosti za javni red,
notranjo varnost Republike Slovenije ali javno zdravje ter razloge za zavrnitev
vstopa tujcu, ki ne poseduje veljavne potne listine za vstop.
10.a člen
(kompleksna kriza na področju migracij)
(1) Ministrstvo, pristojno za notranje zadeve, redno spremlja
razmere na področju migracij, predvsem na podlagi informacij državnih organov,
drugih držav članic Evropske unije in tretjih držav, institucij Evropske unije
ter mednarodnih in medvladnih organizacij, ki delujejo na področju migracij. 
(2) Če ministrstvo, pristojno za notranje zadeve, na podlagi
informacij organov in institucij iz prejšnjega odstavka oceni, da je v
Republiki Sloveniji zaradi spremenjenih razmer na področju migracij ali drugih
okoliščin iz šestega odstavka 20. člena Zakona o Vladi Republike Slovenije
(Uradni list RS, št. 24/05 – uradno prečiščeno besedilo, 109/08, 38/10 –
ZUKN, 8/12, 21/13, 47/13 – ZDU-1G, 65/14 in 55/17) nastala kompleksna kriza,
Vladi Republike Slovenije predlaga, da na podlagi osmega odstavka
20. člena Zakona o Vladi Republike Slovenije (Uradni list RS,
št. 24/05 – uradno prečiščeno besedilo, 109/08, 38/10 – ZUKN, 8/12, 21/13,
47/13 – ZDU-1G, 65/14 in 55/17) sprejme odločitev o izvajanju kriznega
upravljanja in vodenja v kompleksni krizi. 
(3) V okviru kriznega upravljanja in vodenja kompleksne krize
lahko Vlada Republike Slovenije na podlagi utemeljenega in obrazloženega
predloga ministrstva, pristojnega za notranje zadeve, predlaga Državnemu zboru
Republike Slovenije, da upoštevajoč načelo sorazmernosti in stopnjo ogroženosti
ustavno varovanih dobrin odloči o uporabi 10.b člena tega zakona, in sicer
najdlje za obdobje šestih mesecev, in določi območje izvajanja tega ukrepa.
Državni zbor Republike Slovenije lahko na predlog Vlade Republike Slovenije po
istem postopku podaljša uporabo 10.b člena tega zakona, vsakič za največ šest
mesecev, če za to še vedno obstajajo razlogi. Državni zbor Republike Slovenije
sprejme odločitev z večino glasov vseh poslancev. 
(4) V predlogu iz prejšnjega odstavka ministrstvo, pristojno
za notranje zadeve, pripravi oceno razmer zaradi nastale kompleksne krize iz
drugega odstavka tega člena ter vpliv na stopnjo ogroženosti ustavno varovanih
temeljnih družbenih vrednot, navedenih v šestem odstavku 20. člena Zakona
o Vladi Republike Slovenije (Uradni list RS, št. 24/05 – uradno prečiščeno
besedilo, 109/08, 38/10 – ZUKN, 8/12, 21/13, 47/13 – ZDU-1G, 65/14 in 55/17),
zlasti glede učinkovitega delovanja pravne in socialne države, zagotavljanja
javnega reda in miru, učinkovitega delovanja gospodarstva, zaščite zdravja in
življenja prebivalstva ter stopnje varnosti. Pri oceni upošteva razmere v
državah, iz katerih tujci nameravajo vstopiti ali so vstopili v Republiko
Slovenijo, in stanje na področju migracij v državah v regiji, število
nezakonito prebivajočih tujcev in tujcev z odločbo o dovolitvi zadrževanja v
Republiki Sloveniji, število prosilcev za mednarodno zaščito in oseb s priznano
mednarodno zaščito v Republiki Sloveniji, nastanitvene in integracijske zmožnosti
Republike Slovenije za vse omenjene kategorije tujcev, možnost izvajanja
zakona, ki ureja mednarodno zaščito, in druge dejavnike, ki bi lahko vplivali
na ogroženost ustavno varovanih temeljnih družbenih vrednot. 
(5) Vlada Republike Slovenije o izvajanju 10.b člena tega
zakona mesečno poroča Državnemu zboru Republike Slovenije. Takoj ko prenehajo
razlogi iz drugega odstavka tega člena in izvajanje 10.b člena tega zakona ni
več potrebno, ministrstvo, pristojno za notranje zadeve, Vladi Republike Slovenije
predlaga, da Državnemu zboru Republike Slovenije predlaga, da odloči o
predčasnem prenehanju uporabe 10.b člena tega zakona. Državni zbor
Republike Slovenije sprejme odločitev z večino glasov vseh poslancev. 
(6) O razlogih, uporabi in prenehanju uporabe 10.b člena tega
zakona Vlada Republike Slovenije obvesti generalnega sekretarja Sveta Evrope,
generalnega sekretarja Organizacije združenih narodov, visokega komisarja
Združenih narodov za begunce in Evropsko komisijo.
10.b člen
(ukrepanje v kompleksni krizi na področju migracij)
(1) Če Državni zbor Republike Slovenije sprejme odločitev iz
tretjega odstavka prejšnjega člena, policija tujcu, ki ne izpolnjuje pogojev za
vstop, ne dovoli vstopa, tujca, ki je po uveljavitvi te odločitve nezakonito
vstopil v Republiko Slovenijo in se na območju, na katerem se izvaja ta člen,
nahaja nezakonito, pa privede do državne meje in ga napoti v državo, iz katere
je nezakonito vstopil. 
(2) Če tujec, ki poskuša nezakonito vstopiti na mejnem
prehodu ali je že nezakonito vstopil na ozemlje Republike Slovenije iz sosednje
države in se nahaja na območju, na katerem se ta člen izvaja po uveljavitvi
odločitve Državnega zbora Republike Slovenije iz tretjega odstavka prejšnjega
člena, izrazi namero podati prošnjo za mednarodno zaščito, policija ugotavlja
identiteto tujca v skladu z zakonom, ki ureja naloge in pooblastila policije,
in ne glede na določbe zakona, ki urejajo mednarodno zaščito, preveri ali: 
-       
je bilo ugotovljeno, da v sosednji državi, iz katere je tujec vstopil,
obstajajo sistemske pomanjkljivosti v zvezi s postopkom mednarodne zaščite in
pogoji za sprejem prosilcev, ki bi lahko povzročile nevarnost mučenja,
nečloveškega ali poniževalnega ravnanja; 
-       
je tujec v postopku individualno, verjetno in tehtno izkazal, da njemu
osebno v sosednji državi grozi resnična nevarnost mučenja, nečloveškega ali
poniževalnega ravnanja in da iz utemeljenih razlogov v tej državi ni mogel
zaprositi za mednarodno zaščito; 
-       
individualno zdravstveno stanje tujca ali njegovega družinskega člana
očitno onemogoča napotitev v sosednjo državo; 
-       
gre po videzu, obnašanju ali drugih okoliščinah za mladoletnika brez
spremstva. 
(3) Če policija po izvedenem postopku ugotovi, da v primeru
tujca iz prejšnjega odstavka niso podane okoliščine iz prejšnjega odstavka,
policija namero podati prošnjo za mednarodno zaščito s sklepom zavrže. Zoper
sklep je dovoljena pritožba, ki ne zadrži izvršitve. O pritožbi odloča
ministrstvo, pristojno za notranje zadeve. V primeru obstoja ene izmed
okoliščin iz prejšnjega odstavka tujcu dovoli vložitev prošnje za mednarodno
zaščito in ravna skladno z določbami zakona, ki ureja mednarodno zaščito, ki
urejajo predhodni postopek. 
(4) Na podlagi izvršljivega sklepa iz prejšnjega odstavka
policija tujca privede do državne meje in ga napoti v sosednjo varno državo, iz
katere je tujec vstopil. Če sosednja varna država, iz katere je tujec vstopil,
tujca ne sprejme na ozemlje, se sklep razveljavi, tujca pa obravnava v skladu z
določbami zakona, ki ureja mednarodno zaščito. 
(5) Po uveljavitvi odločitve Državnega zbora Republike
Slovenije iz tretjega odstavka prejšnjega člena policija pri obravnavi oseb iz
tega člena opusti izvajanje postopkov o prekršku za prekrške po zakonu, ki
ureja nadzor državne meje in tem zakonu.
11. člen
(mejna kontrola)
(1) Tujci se morajo pri vstopu v Republiko Slovenijo in
zapustitvi Republike Slovenije na zunanji meji podrediti mejni kontroli. 
(2) Mejna kontrola tujcev, ki vstopajo v Republiko
Slovenijo, obsega poleg osebne kontrole, kontrole prevoznega sredstva in
kontrole stvari po zakonu, s katerim se ureja nadzor državne meje, tudi
preveritev, ali obstajajo razlogi za zavrnitev vstopa v Republiko Slovenijo po
prejšnjem členu. 
(3) Mejna kontrola tujcev, ki izstopajo iz Republike
Slovenije, obsega zlasti kontrolo, ki je nujna zaradi javnega reda, notranje
varnosti ali mednarodnih odnosov Republike Slovenije ter preveritev, ali
obstajajo razlogi, zaradi katerih se tujcu ne dovoli zapustiti Republiko
Slovenijo.
12. člen
(nedovoljen vstop v Republiko Slovenijo)
Za nedovoljen vstop tujca v Republiko Slovenijo se šteje, če:
-       
se izogne mejni kontroli na mejnem prehodu, ko ta obratuje; 
-       
se izogne mejni kontroli izven območja mejnega prehoda ali na mejnem
prehodu, ko ta ne obratuje; 
-       
pri vstopu v Republiko Slovenijo uporabi tuje, ponarejene ali kako drugače
spremenjene potne in druge listine, ki so potrebne za vstop, ali organom mejne
kontrole navede lažne podatke ali namenoma zamolči podatke o spremenjenem
osebnem imenu oziroma izdani novi listini v času razpisanega veljavnega ukrepa
v Schengenskem informacijskem sistemu ali nacionalnih evidencah;
-       
vstopi v Republiko Slovenijo na notranji meji v nasprotju s 7. in 8.
členom tega zakona;
-       
vstopi v Republiko Slovenijo na notranji meji, čeprav še ni potekel čas,
za katerega mu je prepovedan vstop v državo.
13. člen
(zapustitev Republike Slovenije)
(1) Tujci svobodno zapuščajo Republiko Slovenijo v
skladu z zakonom.
(2) Tujcu se ne dovoli izstop iz Republike Slovenije, če
je zoper njega uveden kazenski postopek, postopek za prekršek ali kakšen drug
postopek, v katerem je potrebna njegova navzočnost, in to zahteva organ, ki
vodi postopek.
14. člen
(dovoljen čas bivanja tujca)
(1) Tujec lahko vstopi v Republiko Slovenijo in biva v
Republiki Sloveniji toliko časa, kolikor mu je dovoljeno z vizumom, dovoljenjem
za prebivanje, sklepom Vlade Republike Slovenije, zakonom ali mednarodno
pogodbo. 
(2) Tujec, ki na podlagi pravnega reda Evropske unije ali
mednarodne pogodbe ali sklepa Vlade Republike Slovenije za vstop v Republiko
Slovenijo in bivanje ne potrebuje vizuma, lahko v Republiko Slovenijo vstopa in
v njej biva največ 90 dni v katerem koli obdobju 180 dni, kar zajema vsak dan
bivanja v zadnjem 180-dnevnem obdobju. 
(3) Tujec, ki lahko brez vizuma biva in se giblje na območju
držav pogodbenic Konvencije o izvajanju schengenskega sporazuma z dne
14. junija 1985, lahko v Republiko Slovenijo vstopi in v njej ostane
največ toliko časa, da skupna dolžina bivanja v vseh državah pogodbenicah ne
preseže 90 dni v katerem koli obdobju 180 dni, kar zajema vsak dan bivanja v zadnjem
180-dnevnem obdobju. 
(4) Tujec, ki ima veljaven vizum za kratkoročno bivanje ali
vizum za dolgoročno bivanje, izdan s strani druge države pogodbenice Konvencije
o izvajanju schengenskega sporazuma z dne 14. junija 1985 ali veljavno
dovoljenje za prebivanje, izdano s strani druge države pogodbenice, lahko v
Republiko Slovenijo vstopi in v njej ostane na podlagi veljavnega vizuma
oziroma dovoljenja za prebivanje največ toliko časa, da skupna dolžina bivanja
v vseh državah pogodbenicah, razen v državi, ki je vizum ali dovoljenje za
prebivanje izdala, ne preseže 90 dni v katerem koli obdobju 180 dni, kar zajema
vsak dan bivanja v zadnjem 180-dnevnem obdobju, oziroma do poteka veljavnosti
vizuma ali dovoljenja za prebivanje, če je ta krajša.
(5) Ne glede na določbi druge in tretje alineje
60. člena tega zakona lahko tujec, ki za vstop v Republiko Slovenijo ne
potrebuje vizuma, ostane in biva v Republiki Sloveniji največ 90 dni po
prenehanju dovoljenja za prebivanje ali vizuma za dolgoročno bivanje, razen če
mora na podlagi odločitve pristojnega organa zapustiti Republiko Slovenijo.
(6) Rezident za daljši čas in njegovi družinski člani, ki
imajo v drugi državi članici Evropske unije dovoljenje za prebivanje, lahko v
Republiki Sloveniji ostanejo 90 dni od dneva vstopa v Republiko Slovenijo
oziroma do poteka veljavnosti dovoljenja, če je ta krajša. 
(7) Tujec mora zapustiti Republiko Slovenijo pred potekom
dovoljenega časa bivanja v Republiki Sloveniji, če tako odloči pristojni organ.
15. člen
(pomoč tujcu pri vstopu, tranzitu ali prebivanju)
Posameznik ne sme ravnati tako, da s svojimi ravnanji omogoči
ali pomaga, da tujec nezakonito vstopi, potuje v tranzitu ali prebiva na
ozemlju Republike Slovenije.
16. člen
(obveznost prevoznikov)
(1) Prevoznik lahko pripelje tujca na zunanjo mejo po
kopenski, zračni ali vodni poti samo, če ima tujec ustrezno potno listino in
dovoljenje za vstop, če to dovoljenje kot državljan določene države potrebuje.
(2) Če je tujcu zavrnjen vstop v Republiko Slovenijo, ga
je dolžan prevoznik, ki ga je po zračni, kopenski ali vodni poti pripeljal na
zunanjo mejo, na zahtevo organa mejne kontrole vrniti v državo, iz katere ga je
pripeljal, ali v državo, ki je izdala potno listino, s katero je tujec potoval,
ali v katerokoli drugo državo, ki ga je pripravljena sprejeti.
(3) Kadar prevoznik tujca ne more odpeljati iz Republike
Slovenije v skladu s prejšnjim odstavkom, mora na svoje stroške nemudoma
poiskati drugega prevoznika, da to stori.
(4) Prevoznik, ki je pripeljal tujca na zunanjo mejo v
nasprotju s prvim odstavkom tega člena, mora kriti stroške nastanitve tujca in
njegove odstranitve. Po vrnitvi ali odstranitvi tujca iz Republike Slovenije,
višino stroškov nastanitve tujca in njegove odstranitve, ki jih je dolžan
plačati prevoznik, določi policija s sklepom, zoper katerega se prevoznik lahko
pritoži v osmih dneh od prejema. O pritožbi odloča ministrstvo, pristojno za
notranje zadeve.
(5) Obveznost iz drugega, tretjega in četrtega odstavka
tega člena velja tudi za prevoznika, ki po zračni, kopenski ali vodni poti
pripelje na zunanjo mejo tujca, ki potuje v tranzitu in katerega isti ali drug
prevoznik ne sprejme v nadaljnje potovanje, ali mu je bil zavrnjen vstop v
državo, v katero potuje, in je bil vrnjen v Republiko Slovenijo.
III. POGLAVJE
VIZUMI
17. člen
(vizumi in vrste vizumov)
(1) Vizum je dovoljenje, ki ga izda pristojni organ
tujcu, na podlagi katerega lahko, če ni razlogov za zavrnitev vstopa tujcu,
vstopi v državo in v njej biva toliko časa, kolikor je dovoljeno z vizumom, ali
s katerim se mu omogoči tranzit preko državnega ozemlja, če izpolnjuje za
tranzit določene pogoje.
(2) Vrste vizumov so:
-       
letališko tranzitni vizum (vizum A),
-       
vizum za kratkoročno bivanje (vizum C), 
-       
vizum za dolgoročno bivanje (vizum D).
(3) Pogoje in postopek za izdajo vizuma za kratkoročno
bivanje in letališko tranzitnega vizuma določa Vizumski zakonik.
18. člen
(pristojni organ za izdajo in podaljšanje veljavnosti
vizumov)
(1) Vizume izdajajo diplomatska predstavništva in
konzulati Republike Slovenije v tujini in v primerih, določenih v drugem
odstavku 20. člena tega zakona, ministrstvo, pristojno za zunanje zadeve. 
(2) V primerih, določenih v Vizumskem zakoniku, lahko
vizum za kratkoročno bivanje in letališko tranzitni vizum izda tudi organ mejne
kontrole Republike Slovenije ali diplomatsko predstavništvo oziroma konzulat
druge države pogodbenice Konvencije o izvajanju schengenskega sporazuma z dne
14. junija 1985, s katerim ministrstvo, pristojno za zunanje zadeve, sklene
dogovor o zastopanju v vizumskem poslovanju.
(3) Minister, pristojen za notranje zadeve, določi mejne
prehode, na katerih organi mejne kontrole lahko izdajo vizume iz prejšnjega
odstavka.
(4) V primerih in na način, določen v Vizumskem
zakoniku, lahko veljavnost vizuma za kratkoročno bivanje podaljša ministrstvo,
pristojno za zunanje zadeve.
19. člen
(vizum za dolgoročno bivanje)
(1) Vizum za dolgoročno bivanje se izda za čas
nameravanega bivanja tujca v Republiki Sloveniji, ki je daljše od 90 dni,
vendar najdlje za eno leto. Vizum za dolgoročno bivanje mora tujec pridobiti
pred vstopom v Republiko Slovenijo, razen če ta zakon ne določa drugače.
(2) Vizum za dolgoročno bivanje se lahko tujcu v primeru iz
četrte alineje prvega odstavka 28. člena tega zakona izda za čas
nameravanega bivanja tujca v Republiki Sloveniji, ki je krajše od 90 dni.
(3) Vizum za dolgoročno bivanje tujcu dovoljuje vstop in
bivanje v Republiki Sloveniji ves čas veljavnosti vizuma.
20. člen
(izdaja vizuma za dolgoročno bivanje)
(1) Vizum za dolgoročno bivanje se lahko izda tujcu: 
-       
ki je družinski član državljana EU in tujcu, ki je družinski član
slovenskega državljana in namerava v Republiki Sloveniji prebivati zaradi
združitve družine z državljanom EU oziroma s slovenskim državljanom, če za
vstop v Republiko Slovenijo potrebuje vizum; 
-       
ki je imetnik diplomatskega ali službenega potnega lista in ki namerava
v Republiki Sloveniji prebivati zaradi opravljanja mandata v diplomatskem
predstavništvu ali konzulatu druge države oziroma mednarodni organizaciji, ki
ima sedež v Republiki Sloveniji in njegovim družinskim članom, kot jih določa
47. člen tega zakona, razen če je z mednarodnim sporazumom določeno drugače; 
-       
zaradi udeležbe ali sodelovanja na tečaju ali drugih podobnih oblikah
izobraževanja ali izpopolnjevanja, zaradi katerih tujec ne potrebuje dovoljenja
za prebivanje zaradi študija, če tečaj ali druge podobne oblike izobraževanja
ali izpopolnjevanja trajajo najmanj 20 ur mesečno in če predloži potrdilo o
sprejemu na tečaj ali druge podobne oblike izobraževanja ter potrdilo o
plačilu, če so tečaj ali druge podobne oblike izobraževanja, plačljive; 
-       
zaradi obstoja gospodarskega interesa za Republiko Slovenijo, ki ga
tujec izkaže z mnenjem pristojnega ministrstva; 
-       
ki je visokošolski učitelj, visokošolski sodelavec ali raziskovalec
zaradi obstoja interesa Republike Slovenije na področju izobraževanja ali
znanosti, ki ga tujec izkaže z mnenjem pristojnega ministrstva; 
-       
ki je umetnik ali kulturni delavec, zaradi obstoja interesa Republike
Slovenije na področju kulture, ki ga tujec izkaže z mnenjem pristojnega
ministrstva; 
-       
ki je športni trener, poklicni športnik ali zasebni športni delavec in
ki ima sklenjeno pogodbo o treniranju, pogodbo o zaposlitvi ali pogodbo o delu
s klubom ali športno organizacijo s sedežem v Republiki Sloveniji; 
-       
je kot poročevalec za tuje medije ali kot tuj dopisnik akreditiran v
Republiki Sloveniji; 
-       
ki bo v Republiki Sloveniji opravljal duhovniški poklic ali redovniško
dejavnost v okviru registrirane verske skupnosti in tujcu, ki bo organiziral
oziroma vodil karitativno in humanitarno dejavnost v okviru priznane
humanitarne organizacije ali registrirane verske skupnosti. 
(2) Ne glede na prejšnji odstavek, se vizum za dolgoročno
bivanje lahko izda tudi tujcu, ki že biva v Republiki Sloveniji in ki za vstop v
Republiko Slovenijo ni potreboval vizuma, dovoljen čas bivanja v Republiki
Sloveniji iz drugega odstavka 14. člena tega zakona pa mora podaljšati, zaradi:
-       
nujnega bolnišničnega zdravljenja; 
-       
smrti ali hujše bolezni družinskega člana, ki prebiva v Republiki
Sloveniji; 
-       
naravne nesreče; 
-       
nujnega podaljšanja poslovnega obiska, ki je posledica nepredvidljivih
okoliščin, da se prepreči nastanek večje gospodarske škode ali da se preprečijo
škodljive posledice za okolje; 
-       
nujne udeležbe v postopku pred državnim organom Republike Slovenije. 
(3) Prošnjo za izdajo vizuma za dolgoročno bivanje iz
prejšnjega odstavka mora tujec vložiti pred potekom dovoljenega 90 dnevnega
bivanja v Republiki Sloveniji pri ministrstvu, pristojnemu za zunanje zadeve. 
(4) Minister, pristojen za gospodarski razvoj in tehnologijo,
izda pravilnik, s katerim predpiše kriterije za ugotavljanje obstoja
gospodarskega interesa iz četrte alinee prvega odstavka tega člena.
21. člen
(sodelovanje s policijo)
(1) V primeru, da je za tujca ali njegovega garanta
vpisan ukrep v schengenskem informacijskem sistemu, razen ukrepa zavrnitve
vstopa, ali ukrep v evidencah policije, mora diplomatsko predstavništvo ali
konzulat, ki obravnava prošnjo za izdajo vizuma, policiji posredovati zahtevek
za izdajo mnenja za izdajo vizuma. Diplomatsko predstavništvo ali konzulat
lahko policiji posreduje zahtevek tudi v primeru, ko za tujca ali njegovega
garanta v schengenskem informacijskem sistemu ali v evidencah policije ni
vpisanega ukrepa, če oceni, da bi to prispevalo k razjasnitvi okoliščin.
Zahtevki in mnenja se posredujejo elektronsko ali v pisni obliki.
(2) Policija poda mnenje najkasneje v 15 dneh po prejemu
zahtevka. Če v navedenem roku policija mnenja ne poda, se šteje, da se strinja
z izdajo vizuma. 
22. člen
(postopek in pogoji za izdajo vizuma za dolgoročno bivanje)
(1) Vizum za dolgoročno bivanje se izda na prošnjo
tujca. Prošnja se lahko vloži največ tri mesece pred nameravanim prihodom tujca
v Republiko Slovenijo pri pristojnem organu iz 18. člena tega zakona. Obrazec
prošnje za izdajo vizuma za dolgoročno bivanje določi minister, pristojen za
zunanje zadeve. 
(2) Tujec, ki želi vstopiti in bivati v Republiki
Sloveniji z vizumom za dolgoročno bivanje, mora imeti veljavno potno listino,
katere veljavnost je najmanj tri mesece daljša od nameravanega bivanja v
Republiki Sloveniji, potovalno zdravstveno zavarovanje, zadostna sredstva za
preživljanje, in mora izkazati enega od namenov iz 20. člena tega zakona,
zaradi katerih se vizum za dolgoročno bivanje lahko izda. 
(3) Vlagatelj mora prošnji za izdajo vizuma za
dolgoročno bivanje priložiti veljavno potno listino in kopijo takšne listine
ter druga dokazila in listine o izpolnjevanju pogojev iz prejšnjega odstavka in
plačati upravno takso za izdajo vizuma za dolgoročno bivanje. Prošnja za izdajo
vizuma za dolgoročno bivanje, za katero upravna taksa ni bila plačana, se s
sklepom zavrže. Družinski član državljana EU in družinski član slovenskega
državljana iz prve alinee prvega odstavka 20. člena tega zakona v postopku
izdaje vizuma za dolgoročno bivanje ne plača upravne takse.
(4) Odločba o zavrnitvi izdaje vizuma za dolgoročno
bivanje, sklep o ustavitvi postopka in sklep o zavrženju prošnje, izdan v postopku
izdaje vizuma za dolgoročno bivanje, se izdajo na obrazcu, ki ga določi
minister, pristojen za zunanje zadeve. 
(5) Izdani vizum za dolgoročno bivanje se vroči osebno
tujcu pri pristojnem organu. 
(6) Odločba o zavrnitvi izdaje vizuma, sklep o ustavitvi
postopka in sklep o zavrženju prošnje, izdan v postopku izdaje vizuma, se vroči
tujcu osebno pri diplomatskem predstavništvu ali konzulatu ali po pošti v
skladu s predpisi države, v kateri je diplomatsko predstavništvo ali konzulat
Republike Slovenije, ki urejajo poštne storitve, in sicer na način, ki omogoča
potrditev prejema. Če vročitve na takšen način ni mogoče opraviti, se odločba
ali sklep objavi na oglasni deski diplomatskega predstavništva ali konzulata
Republike Slovenije in na enotnem državnem portalu e-uprava v skladu z
določbami zakona, ki ureja splošni upravni postopek. 
23. člen
(potovalno zdravstveno zavarovanje)
(1) Tujec, ki prosi za izdajo vizuma za dolgoročno
bivanje, mora dokazati, da ima za čas veljavnosti vizuma sklenjeno ustrezno potovalno
zdravstveno zavarovanje, ki krije stroške, ki bi lahko nastali zaradi
zdravstvenih razlogov ter nujne medicinske pomoči in nujnega bolnišničnega
zdravljenja.
(2) Zavarovalna vsota, za katero tujec sklene
zavarovanje, ne sme biti nižja od 30.000 eurov.
(3) Tujec sklene potovalno zdravstveno zavarovanje
praviloma v državi, kjer prebiva. Če sklenitev potovalnega zdravstvenega
zavarovanja v državi tujčevega prebivanja ni mogoča, ga lahko sklene v
katerikoli drugi državi, kjer je sklenitev zavarovanja iz prvega odstavka tega
člena mogoča, lahko pa zanj potovalno zdravstveno zavarovanje sklene tudi
garant ali druga pravna ali fizična oseba v Republiki Sloveniji. 
(4) Predložitve dokazila o zavarovanju so oproščeni
imetniki diplomatskih ali službenih potnih listin in tujci, ki za izdajo vizuma
zaprosijo na meji.
24. člen
(garant, garantno in povabilno pismo)
(1) Garant, ki tujca vabi na zasebni ali poslovni obisk,
mora tujcu napisati garantno pismo.
(2) Garant z garantnim pismom jamči, da bo tujcu
zagotovil nastanitev oziroma kril stroške bivanja v Republiki Sloveniji in
stroške vrnitve v matično državo. Garant tudi jamči, da bo kril morebitne
stroške nastanitve tujca v centru za tujce (v nadaljnjem besedilu: center) ali
v azilnem domu ter morebitne stroške odstranitve tujca iz države.
(3) Garant mora garantno pismo evidentirati pri upravni
enoti, ki podatke vnese v evidenco overitev garantnih pisem.
(4) V postopku izdaje vizuma mora uradna oseba
pristojnega organa po uradni dolžnosti pridobiti podatke, ki se nanašajo na
verodostojnost garanta ter njegovo sposobnost kriti stroške in zagotoviti
nastanitev, o katerih se vodi uradna evidenca. Sposobnost kritja stroškov se v
primeru, ko je garant fizična oseba, lahko ugotavlja tudi na podlagi podatkov
iz evidenc, ki jih vodi davčni organ o dohodkih skladno z zakonom, ki ureja
dohodnino, ki niso oproščeni plačila dohodnine, o davku in obveznih prispevkih
za socialno varnost ter normiranih oziroma dejanskih stroških, ki se nanašajo
na te dohodke in o vzdrževanih družinskih članih ter so označeni kot davčna
tajnost. Uradna oseba, ki vodi postopek izdaje vizuma, mora pridobljene
podatke, ki so davčna tajnost, varovati v skladu z zakonom, ki ureja davčni
postopek. Uradna oseba v diplomatskem predstavništvu ali konzulatu mora po
uradni dolžnosti pridobiti tudi podatke o vabljenih osebah, ki se nanašajo na
njihovo verodostojnost oziroma podatke, da te osebe ne predstavljajo grožnje za
javni red, varnost, javno zdravje ali mednarodne odnose Republike Slovenije.
(5) Garantno pismo mora vsebovati izjavo garanta iz
drugega odstavka tega člena ter za potrebe odločanja o izdaji vizuma in
ugotavljanja kršitev postopka podatke o tujcu in garantu ter druge podatke,
potrebne za odločanje. Če je garant fizična oseba, mora garantno pismo, poleg
izjave garanta iz drugega odstavka tega člena, vsebovati naslednje podatke: ime
in priimek garanta, datum rojstva garanta, EMŠO garanta, državljanstvo garanta,
telefonsko številko garanta, naslov, na katerem garant biva, ime in priimek
tujca, datum rojstva tujca, državljanstvo tujca, razmerje tujca do garanta,
obdobje, za katerega garant vabi tujca v državo, in naslov, na katerem bo tujec
bival med bivanjem v državi. Kadar je garant pravna oseba ali samostojni
podjetnik posameznik, mora garantno pismo, poleg izjave garanta iz drugega
odstavka tega člena, vsebovati naslednje podatke: firma oziroma ime in sedež
pravne osebe ali samostojnega podjetnika posameznika, matično številko
podjetja, ime in priimek zakonitega zastopnika, telefonsko številko zakonitega
zastopnika, ime in priimek morebitnega pooblaščenca zakonitega zastopnika,
številko potrdila o overitvi pooblastila, ime in priimek tujca, datum rojstva
tujca, državljanstvo tujca, razlog, zaradi katerega pravna oseba ali samostojni
podjetnik posameznik vabi tujca na poslovni obisk, firma oziroma ime in sedež
pravne osebe, kjer je tujec zaposlen, in način vzpostavitve prvega poslovnega
stika s tujcem. 
(6) V primeru, da je garant tujec, ki v Sloveniji
prebiva na podlagi dovoljenja za začasno prebivanje ali potrdila o prijavi
prebivanja, mora biti njegovo dovoljenje za prebivanje oziroma potrdilo o
prijavi prebivanja veljavno še najmanj tri mesece po izteku veljavnosti vizuma,
ki se izda tujcu, za katerega jamči.
(7) Obrazec garantnega pisma določi minister, pristojen
za zunanje zadeve.
(8) Podrobnejšo opredelitev podatkov o dohodkih iz
četrtega odstavka tega člena, ki jih zagotavlja davčni organ ter način
ugotavljanja izpolnjevanja pogoja zadostnih sredstev za preživljanje, določi
minister, pristojen za zunanje zadeve, v soglasju z ministrom, pristojnim za
finance.
(9) Določbe prejšnjih odstavkov se ne uporabljajo za tujca,
ki v vizumskem postopku dokaže, da ima zadostna sredstva za preživetje, tako za
čas nameravanega bivanja kot tudi za vrnitev v svojo matično državo ali državo
stalnega prebivališča, ali če dokaže, da je sposoben zakonito pridobiti
navedena sredstva, kot je določeno v točki c) prvega odstavka in v tretjem
odstavku 5. člena Zakonika o schengenskih mejah. 
(10) Tujec iz prejšnjega odstavka v vizumskem postopku
predloži povabilno pismo, ki mora vsebovati izjavo gostitelja, da bo kril
morebitne stroške nastanitve tujca v centru za tujce ali azilnem domu in
morebitne stroške odstranitve tujca iz države. Povabilno pismo mora za potrebe
odločanja o izdaji vizuma in ugotavljanja kršitev postopka vsebovati tudi
podatke o tujcu in gostitelju ter druge podatke, potrebne za odločanje. Če je
gostitelj fizična oseba, mora povabilno pismo, poleg izjave gostitelja iz
prvega stavka tega odstavka, vsebovati naslednje podatke: ime in priimek
gostitelja, datum rojstva gostitelja, EMŠO gostitelja, državljanstvo
gostitelja, telefonsko številko gostitelja, naslov, na katerem gostitelj biva,
ime in priimek tujca, datum rojstva tujca, državljanstvo tujca, razmerje tujca
do gostitelja, obdobje, za katero gostitelj vabi tujca v državo, in naslov, na
katerem bo tujec bival v državi. Kadar je gostitelj pravna oseba, posameznik,
ki samostojno opravlja dejavnost, ali samostojni podjetnik posameznik, mora
povabilno pismo, poleg izjave gostitelja iz prvega stavka tega odstavka,
vsebovati naslednje podatke: firmo oziroma ime in sedež pravne osebe,
posameznika, ki samostojno opravlja dejavnost, ali samostojnega podjetnika
posameznika, matično številko podjetja, ime in priimek zakonitega zastopnika,
telefonsko številko zakonitega zastopnika, ime in priimek morebitnega
pooblaščenca zakonitega zastopnika, številko potrdila o overitvi pooblastila,
ime in priimek tujca, datum rojstva tujca, državljanstvo tujca, razlog, zaradi
katerega pravna oseba, posameznik, ki samostojno opravlja dejavnost ali
samostojni podjetnik posameznik vabi tujca na poslovni obisk, firmo oziroma ime
in sedež pravne osebe, kjer je tujec zaposlen, in način vzpostavitve prvega
poslovnega stika s tujcem.
25. člen
(sredstva za preživljanje za izdajo vizuma za dolgoročno
bivanje)
(1) Tujec, ki prosi za izdajo vizuma za dolgoročno
bivanje, mora imeti zagotovljena sredstva mesečno najmanj v višini, kolikor
znaša osnovni znesek minimalnega dohodka v Republiki Sloveniji. 
(2) Za izdajo vizuma za dolgoročno bivanje lahko tujec
izpolnjevanje pogoja zadostnih sredstev za preživljanje dokazuje s sredstvi, ki
si jih zagotavlja sam z delom, pravicami iz dela ali zavarovanja, dohodki iz
premoženja, dohodki iz kapitala in iz drugih virov ali s pomočjo tistih, ki so
ga dolžni preživljati, s štipendijo ali sredstvi na računu, odprtem pri banki
ali hranilnici v Republiki Sloveniji ali tujini.
26. člen
(zavrnitev izdaje vizuma za dolgoročno bivanje)
(1) Vizum za dolgoročno bivanje se tujcu ne izda, če: 
-       
niso izpolnjeni pogoji iz drugega odstavka 22. člena tega zakona; 
-       
obstajajo razlogi za domnevo, da tujec ne bo bival na ozemlju Republike
Slovenije; 
-       
je tujcu izrečen ukrep prepovedi vstopa v državo; 
-       
se na vabilo pristojnega organa pri njem ne zglasi osebno; 
-       
obstajajo razlogi za domnevo, da tujec po izteku veljavnosti vizuma za
dolgoročno bivanje ne bo prostovoljno zapustil Republike Slovenije; 
-       
obstajajo razlogi za sum, da utegne pomeniti nevarnost za javni red in
varnost ali mednarodne odnose Republike Slovenije ali obstaja sum, da bo
njegovo prebivanje v državi povezano z izvajanjem terorističnih ali drugih
nasilnih dejanj, nezakonitimi obveščevalnimi dejavnostmi, proizvodnjo ali
prometom z drogami ali izvrševanjem drugih kaznivih dejanj; 
-       
obstajajo razlogi za domnevo, da se tujec ne bo podrejal pravnemu redu
Republike Slovenije; 
-       
obstajajo resni razlogi za domnevo, da utegne biti tujec v času svojega
bivanja v Republiki Sloveniji žrtev trgovine z ljudmi; 
-       
se v postopku izdaje vizuma za dolgoročno bivanje ugotovi, da prihaja z
območij, kjer razsajajo nalezljive bolezni z možnostjo epidemije, navedene v
mednarodnih zdravstvenih pravilih Svetovne zdravstvene organizacije, ali z
območij, kjer razsajajo nalezljive bolezni, ki bi lahko ogrozile zdravje ljudi
in za katere je v skladu z zakonom, ki ureja nalezljive bolezni, treba sprejeti
predpisane ukrepe; 
-       
se v postopku izdaje vizuma za dolgoročno bivanje ugotovi, da je bila
tujcu v zadnjih šestih mesecih pred vložitvijo prošnje za izdajo vizuma za
dolgoročno bivanje zavrnjena izdaja vizuma ali dovoljenja za prebivanje ali mu
je bil vizum ali dovoljenje za prebivanje razveljavljeno zaradi nevarnosti za
javni red, varnost ali mednarodne odnose Republike Slovenije ali drugih držav
članic EU ali EGP ali zaradi suma, da bo njegovo prebivanje v Republiki
Sloveniji ali drugi državi članici EU ali EGP povezano z izvajanjem
terorističnih ali drugih nasilnih dejanj, nezakonitimi obveščevalnimi
dejavnostmi, proizvodnjo ali prometom z drogami ali izvrševanjem drugih
kaznivih dejanj; 
-       
je podano negativno mnenje policije; 
-       
je očitno, da je bila zakonska zveza, partnerska skupnost oziroma
partnerska zveza sklenjena ali registrirana predvsem z namenom pridobitve
vizuma za dolgoročno bivanje;
-       
 tujec dejansko že živi v Republiki Sloveniji, razen v primerih iz
drugega odstavka 20. člena tega zakona;
-       
se ugotovi, da je bilo katero od dokazil o izpolnjevanju pogojev za
izdajo vizuma za dolgoročno bivanje prirejeno ali ponarejeno;
-       
je tujec namenoma navedel napačne podatke o svoji istovetnosti ali druge
netočne podatke ali je namenoma prikril okoliščine, ki so pomembne za izdajo
vizuma za dolgoročno bivanje.
(2) Pristojni organ obstoj razlogov za zavrnitev izdaje
vizuma za dolgoročno bivanje iz šeste in sedme alinee prejšnjega odstavka
ugotavlja tudi na podlagi podatkov iz kazenske evidence, evidence pravnomočnih
sodb oziroma sklepov o prekrških, ki jo v Republiki Sloveniji vodi ministrstvo,
pristojno za pravosodje, evidenc o pravnomočnih odločbah o prekrških, ki jih
vodijo prekrškovni organi ter podatkov o vloženih pravnomočnih obtožnicah in
izdanih nepravnomočnih sodbah, ki jih vodi pristojno sodišče. Podatke iz
navedenih evidenc pristojni organ pridobi po uradni dolžnosti. 
(3) Pristojni organ obstoj razlogov za zavrnitev izdaje
vizuma za dolgoročno bivanje iz šeste in sedme alinee prvega odstavka tega
člena lahko ugotavlja tudi na podlagi prejetih podatkov pridobljenih iz uradnih
evidenc ali javnih listin drugih držav, ki jih posreduje diplomatsko
predstavništvo ali konzulat Republike Slovenije ali diplomatsko predstavništvo
ali konzulat druge države. 
27. člen
(vsebina in oblika vizuma)
(1) Vizum mora vsebovati podatke o: 
-       
državi, ki je vizum izdala,
-       
vrsti vizuma, 
-       
roku veljavnosti, 
-       
ozemeljski veljavnosti vizuma,
-       
trajanju dovoljenega bivanja, 
-       
številu dovoljenih vstopov, 
-       
priimku in imenu osebe, ki ji je vizum izdan, 
-       
številki potne listine imetnika vizuma,
-       
kraju in datumu izdaje vizuma,
-       
fotografijo, ki kaže pravo podobo osebe, ki ji je vizum izdan. 
(2) Vizum se izda v obliki nalepke, ki se pritrdi v
potno listino. 
(3) Minister, pristojen za zunanje zadeve, v soglasju z
ministrom, pristojnim za notranje zadeve, izda pravilnik, s katerim predpiše
vsebino in format vizuma ter način označitve razveljavitve vizuma. 
(4) Podatkov, vpisanih v izdanem vizumu, ni mogoče
spreminjati.
28. člen
(razveljavitev vizuma za dolgoročno bivanje)
(1) Vizum za dolgoročno bivanje se razveljavi, če:
-       
se ugotovi, da tujec ne izpolnjuje pogojev za izdajo vizuma ali da
obstajajo razlogi za zavrnitev izdaje vizuma iz prvega odstavka 26. člena tega
zakona;
-       
je tujec namenoma navedel napačne podatke o svoji istovetnosti ali druge
netočne podatke, ali je namenoma prikril okoliščine, ki so pomembne za izdajo
vizuma;
-       
je zoper tujca izrečena stranska sankcija izgona iz države;
-       
če tujec vizum pogreši, izgubi ali mu je odtujen.
(2) Vizum razveljavi policija ali ministrstvo, pristojno
za zunanje zadeve. V primeru, če tujec še ni vstopil v Republiko Slovenijo,
lahko vizum razveljavi tudi diplomatsko predstavništvo ali konzulat.
(3) Tujec, ki mu je bil vizum razveljavljen in se nahaja
v Republiki Sloveniji, mora državo zapustiti v roku, iz 60.a člena tega zakona.
28.a člen
(prenehanje vizuma za dolgoročno bivanje)
(1) Vizum za dolgoročno bivanje preneha, če: 
-       
poteče njegova veljavnost ali če je razveljavljen; 
-       
je tujcu odpovedano prebivanje; 
-       
je tujcu v Republiki Sloveniji izrečena pravnomočna stranska kazen ali
stranska sankcija izgona tujca iz države, ali če je tujec zaradi pravne
posledice kazenske obsodbe izgubil pravico do prebivanja v Republiki Sloveniji,
ali če je tujcu druga država članica Evropske unije izrekla pravnomočno
odločitev o izgonu, zaradi katerega bo odstranjen iz Republike Slovenije; 
-       
tujec pridobi državljanstvo Republike Slovenije; 
-       
tujec pridobi dovoljenje za prebivanje; 
-       
tujec umre. 
(2) Prenehanje vizuma za dolgoročno bivanje iz razlogov iz
prejšnjega odstavka pristojni organ ustrezno označi. Za način označitve
prenehanja vizuma za dolgoročno bivanje se smiselno uporabljalo določbe Vizumskega
zakonika. Pristojni organi za označitev prenehanja vizuma za dolgoročno bivanje
so policija, upravna enota in ministrstvo, pristojno za zunanje zadeve.
(3) O prenehanju vizuma za dolgoročno bivanje pristojni organ
iz prejšnjega odstavka obvesti organ, ki je izdal vizum.
(4) Podatek o prenehanju vizuma za dolgoročno bivanje
ministrstvo, pristojno za zunanje zadeve, evidentira v evidenci vizumov.
29. člen
(pritožba)
(1) Zoper izdajo, zavrnitev izdaje vizuma, zavrženje
prošnje za izdajo vizuma, ustavitve postopka za izdajo vizuma, razveljavitev
vizuma ali preklica letališko tranzitnega vizuma in vizuma za kratkoročno
bivanje se tujec lahko pritoži v osmih dneh od vročitve odločbe ali sklepa.
Pritožba se poda v pisni obliki. 
(2) O pritožbi zoper odločitve diplomatskih
predstavništev ali konzulatov odloča ministrstvo, pristojno za zunanje zadeve.
O pritožbi zoper odločitev policije glede izdaje vizuma, zavrnitve izdaje
vizuma, zavrženje prošnje za izdajo vizuma, ustavitve postopka za izdajo
vizuma, razveljavitve vizuma ali preklica letališko tranzitnega vizuma in
vizuma za kratkoročno bivanje odloča ministrstvo, pristojno za notranje zadeve.
(3) Zoper odločitve ministrstva, pristojnega za zunanje
zadeve glede izdaje vizuma, zavrnitve izdaje vizuma, zavrženje prošnje za
izdajo vizuma, ustavitve postopka za izdajo vizuma, razveljavitve vizuma ali
preklica letališko tranzitnega vizuma in vizuma za kratkoročno bivanje,
pritožba ni dovoljena.
(4) Pritožba se vloži pri organu, ki je odločal o
izdaji, razveljavitvi ali preklicu vizuma.
(5) Pritožba, za katero upravna taksa ni plačana, se s
sklepom zavrže.
30. člen
(izdaja dovoljenja za prebivanje tujcu z vizumom za
dolgoročno bivanje)
(1) Tujcu, ki v Republiki Sloveniji biva na podlagi
vizuma za dolgoročno bivanje, se lahko izda dovoljenje za začasno prebivanje,
če izpolnjuje pogoje za izdajo tega dovoljenja in če ta zakon ne določa
drugače.
(2) Prošnja za izdajo dovoljenja za začasno prebivanje
mora biti vložena pred pretekom veljavnosti vizuma za dolgoročno bivanje pri
upravni enoti, na območju katere tujec prebiva. O pravočasno vloženi prošnji se
tujcu izda potrdilo, ki velja kot dovoljenje za začasno prebivanje do dokončne
odločitve o prošnji. 
(3) Dovoljenje za prebivanje, izdano tujcu na podlagi
prvega odstavka tega člena, se tujcu vroči na upravni enoti, ki je dovoljenje
izdala.
IV. POGLAVJE
PREBIVANJE TUJCEV
31. člen
(dovoljenje za prebivanje)
(1) Dovoljenje za prebivanje pomeni dovoljenje za vstop
v Republiko Slovenijo in prebivanje za določen čas in za določen namen ali
prebivanje za nedoločen čas. 
(2) Določbe tega zakona, ki se nanašajo na dovoljenje za
prebivanje, se uporabljajo tudi za enotno dovoljenje za prebivanje in delo,
razen če zakon ne določa drugače.
(3) Dovoljenje za prebivanje v Republiki Sloveniji ni
potrebno za tiste tujce in v tistih primerih, za katere je tako določeno z
zakonom ali mednarodno pogodbo.
32. člen
(vrsta dovoljenj za prebivanje)
(1) Dovoljenje za prebivanje se izda kot:
1.     
dovoljenje za začasno prebivanje, ali 
2.     
dovoljenje za stalno prebivanje. 
(2) Dovoljenje za začasno prebivanje se izda za določen
namen in za določen čas. 
(3) Dovoljenje za začasno prebivanje, brez vezave na
določen namen, se kot nevezano dovoljenje za začasno prebivanje, lahko izda
določenim tujcem v primerih, ko ta zakon tako določa. 
(4) Dovoljenje za stalno prebivanje se izda brez
omejitev glede trajanja in namena bivanja v Republiki Sloveniji. Tujec, ki je
ob izpolnjevanju pogoja petletnega neprekinjenega zakonitega prebivanja na
podlagi dovoljenja za začasno prebivanje po tem zakonu ali na podlagi 53. in
53.a člena tega zakona, pridobil dovoljenje za stalno prebivanje, ima status
rezidenta za daljši čas, kar se na dovoljenju tudi označi.
(5) Dovoljenje za stalno prebivanje, izdano imetniku
modre karte EU, vsebuje oznako, da gre za nekdanjega imetnika modre karte EU.
33. člen
(pogoji za izdajo dovoljenja za prebivanje)
(1) Dovoljenje za prebivanje se izda na prošnjo tujca,
ki želi prebivati v Republiki Sloveniji. Prošnjo za izdajo dovoljenja za
prebivanje tujca v Republiki Sloveniji lahko v primerih, ki so določeni s tem
zakonom, vloži tudi druga fizična ali pravna oseba. 
(2) V prošnji za izdajo dovoljenja za začasno prebivanje
mora biti naveden namen prebivanja v Republiki Sloveniji ali razlog iz drugega
odstavka 35. člena tega zakona, zaradi katerega se tujcu lahko izda dovoljenje
za prebivanje. 
(3) Tujec, ki želi prebivati v Republiki Sloveniji, mora
imeti veljavno potno listino, katere veljavnost je najmanj tri mesece daljša od
nameravanega prebivanja v Republiki Sloveniji, ustrezno zdravstveno
zavarovanje, ki krije vsaj nujne zdravstvene storitve na območju Republike
Slovenije, in zadostna sredstva za preživljanje v času prebivanja v državi
oziroma mu mora biti preživljanje kako drugače zagotovljeno, mesečno najmanj v
višini, kolikor znaša osnovni znesek minimalnega dohodka v Republiki Sloveniji.
Za izdajo dovoljenja za stalno prebivanje mora tujec imeti veljavno potno
listino, ne glede na njeno časovno veljavnost. Za izdajo prvega dovoljenja za
začasno prebivanje, za podaljšanje dovoljenja za prebivanje, izdajo nadaljnjega
dovoljenja za prebivanje ali za izdajo dovoljenja za stalno prebivanje lahko
tujec izpolnjevanje pogoja zadostnih sredstev za preživljanje dokazuje s
sredstvi, ki si jih zagotavlja sam z delom, s pravicami iz dela ali
zavarovanja, razen s povračili stroškov v zvezi z delom, z dohodki iz
premoženja, z dohodki iz kapitala in iz drugih virov ali s pomočjo tistih, ki
so ga dolžni preživljati, s štipendijo ali s sredstvi na računu, odprtem pri
banki ali hranilnici v Republiki Sloveniji ali v tujini.
(4) Tujec, ki želi prebivati v Republiki Sloveniji, mora
poleg pogojev iz prejšnjega odstavka izpolnjevati tudi pogoje, ki se s tem
zakonom določeni za izdajo posamezne vrste dovoljenja za prebivanje. 
(5) Vlagatelj mora prošnji za izdajo dovoljenja za
prebivanje priložiti veljavno potno listino iz tretjega odstavka tega člena
oziroma overjeno kopijo takšne listine ter druga dokazila in listine o
izpolnjevanju pogojev iz tretjega in četrtega odstavka tega člena. Če je po tem
zakonu pogoj za izdajo dovoljenja za prebivanje veljavno delovno dovoljenje, se
lahko prošnja za izdajo dovoljenja za prebivanje vloži sočasno s prošnjo za
izdajo delovnega dovoljenja. 
(6) Dovoljenje za prebivanje, razen prvega dovoljenja za
začasno prebivanje, se lahko izda tudi tujcu, ki nima in si ne more priskrbeti
potne listine svoje matične države, če njegova istovetnost ni sporna. 
(7) Dovoljenje za prebivanje se vroči osebno tujcu, za
katerega se izda, oziroma njegovemu zakonitemu zastopniku. 
(8) Z zakonom ali mednarodno pogodbo se lahko določi, da
imajo določeni tujci ob pogojih, določenih z zakonom ali mednarodno pogodbo,
pravico do prebivanja v Republiki Sloveniji.
34. člen
(prvo dovoljenje za začasno prebivanje)
(1) Prvo dovoljenje za začasno prebivanje v Republiki
Sloveniji je dovoljenje za začasno prebivanje, ki se ga izda ob izpolnjevanju
pogojev, določenih s tem zakonom za izdajo dovoljenja za začasno prebivanje. 
(2) Prvo dovoljenje za začasno prebivanje v Republiki
Sloveniji mora tujec pridobiti pred vstopom v državo, če ta zakon ne določa
drugače. 
(3) Prošnja za izdajo dovoljenja iz prvega odstavka tega
člena se vloži pri diplomatskem predstavništvu ali konzulatu Republike
Slovenije v tujini ali pri pristojnem organu v Republiki Sloveniji, če je tako
določeno s tem zakonom. 
(4) Če tujec v Republiki Sloveniji biva zakonito in je
bila prošnja za izdajo prvega dovoljenja za začasno prebivanje vložena pred
njegovim vstopom v državo, tujec pa je že pred vstopom v državo pri
diplomatskem predstavništvu ali konzulatu Republike Slovenije v tujini dal
prstne odtise, prvo dovoljenje za začasno prebivanje v Republiki Sloveniji
vroči pristojni organ, ki je dovoljenje izdal.
(5) Prvo dovoljenje za začasno prebivanje se izda z
veljavnostjo do enega leta, razen če ni s tem zakonom drugače določeno.
(6) Tujec, kateremu je dovoljenje za prebivanje
prenehalo, lahko za prebivanje v Republiki Sloveniji ob izpolnjevanju pogojev,
določenih s tem zakonom, pridobi novo, prvo dovoljenje za začasno prebivanje.
(7) Tujec, ki mu je prenehal status mednarodne zaščite iz
razlogov, določenih za prenehanje mednarodne zaščite v zakonu, ki ureja
mednarodno zaščito, lahko v roku osmih dni po prenehanju statusa mednarodne
zaščite pri pristojnem organu v Republiki Sloveniji zaprosi za izdajo
dovoljenja za začasno prebivanje za katerikoli namen, ki ga določa zakon. O
pravočasno vloženi prošnji pristojni organ tujcu izda potrdilo, ki velja kot
dovoljenje za prebivanje do dokončne odločitve o prošnji oziroma v primeru
izdaje enotnega dovoljenja, do pravnomočne odločitve o prošnji. Če je tujec, ki
mu je status mednarodne zaščite prenehal, v času vložitve vloge za izdajo
dovoljenja za prebivanje zaposlen ali opravlja delo oziroma opravlja delo kot
samozaposlena oseba, lahko na podlagi izdanega potrdila o vloženi prošnji za
izdajo enotnega dovoljenja prebiva in dela v Republiki Sloveniji do pravnomočne
odločitve o prošnji.
(8) Tujec s priznanim statusom subsidiarne zaščite, ki ni
vložil prošnje za podaljšanje subsidiarne zaščite ali zahtevka za uvedbo
ponovnega postopka skladno z določbami zakona, ki ureja mednarodno zaščito,
lahko v roku 30 dni pred potekom subsidiarne zaščite pri pristojnem organu v
Republiki Sloveniji vloži prošnjo za izdajo dovoljenja za začasno prebivanje za
katerikoli namen, ki ga določa zakon. O pravočasno vloženi prošnji pristojni
organ tujcu izda potrdilo, ki velja kot dovoljenje za prebivanje do dokončne
odločitve o prošnji oziroma v primeru izdaje enotnega dovoljenja, do
pravnomočne odločitve o prošnji. Če je tujec s priznanim statusom subsidiarne
zaščite v času vložitve vloge za izdajo dovoljenja za prebivanje zaposlen ali
opravlja delo oziroma opravlja delo kot samozaposlena oseba, lahko na podlagi
izdanega potrdila o vloženi prošnji za izdajo enotnega dovoljenja prebiva in
dela v Republiki Sloveniji do pravnomočne odločitve o prošnji. Če tujec v času
odločanja o prošnji za izdajo dovoljenja za začasno prebivanje vloži tudi
prošnjo za podaljšanje subsidiarne zaščite ali zahtevek za uvedbo ponovnega
postopka skladno z določbami zakona, ki ureja mednarodno zaščito, se postopek
za izdajo dovoljenja za začasno prebivanje ustavi.
35. člen
(izdaja dovoljenja za začasno prebivanje)
(1) Dovoljenje za začasno prebivanje se izda tujcu, ki namerava
v Republiki Sloveniji prebivati iz naslednjih namenov: 
-       
zaposlitve ali dela; 
-       
združitve družine; 
-       
študija, izobraževanja, strokovnega izpopolnjevanja, praktičnega
usposabljanja, specializacije ali sodelovanja v mednarodnih študijskih
izmenjavah; 
-       
opravljanja prostovoljskega dela in sodelovanja v projektih
prostovoljske službe v okviru programa Evropske unije; 
-       
drugih upravičenih in z zakonom, mednarodnimi akti ali mednarodnimi
načeli in običaji utemeljenih razlogov ali zaradi interesa Republike Slovenije.
(2) Dovoljenje za začasno prebivanje v Republiki
Sloveniji se izda tudi: 
-       
tujcem, ki imajo status rezidenta za daljši čas v drugi državi članici
Evropske unije; 
-       
tujcem slovenskega rodu do drugega kolena v ravni vrsti; 
-       
otrokom tujcev, rojenih v Republiki Sloveniji; 
-       
žrtvam trgovine z ljudmi;
-       
žrtvam nezakonitega zaposlovanja;
-       
žrtvam družinskega nasilja;
-       
tujcem, ki jim je bilo v Republiki Sloveniji dovoljeno zadrževanje.
(3) Dovoljenje za začasno prebivanje se izda za čas, ki
je potreben za izpolnitev namena bivanja, vendar najdlje za eno leto, če zakon
ne določa drugače. 
(4) Tujec, ki ima dovoljenje za začasno prebivanje,
lahko prebiva v Republiki Sloveniji do poteka roka veljavnosti izdanega
dovoljenja. Tujec, ki ima dovoljenje za začasno prebivanje in za vstop v
Republiko Slovenijo ne potrebuje vizuma, lahko prebiva v Republiki Sloveniji
največ 90 dni po prenehanju dovoljenja za prebivanje, razen če mora na podlagi
odločitve pristojnega organa zapustiti Republiko Slovenijo.
(5) Tujec, ki mu je bilo izdano dovoljenje za začasno
prebivanje za določen namen, lahko prebiva v Republiki Sloveniji samo v skladu
z namenom, zaradi katerega mu je bilo izdano dovoljenje, razen če ta zakon
določa drugače.
(6) Tujec lahko začne uresničevati pravico do prebivanja
v Republiki Sloveniji na podlagi izdanega dovoljenja za začasno prebivanje z
dnem vročitve dovoljenja za začasno prebivanje.
36. člen
(podaljšanje dovoljenja za prebivanje in izdaja nadaljnjih
dovoljenj)
(1) Dovoljenje za začasno prebivanje se lahko podaljša pod
enakimi pogoji, kot se izda. Prošnjo za podaljšanje dovoljenja mora tujec
vložiti pri pristojnem organu v Republiki Sloveniji pred potekom roka, do
katerega dovoljenje velja. 
(2) (prenehal
veljati)
(3) Tujec, ki ima dovoljenje za začasno prebivanje v
Republiki Sloveniji, lahko pred iztekom roka, za katerega je dovoljenje izdano,
vloži prošnjo pri pristojnem organu v Republiki Sloveniji, za izdajo
nadaljnjega dovoljenja za prebivanje z drugačnim namenom. 
(4) Tujec se zoper odločbo in sklep, s katerim je
prošnja za podaljšanje ali izdajo nadaljnjega dovoljenja za začasno prebivanje
zavrnjena, zavržena ali je postopek ustavljen, lahko pritoži v roku 15 dni od
vročitve odločbe ali sklepa.
37. člen
(enotno dovoljenje za prebivanje in delo)
(1) Enotno dovoljenje za prebivanje in delo (v nadaljnjem
besedilu: enotno dovoljenje) je dovoljenje za začasno prebivanje in delo, ki
tujcu omogoča da vstopi, prebiva in dela v Republiki Sloveniji. 
(2) Tujcu, ki želi prebivati v Republiki Sloveniji zaradi
zaposlitve ali dela, se lahko izda enotno dovoljenje za prebivanje in delo, če
izpolnjuje pogoje iz tretjega odstavka 33. člena tega zakona, če pristojni
organ po zakonu, ki ureja zaposlovanje in delo tujcev, poda soglasje k izdaji
enotnega dovoljenja in ne obstajajo razlogi za zavrnitev izdaje dovoljenja iz
prve, druge, tretje, četrte, pete, šeste, sedme, devete, desete, enajste ali
dvanajste alinee prvega odstavka 55. člena tega zakona. Če tujec po zakonu, ki
ureja zaposlovanje in delo tujcev, za zaposlitev ali delo ne potrebuje soglasja
k izdaji enotnega dovoljenja, soglasje ni pogoj za izdajo enotnega dovoljenja. 
(3) Prvo enotno dovoljenje se tujcu izda za čas veljavnosti
pogodbe o zaposlitvi ali pogodbe, sklenjene za opravljanje dela, vendar ne dlje
od enega leta. 
(4) Enotno dovoljenje iz prejšnjega odstavka se po poteku
veljavnosti lahko podaljša, če tujec ali njegov delodajalec pravočasno zaprosi
za podaljšanje enotnega dovoljenja, kot to za podaljšanje dovoljenja za začasno
prebivanje določa prvi odstavek prejšnjega člena, in so izpolnjeni pogoji iz
drugega odstavka tega člena, za čas veljavnosti pogodbe o zaposlitvi ali
pogodbe, sklenjene za opravljanje dela, vendar največ za dve leti. 
(5) Tujec, ki ima enotno dovoljenje, lahko v času njegove
veljavnosti zamenja delovno mesto pri istem delodajalcu, zamenja delodajalca
ali se zaposli pri dveh ali več delodajalcih, na podlagi pisne odobritve
pristojnega organa, ki pisno odobritev v obliki odločbe izda po prejemu
soglasja organa, pristojnega po zakonu, ki ureja zaposlovanje in delo tujcev.
Pisno odobritev o zamenjavi delovnega mesta pri istem delodajalcu, zamenjavi
delodajalca ali zaposlitvi pri dveh ali več delodajalcih izda pristojni organ
na prošnjo tujca ali njegovega delodajalca. Pisna odobritev pristojnega organa
ni potrebna, če zakon, ki ureja zaposlovanje in delo tujcev, določa, da
soglasje v navedenih primerih ni potrebno. Pristojni organ soglasje pridobi po
uradni dolžnosti. Prošnji za podajo soglasja je potrebno priložiti dokazila o
izpolnjevanju pogojev, določenih z zakonom, ki ureja zaposlovanje in delo
tujcev, ki jih pristojni organ posreduje organu, pristojnemu za podajo soglasja
po zakonu, ki ureja zaposlovanje in delo tujcev. 
(6) Organ, pristojen za podajo soglasja, mora o zahtevi za
podajo soglasja k pisni odobritvi pristojnega organa odločiti v roku 15 dni od
prejema prošnje iz prejšnjega odstavka. Če organ, pristojen za podajo soglasja,
soglasja ne poda v roku, se šteje, da soglasje ni podano, kar pa se ne šteje
kot razlog za zavrnitev izdaje pisne odobritve. Če soglasje k pisni odobritvi
ni podano zaradi neizpolnjevanja pogojev po zakonu, ki ureja zaposlovanje in
delo tujcev, organ, pristojen za podajo soglasja o teh razlogih obvesti
pristojni organ, ki prošnjo za pisno odobritev z odločbo zavrne. 
(7) Enotno dovoljenje se izda v obliki iz 58. člena tega
zakona, pri čemer se pri vrsti dovoljenja vpiše »enotno dovoljenje za
prebivanje in delo«. 
37.a člen
(pristojnost in postopek za izdajo enotnega dovoljenja)
(1) Prošnjo za izdajo ali podaljšanje enotnega dovoljenja
lahko vloži tujec ali njegov delodajalec. Tujec mora prošnjo za izdajo prvega
enotnega dovoljenja vložiti pri diplomatskem predstavništvu ali konzulatu Republike
Slovenije v tujini, razen v primerih, določenih v šestem odstavku tega člena,
ko lahko prošnjo vloži tudi pri pristojnem organu v Republiki Sloveniji.
Delodajalec lahko prošnjo za izdajo prvega enotnega dovoljenja vloži pri
diplomatskem predstavništvu ali konzulatu Republike Slovenije v tujini ali pri
pristojnem organu v Republiki Sloveniji. Če prošnjo za izdajo ali podaljšanje
enotnega dovoljenja vloži tujčev delodajalec, lahko opravlja tudi druga dejanja
v postopku v skladu s tujčevim pooblastilom, ne more pa se mu vročiti izdanega
enotnega dovoljenja. Pooblastilo tujca delodajalcu ni potrebno za vlaganje
dopolnitev k prošnji za izdajo ali podaljšanje enotnega dovoljenja. V primeru,
ko soglasje za izdajo enotnega dovoljenja ni zavrnjeno iz razlogov na strani
tujca, se odločba o zavrnitvi izdaje enotnega dovoljenja vroči tudi
delodajalcu. 
(2) Prošnji za izdajo ali podaljšanje enotnega dovoljenja
mora tujec ali njegov delodajalec priložiti dokazila o izpolnjevanju pogojev iz
tretjega odstavka 33. člena tega zakona, pogodbo o zaposlitvi ali opravljanju
dela ter druga dokazila o izpolnjevanju pogojev, ki jih za podajo soglasja
določa zakon, ki ureja zaposlovanje in delo tujcev. 
(3) Pristojni organ po prejemu prošnje za izdajo ali
podaljšanje enotnega dovoljenja po uradni dolžnosti zahteva od organa,
pristojnega za podajo soglasja k izdaji ali podaljšanju enotnega dovoljenja po
zakonu, ki ureja zaposlovanje in delo tujcev, da poda soglasje k izdaji ali
podaljšanju enotnega dovoljenja. Organ, pristojen za podajo soglasja, mora o
zahtevi za podajo soglasja k izdaji ali podaljšanju enotnega dovoljenja
odločiti v roku 15 dni od prejema prošnje za izdajo ali podaljšanje enotnega
dovoljenja. Če organ, pristojen za podajo soglasja, soglasja ne poda v roku, se
šteje, da soglasje ni podano, kar pa se ne šteje kot razlog za zavrnitev
prošnje za izdajo ali podaljšanje enotnega dovoljenja. Pristojni organ začne s
preverjanjem izpolnjevanja ostalih pogojev za izdajo ali podaljšanje enotnega
dovoljenja iz prejšnjega člena še pred podajo soglasja k izdaji ali podaljšanju
enotnega dovoljenja. 
(4) Če soglasje k izdaji ali podaljšanju enotnega dovoljenja
ni podano zaradi neizpolnjevanja pogojev po zakonu, ki ureja zaposlovanje in
delo tujcev, organ, pristojen za podajo soglasja o teh razlogih obvesti
pristojni organ, ki prošnjo za izdajo ali podaljšanje enotnega dovoljenja
zavrne. 
(5) Dovoljenje, izdano na podlagi mednarodnega sporazuma, se
v postopku po tem členu šteje kot soglasje za izdajo enotnega dovoljenja. 
(6) Tujec, ki zakonito prebiva v Republiki Sloveniji na
podlagi veljavne osebne izkaznice, veljavnega potnega lista ali na podlagi
veljavnega potnega lista in dovoljenja za prebivanje, ki ga izda druga država
članica Evropske unije, ali na podlagi vizuma C, ki ga izda pristojni organ
Republike Slovenije ali druga država pogodbenica Konvencije o izvajanju
schengenskega sporazuma z dne 14. junija 1985, in želi prebivati v Republiki
Sloveniji zaradi zaposlitve ali dela, lahko vloži prošnjo za izdajo prvega
enotnega dovoljenja pri pristojnem organu v Republiki Sloveniji pod pogojem, da
je tujec: 
-       
športni trener, poklicni športnik ali zasebni športni delavec, ki je že
vpisan v razvid poklicnih športnikov ali v razvid zasebnih športnih delavcev in
ima sklenjeno pogodbo o zaposlitvi, pogodbo o sodelovanju ali pogodbo o delu s
klubom ali športno organizacijo s sedežem v Republiki Sloveniji; 
-       
oseba, ki namerava v Republiki Sloveniji opravljati duhovniški poklic
ali redovniško dejavnost v okviru registrirane verske skupnosti oziroma oseba,
ki bo organizirala oziroma vodila karitativno in humanitarno dejavnost v okviru
priznane humanitarne organizacije ali registrirane verske skupnosti, in
predloži potrdilo registrirane verske skupnosti o opravljanju dejavnosti v tej
skupnosti oziroma potrdilo priznane humanitarne organizacije o organiziranju
oziroma vodenju karitativne in humanitarne dejavnosti v tej organizaciji; 
-       
poročevalec za tuje medije ali tuj dopisnik, ki je že akreditiran v
Republiki Sloveniji oziroma je v postopku podaljšanja akreditacije; 
-       
oseba, ki na podlagi predložitve mnenja pristojnega ministrstva izkaže
obstoj gospodarskega interesa za Republiko Slovenijo; 
-       
oseba, ki na podlagi predložitve mnenja pristojnega ministrstva izkaže
obstoj interesa Republike Slovenije na področju izobraževanja, znanosti in
kulture. 
(7) Tujec iz prejšnjega odstavka lahko prebiva na območju
Republike Slovenije 90 dni od dneva vstopa v državo oziroma do poteka
veljavnosti dovoljenja ali vizuma, če je ta krajša. Prošnjo za izdajo prvega
enotnega dovoljenja za začasno prebivanje mora tujec  ali njegov delodajalec vložiti
pri pristojnem organu v Republiki Sloveniji pred potekom dovoljenega 90
dnevnega prebivanja oziroma pred potekom veljavnosti dovoljenja za prebivanje
ali vizuma, če je ta krajša. 
(8) O pravočasno vloženi prošnji za izdajo prvega enotnega
dovoljenja pri pristojnem organu v Republiki Sloveniji pristojni organ tujcu iz
prejšnjega odstavka izda potrdilo, ki velja kot dovoljenje za začasno
prebivanje do pravnomočne odločitve o prošnji, razen če ta zakon določa
drugače. Potrdilo tujcu ne dovoljuje zaposlitve ali dela na ozemlju Republike
Slovenije. Če tujec pravočasno zaprosi za podaljšanje enotnega dovoljenja ali
izdajo enotnega dovoljenja kot nadaljnjega dovoljenja za prebivanje, lahko na
podlagi izdanega potrdila o vloženi prošnji za podaljšanje enotnega dovoljenja
ali prošnji za izdajo enotnega dovoljenja kot nadaljnjega dovoljenja za
prebivanje dela oziroma je zaposlen v Republiki Sloveniji do pravnomočne
odločitve o prošnji, če je imel na podlagi predhodnega dovoljenja za prebivanje
ali vizuma za dolgoročno bivanje dostop do trga dela na podlagi zakona, ki
ureja zaposlovanje in delo tujcev. 
(9) Tujcu, ki je vložil prošnjo za izdajo prvega enotnega
dovoljenja pri pristojnem organu v Republiki Sloveniji, se prvo enotno
dovoljenje, odločba o zavrnitvi izdaje prvega enotnega dovoljenja, sklep o
ustavitvi postopka in sklep o zavrženju prošnje vroči pri organu, ki je prvo
enotno dovoljenje, odločbo o zavrnitvi izdaje prvega enotnega dovoljenja, sklep
o ustavitvi postopka in sklep o zavrženju prošnje izdal.
37.b člen
(enotno dovoljenje zaradi opravljanja dela kot samozaposlena
oseba)
(1) Tujcu, ki želi prebivati v Republiki Sloveniji zaradi
opravljanja dela kot samozaposlena oseba, se lahko izda enotno dovoljenje
zaradi opravljanja dela kot samozaposlena oseba po enoletnem neprekinjenem
zakonitem prebivanju v Republiki Sloveniji, razen če gre za tujca, ki je vpisan
v poslovni register kot oseba, ki bo opravljala samostojno poklicno dejavnost,
če izpolnjuje pogoje iz tretjega odstavka 33. člena tega zakona, če pristojni
organ po zakonu, ki ureja zaposlovanje in delo tujcev, poda soglasje k izdaji
enotnega dovoljenja in ne obstajajo razlogi za zavrnitev izdaje dovoljenja iz
prve, druge, tretje, četrte, pete, šeste, sedme, devete, desete ali enajste
alinee prvega odstavka 55. člena tega zakona. Če tujec po zakonu, ki ureja
zaposlovanje in delo tujcev, za opravljanje dela kot samozaposlena oseba ne
potrebuje soglasja k izdaji enotnega dovoljenja zaradi opravljanja dela kot
samozaposlena oseba, soglasje ni pogoj za izdajo enotnega dovoljenja zaradi
opravljanja dela kot samozaposlena oseba. 
(2) Glede postopka izdaje enotnega dovoljenja zaradi
opravljanja dela kot samozaposlena oseba, se smiselno uporabljajo določbe 37.
in 37.a člena tega zakona.
38. člen
(dovoljenje za začasno prebivanje zaradi opravljanja dela na
področju raziskav, višjega in visokega šolstva)
(1) Raziskovalcu, višješolskemu predavatelju, visokošolskemu
učitelju in visokošolskemu sodelavcu, ki želi prebivati v Republiki Sloveniji
zaradi opravljanja raziskovalnega oziroma pedagoškega dela na področju višjega
ali visokega šolstva, se lahko izda dovoljenje za začasno prebivanje, če ima
sklenjen sporazum o gostovanju z raziskovalno organizacijo, višješolskim ali
visokošolskim zavodom iz Republike Slovenije, če izpolnjuje ostale pogoje po
tem zakonu za izdajo dovoljenja za prebivanje in ne obstajajo razlogi za
zavrnitev izdaje dovoljenja za prebivanje iz prve, tretje, pete, desete, enajste
ali dvanajste alineje prvega odstavka 55. člena tega zakona. Kot dokaz o
izpolnjevanju pogoja zadostnih sredstev za preživljanje iz tretjega odstavka
33. člena tega zakona se upoštevajo tudi sredstva, ki jih raziskovalna
organizacija, višješolski ali visokošolski zavod nameni raziskovalcu,
visokošolskemu učitelju ali visokošolskemu sodelavcu. 
(2) Prvo dovoljenje za začasno prebivanje se raziskovalcu,
višješolskemu predavatelju, visokošolskemu učitelju in visokošolskemu sodelavcu
izda za čas opravljanja dela po sporazumu o gostovanju, vendar ne za več kot
eno leto. Do dokončanja dela po sporazumu o gostovanju se dovoljenje lahko
podaljšuje z veljavnostjo do enega leta. 
(3) Prošnjo za izdajo dovoljenja za začasno prebivanje lahko
vloži raziskovalec, višješolski predavatelj, visokošolski učitelj, visokošolski
sodelavec ali raziskovalna organizacija oziroma višješolski ali visokošolski
zavod. Raziskovalec, višješolski predavatelj, visokošolski učitelj in
visokošolski sodelavec morajo prošnjo za izdajo prvega dovoljenja za začasno
prebivanje vložiti pri diplomatskem predstavništvu ali konzulatu Republike
Slovenije v tujini, razen v primeru in ob pogojih, določenih v četrtem odstavku
tega člena, ko lahko prošnjo vložijo tudi pri pristojnem organu v Republiki Sloveniji.
Raziskovalna organizacija in višješolski ali visokošolski zavod lahko prošnjo
vložijo pri diplomatskem predstavništvu ali konzulatu Republike Slovenije v
tujini ali pri pristojnem organu v Republiki Sloveniji. Če prošnjo za izdajo
ali podaljšanje dovoljenja vloži raziskovalna organizacija oziroma višješolski
ali visokošolski zavod, lahko opravlja tudi druga dejanja v postopku v skladu s
tujčevim pooblastilom, ne more pa se ji vročiti izdano dovoljenje. Pooblastilo
tujca raziskovalni organizaciji oziroma višješolskemu ali visokošolskemu zavodu
ni potrebno za vlaganje dopolnitev k prošnji za izdajo ali podaljšanje
dovoljenja za prebivanje. 
(4) Raziskovalec, višješolski predavatelj, visokošolski
učitelj in visokošolski sodelavec, ki zakonito prebiva v Republiki Sloveniji na
podlagi veljavne osebne izkaznice oziroma veljavnega potnega lista, ali na
podlagi veljavnega potnega lista in dovoljenja za prebivanje, ki ga izda druga
država članica Evropske unije, ali na podlagi vizuma C, ki ga izda pristojni
organ Republike Slovenije ali druga država, pogodbenica Konvencije o izvajanju
schengenskega sporazuma z dne 14. junija 1985, in ima sklenjen sporazum o
gostovanju z raziskovalno organizacijo ali višješolskim oziroma visokošolskim
zavodom iz Republike Slovenije, lahko vloži prošnjo za izdajo prvega dovoljenja
za začasno prebivanje tudi pri pristojnem organu v Republiki Sloveniji. 
(5) Prošnjo za izdajo prvega dovoljenja za začasno prebivanje
iz prejšnjega odstavka mora raziskovalec, višješolski predavatelj, visokošolski
učitelj in visokošolski sodelavec ali raziskovalna organizacija oziroma
višješolski ali visokošolski zavod vložiti pri pristojnem organu v Republiki
Sloveniji pred potekom dovoljenega prebivanja tujca v Republiki Sloveniji v
skladu s prejšnjim odstavkom. O pravočasno vloženi prošnji za izdajo prvega
dovoljenja za začasno prebivanje pri pristojnem organu v Republiki Sloveniji
pristojni organ raziskovalcu, višješolskemu predavatelju, visokošolskemu
učitelju in visokošolskemu sodelavcu izda potrdilo, ki velja kot dovoljenje za
začasno prebivanje do dokončne odločitve o prošnji. 
(6) Raziskovalcu, višješolskemu predavatelju, visokošolskemu
učitelju in visokošolskemu sodelavcu, ki je vložil prošnjo za izdajo prvega
dovoljenja za začasno prebivanje zaradi opravljanja raziskovalnega ali
izobraževalnega dela na področju višjega ali visokega šolstva pri pristojnem
organu v Republiki Sloveniji, se dovoljenje za začasno prebivanje, odločba o
zavrnitvi izdaje dovoljenja, sklep o ustavitvi postopka in sklep o zavrženju
prošnje, izdan v postopku izdaje dovoljenja za začasno prebivanje, vroči pri
organu, ki je dovoljenje izdal. 
(7) Višješolski predavatelj, visokošolski učitelj in
visokošolski sodelavec, ki ima v drugi državi članici Evropske unije sklenjen
sporazum o gostovanju in izdano dovoljenje za prebivanje za višješolskega
predavatelja, visokošolskega učitelja ali visokošolskega sodelavca in želi
zaradi izvedbe določenih del iz navedenega sporazuma v Republiki Sloveniji
prebivati določen čas do 90 dni, lahko v Republiko Slovenijo vstopi in v njej
do 90 dni prebiva na podlagi dovoljenja, izdanega v drugi državi članici
Evropske unije, oziroma do poteka veljavnosti tega dovoljenja, če je ta krajša.
(8) Višješolski predavatelj, visokošolski učitelj in visokošolski
sodelavec, ki ima v drugi državi članici Evropske unije izdano dovoljenje za
prebivanje za višješolskega predavatelja, visokošolskega učitelja ali
visokošolskega sodelavca in želi v Republiki Sloveniji opravljati pedagoško
delo za obdobje, daljše od 90 dni, mora za prebivanje v Republiki Sloveniji
pridobiti dovoljenje za prebivanje za višješolskega predavatelja,
visokošolskega učitelja ali visokošolskega sodelavca na podlagi sklenjenega
sporazuma o gostovanju z višješolskim ali visokošolskim zavodom in ob
izpolnjevanju ostalih pogojev, določenih v prvem odstavku tega člena.
Višješolski predavatelj, visokošolski učitelj, visokošolski sodelavec oziroma
višješolski oziroma visokošolski zavod lahko prošnjo za izdajo prvega
dovoljenja za začasno prebivanje vloži pri diplomatskem predstavništvu ali
konzulatu Republike Slovenije v tujini ali pri pristojnem organu v Republiki
Sloveniji v 90 dneh po prihodu višješolskega predavatelja, visokošolskega
učitelja ali visokošolskega sodelavca v Republiko Slovenijo oziroma pred
iztekom veljavnosti dovoljenja za prebivanje, izdanega v drugi državi članici
Evropske unije, če je ta krajša. O pravočasno vloženi prošnji pri pristojnem
organu v Republiki Sloveniji pristojni organ višješolskemu predavatelju,
visokošolskemu učitelju in visokošolskemu sodelavcu izda potrdilo, ki velja kot
dovoljenje za začasno prebivanje do dokončne odločitve o prošnji. Višješolskemu
predavatelju, visokošolskemu učitelju in visokošolskemu sodelavcu, ki je vložil
prošnjo za izdajo prvega dovoljenja za začasno prebivanje pri pristojnem organu
v Republiki Sloveniji, se dovoljenje vroči osebno pri organu, ki je dovoljenje
izdal. 
(9) Pristojni organi prošnje za izdajo dovoljenja za
prebivanje raziskovalcem, visokošolskim predavateljem, visokošolskim učiteljem
in visokošolskim sodelavcem obravnavajo prednostno. 
(10) Dovoljenje za začasno prebivanje zaradi opravljanja dela
na področju raziskav se izda v obliki iz 58. člena tega zakona, pri čemer
se pri vrsti dovoljenja vpiše »raziskovalec«. Za tujca, ki bo opravljal
raziskovalno delo v okviru posebnega programa Evropske unije ali v večstranskih
programih, ki vključujejo ukrepe za spodbujanje mobilnosti, se v opombi navede
ta posebni program ali sporazum če je naziv programa ali sporazuma predolg za zapis
na kartici, pa se navedejo kratice držav članic, iz katerih so raziskovalne
organizacije, ki so sporazum sklenile. Dovoljenje za začasno prebivanje zaradi
opravljanja dela na področju višjega in visokega šolstva se izda v obliki iz
58. člena tega zakona, pri čemer se pri vrsti dovoljenja vpiše
»visokošolsko izobraževalno delo«. 
(11) Ne glede na določbo drugega odstavka tega člena se prvo
dovoljenje za začasno prebivanje raziskovalcu, ki v Republiki Sloveniji
opravlja raziskovalno delo v okviru posebnega programa Evropske unije ali
večstranskih programov, ki vključujejo ukrepe za spodbujanje mobilnosti, ob
izpolnjevanju pogojev, določenih v tem členu, izda za obdobje dveh let oziroma
za čas opravljanja dela po sporazumu o gostovanju, če je ta krajši.
38.a člen
(prebivanje raziskovalca z dovoljenjem za prebivanje,
izdanim v drugi državi članici Evropske unije – kratkotrajna premestitev)
(1) Tujec z veljavnim dovoljenjem za prebivanje zaradi
opravljanja raziskovalnega dela, ki ga je prva izdala druga država članica
Evropske unije, lahko prebiva in opravlja raziskovalno delo v raziskovalni
organizaciji v Republiki Sloveniji do 180 dni v katerem koli 360 dnevnem
obdobju, kar zajema vsak dan bivanja v zadnjem 360 dnevnem obdobju (v
nadaljnjem besedilu: kratkotrajna premestitev), če: 
-       
izpolnjuje pogoje iz tretjega odstavka 33. člena tega zakona; 
-       
je bil pristojni organ v Republiki Sloveniji pisno obveščen (uradno
obvestilo) o nameravani premestitvi raziskovalca; 
-       
ima dovoljenje za prebivanje zaradi opravljanja raziskovalnega dela, ki
ga je prva izdala druga država članica Evropske unije, veljavno za obdobje
nameravane premestitve; 
-       
predloži sporazum o gostovanju, sklenjen z raziskovalno organizacijo v
Republiki Sloveniji, iz katerega izhajata datum nastopa kratkotrajne
premestitve in njeno predvideno trajanje; 
-       
ni razlogov za zavrnitev izdaje dovoljenja za prebivanje iz tretje,
pete, desete, enajste ali dvanajste alineje prvega odstavka 55. člena tega
zakona. 
(2) Tujec ali raziskovalna organizacija, s katero ima tujec
sklenjen sporazum o gostovanju v državi članici Evropske unije, ki mu je prva
izdala dovoljenje za začasno prebivanje zaradi opravljanja raziskovalnega dela,
ali raziskovalna organizacija v Republiki Sloveniji, kjer namerava tujec
opravljati raziskovalno delo (obvestitelj), mora pristojni organ v Republiki
Sloveniji pisno obvestiti o nameri, da bo tujec zaradi opravljanja
raziskovalnega dela kratkotrajno premeščen v raziskovalno organizacijo v
Republiki Sloveniji, takoj ko je znano, da bo premeščen, vendar pred
nameravanim vstopom v Republiko Slovenijo. Uradnemu obvestilu mora tujec ali
raziskovalna organizacija priložiti dokazila o izpolnjevanju pogojev iz prve,
tretje in četrte alineje prejšnjega odstavka, pri čemer se glede podaje pisnega
obvestila in njegovega dopolnjevanja smiselno uporabljata četrti in peti stavek
tretjega odstavka 38. člena tega zakona. 
(3) Pristojni organ tujcu ne dovoli prebivanja in opravljanja
raziskovalnega dela, če: 
-       
niso izpolnjeni pogoji iz prvega odstavka tega člena; 
-       
namerava tujec opravljati raziskovalno delo v raziskovalni organizaciji,
ki ni vpisana v zbirko podatkov o izvajalcih raziskovalne dejavnosti; 
-       
tujec v predvidenem obdobju kratkotrajne premestitve doseže najdaljše
dovoljeno 180-dnevno prebivanje v kateremkoli 360-dnevnem obdobju, kot je
določeno v prvem odstavku tega člena. 
(4) Če pristojni organ tujcu ne dovoli prebivanja in
opravljanja raziskovalnega dela v raziskovalni organizaciji v Republiki
Sloveniji, najpozneje v 30 dneh od prejema popolnega uradnega obvestila o
nameravani premestitvi izda odločbo, s katero kratkotrajno premestitev tujca
zavrne. Odločba pristojnega organa, s katero se kratkotrajna premestitev tujca
v Republiko Slovenijo zavrne, se vroči tujcu in obvestitelju iz drugega
odstavka tega člena. Pristojni organ o zavrnitvi kratkotrajne premestitve preko
nacionalne kontaktne točke pisno obvesti tudi pristojni organ države članice
Evropske unije, ki je tujcu prva izdala dovoljenje za prebivanje zaradi
opravljanja raziskovalnega dela. 
(5) Če pristojni organ tujcu ne dovoli prebivanja in
opravljanja raziskovalnega dela v raziskovalni organizaciji v Republiki
Sloveniji, tujec pa še ni nastopil kratkotrajne premestitve, ga raziskovalna
organizacija v drugi državi članici Evropske unije ne sme premestiti v
raziskovalno organizacijo v Republiki Sloveniji, raziskovalna organizacija v
Republiki Sloveniji pa ga ne sme sprejeti. Če je tujec že vstopil v Republiko
Slovenijo in začel izvajati kratkotrajno premestitev v raziskovalni
organizaciji v Republiki Sloveniji, preden je bila odločba o zavrnitvi
kratkotrajne premestitve vročena tujcu in obvestitelju iz drugega odstavka tega
člena, mora tujec takoj, najpozneje pa v treh dneh po prejemu odločbe o
zavrnitvi kratkotrajne premestitve, prenehati opravljati raziskovalno delo in
se vrniti v državo članico Evropske unije, ki je prva izdala dovoljenje za
prebivanje zaradi opravljanja raziskovalnega dela. Pristojni organ v odločbi o
zavrnitvi kratkotrajne premestitve določi, da mora tujec državo zapustiti v
treh dneh po vročitvi odločbe, če je že vstopil v Republiko Slovenijo in že
začel izvajati kratkotrajno premestitev. Pritožba zoper odločbo ne zadrži njene
izvršitve. V tem primeru posebna odločba o odpovedi prebivanja ni potrebna. Ta
odstavek se smiselno uporablja tudi za družinske člane, ki spremljajo
raziskovalca in imajo veljavno dovoljenje za prebivanje za družinskega člana
raziskovalca, ki ga je prva izdala druga država članica Evropske unije. 
(6) Tujec iz prvega odstavka tega člena, ki mu je dovoljenje
za prebivanje zaradi opravljanja raziskovalnega dela prva izdala država članica
Evropske unije, ki schengenskega pravnega reda ne uporablja v celoti, mora pri
vstopu v Republiko Slovenijo poleg veljavnega dovoljenja za prebivanje zaradi
opravljanja raziskovalnega dela, ki ga je prva izdala država članica Evropske
unije, ki schengenskega pravnega reda ne uporablja v celoti, in veljavne potne
listine, predložiti tudi kopijo uradnega obvestila iz druge alineje prvega
odstavka tega člena.
38.b člen
(prebivanje raziskovalca z dovoljenjem za prebivanje,
izdanim v drugi državi članici Evropske unije – dolgotrajna premestitev)
(1) Tujec z veljavnim dovoljenjem za prebivanje zaradi
opravljanja raziskovalnega dela, ki ga je prva izdala druga država članica
Evropske unije, lahko prebiva in opravlja raziskovalno delo v raziskovalni
organizaciji v Republiki Sloveniji več kot 180 dni v katerem koli 360 dnevnem
obdobju, kar zajema vsak dan bivanja v zadnjem 360 dnevnem obdobju (v
nadaljnjem besedilu: dolgotrajna premestitev), če: 
-       
izpolnjuje pogoje iz tretjega odstavka 33. člena tega zakona; 
-       
ima veljavno dovoljenje za prebivanje zaradi opravljanja raziskovalnega
dela, ki ga je prva izdala druga država članica Evropske unije; 
-       
predloži sporazum o gostovanju z raziskovalno organizacijo v Republiki
Sloveniji, iz katerega izhajata datum nastopa dolgotrajne premestitve in njeno
predvideno trajanje; 
-       
ni razlogov za zavrnitev izdaje dovoljenja iz prve, tretje, pete,
desete, enajste ali dvanajste alineje prvega odstavka 55. člena tega zakona.
(2) Tujec iz prejšnjega odstavka tega člena lahko vstopi v
Republiko Slovenijo z veljavnim dovoljenjem za prebivanje zaradi opravljanja
raziskovalnega dela, ki ga je prva izdala druga država članica Evropske unije,
in z veljavno potno listino ter v 30 dneh od dneva vstopa v državo pri
pristojnem organu v Republiki Sloveniji, na območju katerega prebiva, vloži
prošnjo za izdajo dovoljenja za začasno prebivanje zaradi opravljanja
raziskovalnega dela zaradi dolgotrajne premestitve. Prošnjo lahko vloži tudi
raziskovalna organizacija iz države članice, ki je tujcu prva izdala dovoljenje
za prebivanje ali raziskovalna organizacija v Republiki Sloveniji, v katero bo
tujec premeščen, pri čemer se glede vložitve in dopolnitve prošnje smiselno
uporabljata četrti in peti stavek tretjega odstavka 38. člena tega zakona.
Pristojni organ tujcu izda potrdilo o vloženi prošnji za izdajo dovoljenja za
začasno prebivanje zaradi opravljanja raziskovalnega dela zaradi dolgotrajne
premestitve, ki velja kot dovoljenje za začasno prebivanje in tujcu dovoljuje,
da v Republiki Sloveniji prebiva in opravlja raziskovalno delo do dokončne
odločitve o prošnji. 
(3) Če tujec že prebiva v Republiki Sloveniji na podlagi
kratkotrajne premestitve in želi prebivanje nadaljevati na podlagi dolgotrajne
premestitve, mora biti prošnja za izdajo dovoljenja za začasno prebivanje
zaradi opravljanja raziskovalnega dela zaradi dolgotrajne premestitve vložena
pri pristojnem organu v Republiki Sloveniji najmanj 30 dni pred potekom
kratkotrajne premestitve tujca. V tem primeru lahko do dokončne odločitve o
prošnji opravlja raziskovalno delo, če še ni poteklo dovoljeno obdobje
prebivanja in opravljanja raziskovalnega dela tujca v raziskovalni organizaciji
v Republiki Sloveniji v skladu z določbo prvega odstavka 38.a člena tega
zakona. 
(4) Pristojni organ zavrne izdajo dovoljenja za začasno
prebivanje zaradi opravljanja raziskovalnega dela zaradi dolgotrajne
premestitve, če: 
-       
niso izpolnjeni pogoji iz prvega odstavka tega člena; 
-       
namerava tujec opravljati raziskovalno delo v raziskovalni organizaciji,
ki ni vpisana v zbirko podatkov o izvajalcih raziskovalne dejavnosti; 
-       
veljavnost dovoljenja za prebivanje zaradi opravljanja raziskovalnega
dela, ki ga je prva izdala druga država članica Evropske unije, poteče med
postopkom pri pristojnem organu v Republiki Sloveniji. 
(5) Če pristojni organ zavrne izdajo dovoljenja za začasno
prebivanje zaradi opravljanja raziskovalnega dela zaradi dolgotrajne
premestitve ali če se v postopku ugotovi, da tujec ne prebiva v Republiki
Sloveniji v skladu z namenom, zaradi katerega je bilo dovoljenje izdano, ali če
je bilo dovoljenje razveljavljeno iz razlogov iz prvega odstavka 56. člena
tega zakona, mora tujec takoj prenehati opravljati raziskovalno delo v
raziskovalni organizaciji v Republiki Sloveniji in se nemudoma, najpozneje pa v
treh dneh od dokončnosti odločbe, izdane v postopku zavrnitve ali razveljavitve
izdaje dovoljenja za začasno prebivanje zaradi opravljanja raziskovalne
dejavnosti, vrniti v državo članico Evropske unije, ki je prva izdala
dovoljenje za prebivanje zaradi opravljanja raziskovalnega dela. V tem primeru
posebna odločba o odpovedi prebivanja ni potrebna. 
(6) O odločitvi o prošnji za izdajo dovoljenja za začasno
prebivanje zaradi opravljanja raziskovalnega dela zaradi dolgotrajne
premestitve pristojni organ preko nacionalne kontaktne točke obvesti pristojni
organ druge države članice Evropske unije, ki je prva izdala dovoljenje za
prebivanje zaradi opravljanja raziskovalnega dela. Odločitev pristojnega organa
se vroči vlagatelju prošnje iz drugega odstavka tega člena in tujcu, kadar ni
vlagatelj. 
(7) Dovoljenje za začasno prebivanje zaradi opravljanja
raziskovalnega dela zaradi dolgotrajne premestitve se izda v obliki iz
58. člena tega zakona, pri čemer se pri vrsti dovoljenja vpiše
»raziskovalec – mobilnost«. Za tujca, ki opravlja raziskovalno delo v okviru
posebnega programa Evropske unije ali v večstranskih programih, ki vključujejo
ukrepe za spodbujanje mobilnosti, se v opombi navede ta posebni program ali
sporazum, če je naziv programa ali sporazuma predolg za zapis na kartici, pa se
navedejo kratice držav članic, med katerimi je sporazum sklenjen. 
(8) Dovoljenje za začasno prebivanje zaradi opravljanja
raziskovalnega dela zaradi dolgotrajne premestitve se tujcu izda za čas
opravljanja dela po sporazumu o gostovanju, vendar ne dlje kot za eno leto. Do
dokončanja dela po sporazumu o gostovanju se dovoljenje lahko podaljšuje z
veljavnostjo do enega leta. Raziskovalcu, ki v Republiki Sloveniji opravlja
raziskovalno delo v okviru posebnega programa Evropske unije ali v večstranskih
programih, ki vključujejo ukrepe za spodbujanje mobilnosti, se ob izpolnjevanju
pogojev, določenih v tem členu, dovoljenje za prebivanje izda za obdobje dveh
let oziroma za čas opravljanja dela po sporazumu o gostovanju, če je ta krajši.
(9) Tujec iz prvega odstavka tega člena, ki mu je dovoljenje
za prebivanje zaradi opravljanja raziskovalnega dela prva izdala država članica
Evropske unije, ki schengenskega pravnega reda ne uporablja v celoti, mora pri
vstopu v Republiko Slovenijo poleg veljavnega dovoljenja za začasno prebivanje
zaradi opravljanja raziskovalnega dela, ki ga je prva izdala država članica
Evropske unije, ki schengenskega pravnega reda ne uporablja v celoti, in
veljavne potne listine, predložiti tudi kopijo sporazuma o gostovanju iz tretje
alineje prvega odstavka tega člena.
38.c člen
(prebivanje družinskega člana raziskovalca in njegova
mobilnost)
(1) Za družinskega člana tujca, ki v Republiki Sloveniji
prebiva na podlagi dovoljenja za začasno prebivanje zaradi opravljanja
raziskovalnega dela, izdanega v Republiki Sloveniji na podlagi 38. člena
tega zakona, se glede izdaje dovoljenja za prebivanje zaradi združitve družine
uporablja ureditev iz 47. člena tega zakona. 
(2) Glede izdaje dovoljenja za prebivanje za družinskega
člana tujca, imetnika dovoljenja za začasno prebivanje zaradi opravljanja
raziskovalnega dela, izdanega na podlagi prejšnjega člena, se smiselno
uporabljajo določbe 42. člena tega zakona, če s tem zakonom ni določeno
drugače. 
(3) Družinskemu članu tujca iz prejšnjega odstavka, ki ima v
drugi državi članici Evropske unije izdano dovoljenje za prebivanje za
družinskega člana raziskovalca in je v tej državi članici z raziskovalcem tudi
prebival, se izda dovoljenje za začasno prebivanje, če: 
-       
so izpolnjeni pogoji, določeni v tretjem odstavku 33. člena tega
zakona; 
-       
ne obstajajo razlogi za zavrnitev izdaje dovoljenja iz tretje, pete,
desete, enajste ali dvanajste alineje prvega odstavka 55. člena tega
zakona; 
-       
je dovoljenje za prebivanje za družinskega člana raziskovalca, izdano v
drugi državi članici Evropske unije, veljavno v času odločanja o prošnji. 
(4) Družinski član tujca, imetnika dovoljenja za prebivanje
zaradi opravljanja raziskovalnega dela, ki ga je prva izdala druga država
članica Evropske unije, ki v Republiki Sloveniji izvaja kratkotrajno
premestitev, lahko prebiva v Republiki Sloveniji v obdobju kratkotrajne
premestitve raziskovalca, če: 
-       
so izpolnjeni pogoji iz tretjega odstavka 33. člena tega zakona; 
-       
je bil pristojni organ v Republiki Sloveniji pisno obveščen (uradno
obvestilo) o nameravanem prebivanju družinskega člana raziskovalca v Republiki
Sloveniji; 
-       
je dovoljenje za prebivanje za družinskega člana raziskovalca, ki ga je
prva izdala druga država članica Evropske unije, veljavno za obdobje
nameravanega prebivanja; 
-       
predloži dokazilo, da je z raziskovalcem prebival v državi članici
Evropske unije, ki je raziskovalcu prva izdala dovoljenje za prebivanje zaradi
opravljanja raziskovalnega dela, kot njegov družinski član; 
-       
ni razlogov za zavrnitev izdaje dovoljenja za prebivanje iz tretje,
pete, desete, enajste ali dvanajste alineje prvega odstavka 55. člena tega
zakona. 
(5) Pristojni organ družinskemu članu tujca iz prejšnjega
odstavka tega člena ne dovoli prebivanja, če niso izpolnjeni pogoji iz
prejšnjega odstavka. Glede postopka obveščanja o nameravanem prebivanju
družinskega člana in ravnanja v primeru, ko pristojni organ družinskemu članu
ne dovoli prebivanja v Republiki Sloveniji se smiselno uporabljajo določbe
četrtega in petega odstavka 38.a člena tega zakona. 
(6) Dovoljenje za začasno prebivanje za družinskega člana
raziskovalca iz prvega odstavka tega člena se izda v obliki iz 58. člena
tega zakona, pri čemer se pri vrsti dovoljenja vpiše »družinski član
raziskovalca«. 
(7) Dovoljenje za začasno prebivanje za družinskega člana
raziskovalca iz drugega in tretjega odstavka tega člena se izda v obliki iz
58. člena tega zakona, pri čemer se pri vrsti dovoljenja vpiše »družinski
član raziskovalca – mobilnost«. 
(8) Pristojni organ prošnjo za izdajo dovoljenja za
prebivanje za družinskega člana tujca, ki namerava v Republiki Sloveniji
opravljati raziskovalno dejavnost, obravnava istočasno kot prošnjo za izdajo
dovoljenja za začasno prebivanje zaradi opravljanja raziskovalnega dela na
podlagi 38. ali 38.b člena tega zakona, če je prošnja za izdajo dovoljenja
za prebivanje za družinskega člana tujca, ki namerava opravljati raziskovalno
dejavnost v Republiki Sloveniji, vložena istočasno. Pristojni organ družinskemu
članu raziskovalca iz tretjega odstavka tega člena, ki ob vložitvi prošnje
zakonito prebiva na območju Republike Slovenije, izda potrdilo o vloženi
prošnji za izdajo dovoljenja za začasno prebivanje za družinskega člana raziskovalca,
ki velja kot dovoljenje za začasno prebivanje do dokončne odločitve o prošnji. 
(9) Družinski član tujca iz tretjega in četrtega odstavka
tega člena, ki mu je dovoljenje za prebivanje za družinskega člana raziskovalca
prva izdala država članica Evropske unije, ki schengenskega pravnega reda ne
uporablja v celoti, mora pri vstopu v Republiko Slovenijo poleg veljavnega
dovoljenja za prebivanje za družinskega člana raziskovalca, ki ga je prva
izdala druga država članica Evropske unije, ki schengenskega pravnega reda ne
uporablja v celoti, in veljavne potne listine, v primeru kratkotrajne
premestitve raziskovalca predložiti tudi kopijo uradnega obvestila iz druge
alineje četrtega odstavka tega člena, v primeru dolgotrajne premestitve
raziskovalca pa dokazilo o tem, da spremlja raziskovalca oziroma da se mu bo
pridružil.
38.č člen
(prebivanje raziskovalca in njegovih družinskih članov, ki
je iskalec zaposlitve ali samozaposlitve)
(1) Tujcu z izdanim dovoljenjem za začasno prebivanje zaradi
opravljanja raziskovalnega dela na podlagi 38. člena tega zakona in tujcu
z izdanim dovoljenjem za začasno prebivanje zaradi opravljanja raziskovalnega
dela zaradi dolgotrajne premestitve na podlagi 38.b člena tega zakona, ki je v
Republiki Sloveniji zaključil raziskovalno delo in se želi v Republiki
Sloveniji zaposliti ali samozaposliti, se lahko izda enotno dovoljenje zaradi
iskanja zaposlitve oziroma samozaposlitve, če: 
-       
pri pristojnem organu v Republiki Sloveniji pravočasno vloži prošnjo za
izdajo enotnega dovoljenja kot nadaljnjega dovoljenja za prebivanje zaradi
iskanja zaposlitve ali samozaposlitve; 
-       
izpolnjuje pogoje iz tretjega odstavka 33. člena tega zakona; 
-       
pristojni organ po zakonu, ki ureja zaposlovanje in delo tujcev, poda
soglasje k izdaji enotnega dovoljenja; 
-       
predloži dokazilo raziskovalne organizacije iz Republike Slovenije o
zaključenem raziskovalnem delu; 
-       
ni razlogov za zavrnitev izdaje dovoljenja za začasno prebivanje iz
prve, tretje, pete, šeste ali dvanajste alineje 55. člena tega zakona. 
(2) Pristojni organ tujcu iz prejšnjega odstavka izda
potrdilo o vloženi prošnji za izdajo enotnega dovoljenja zaradi iskanja
zaposlitve ali samozaposlitve, ki velja kot dovoljenje za začasno prebivanje do
pravnomočne odločitve o prošnji. 
(3) Če tujec dokazila o zaključku raziskovalnega dela ne more
predložiti ob vložitvi prošnje za izdajo enotnega dovoljenja za prebivanje
zaradi iskanja zaposlitve ali samozaposlitve, ker ga raziskovalna organizacija
še ni izdala, sam pa izpolnjuje vse druge pogoje za izdajo predmetnega
dovoljenja, mu pristojni organ določi primeren rok za predložitev tega
dokazila. 
(4) Družinskim članom tujca iz prvega odstavka tega člena, ki
prebivajo v Republiki Sloveniji in imajo izdano dovoljenje za začasno
prebivanje za družinskega člana raziskovalca, se dovoljenje za začasno
prebivanje za družinskega člana raziskovalca, ob izpolnjevanju pogojev iz
47. člena tega zakona, lahko podaljša z enako veljavnostjo, kot se izda
enotno dovoljenje za prebivanje tujcu iz prvega odstavka tega člena. 
(5) Enotno dovoljenje za prebivanje zaradi iskanja zaposlitve
ali samozaposlitve se izda z veljavnostjo devetih mesecev v obliki iz
58. člena tega zakona, pri čemer se pri vrsti dovoljenja vpiše »iskalec
zaposlitve.
39. člen
(enotno dovoljenje zaradi visokokvalificirane zaposlitve –
modra karta EU)
(1) Tujcu, ki želi prebivati v Republiki Sloveniji
zaradi visokokvalificirane zaposlitve, se lahko izda modra karta EU, če ima
veljavno potno listino, ki velja najmanj za čas nameravanega prebivanja v
Republiki Sloveniji, ustrezno zdravstveno zavarovanje, ki krije vsaj nujne
zdravstvene storitve na območju Republike Slovenije, če pristojni organ poda
soglasje k izdaji modre karte EU po zakonu, ki ureja zaposlovanje in delo
tujcev, in ne obstajajo razlogi za zavrnitev izdaje dovoljenja iz tega člena in
iz druge, tretje, četrte, pete, šeste, sedme, devete, desete, enajste ali
dvanajste alinee prvega ostavka 55. člena tega zakona. 
(2) Modra karta EU se izda za čas dveh let, v primeru,
da je pogodba o zaposlitvi sklenjena za krajše obdobje, pa za čas, ki je tri
mesece daljši od veljavnosti pogodbe o zaposlitvi, vendar ne dlje kot za dve
leti. 
(3) Modra karta EU se lahko podaljša z veljavnostjo treh
let, če so izpolnjeni pogoji iz prvega odstavka tega člena, če je pogodba o zaposlitvi
sklenjena za krajši čas, pa za čas, ki je tri mesece daljši od veljavnosti
pogodbe o zaposlitvi, vendar ne dlje kot za tri leta. Prošnjo za podaljšanje
modre karte EU lahko vloži tujec ali delodajalec pri pristojnem organu v
Republiki Sloveniji, pred potekom njene veljavnosti.
(4) Tujec, ki ima modro karto EU, lahko v prvih dveh
letih zakonite zaposlitve zamenja delodajalca ali zamenja delovno mesto pri
istem delodajalcu na podlagi pisne odobritve pristojnega organa, ki pisno
odobritev v obliki odločbe izda po prejemu soglasja za zamenjavo delodajalca
ali zamenjavo delovnega mesta pri istem delodajalcu organa, pristojnega po
zakonu, ki ureja zaposlovanje in delo tujcev. Pisno odobritev o zamenjavi
delovnega mesta pri istem delodajalcu ali zamenjavi delodajalca izda pristojni
organ na prošnjo tujca ali njegovega delodajalca. Pisna odobritev pristojnega
organa ni potrebna, če zakon, ki ureja zaposlovanje in delo tujcev, določa, da
soglasje v navedenih primerih ni potrebno. Pristojni organ soglasje pridobi po
uradni dolžnosti. Prošnji za izdajo soglasja je potrebno priložiti dokazila iz
četrtega odstavka 40. člena tega zakona ter dokazila o izpolnjevanju pogojev,
določenih z zakonom, ki ureja zaposlovanje in delo tujcev, ki jih pristojni
organ posreduje organu, pristojnemu za podajo soglasja po zakonu, ki ureja
zaposlovanje in delo tujcev.
(5) Organ, pristojen za podajo soglasja, mora o zahtevi za
podajo soglasja k pisni odobritvi pristojnega organa odločiti v roku 15 dni od
prejema prošnje. Če organ, pristojen za podajo soglasja, soglasja ne poda v
roku, se šteje, da soglasje ni podano, kar pa se ne šteje kot razlog za
zavrnitev izdaje pisne odobritve. Če soglasje k pisni odobritvi ni podano
zaradi neizpolnjevanja pogojev po zakonu, ki ureja zaposlovanje in delo tujcev,
organ, pristojen za podajo soglasja o teh razlogih obvesti pristojni organ, ki
prošnjo za zamenjavo delodajalca ali delovnega mesta pri istem delodajalcu z
odločbo zavrne.
(6) Po prvih dveh letih zakonite zaposlitve lahko
imetnik modre karte EU zamenja delodajalca brez pisne odobritve pristojnega
organa za izdajo modre karte EU, vendar mora pred zamenjavo delodajalca
pristojnemu organu pisno sporočiti, da bo zamenjal delodajalca.
(7) Modra karta EU se izda v obliki v skladu z 58.
členom tega zakona, pri čemer se pri vrsti dovoljenja vpiše »modra karta EU«.
40. člen
(pristojnost in postopek za izdajo modre karte EU)
(1) Prošnjo za izdajo ali podaljšanje modre karte EU lahko
vloži tujec ali njegov delodajalec. Tujec mora prošnjo za izdajo prve modre
karte EU vložiti pri diplomatskem predstavništvu ali konzulatu Republike
Slovenije v tujini, delodajalec pa lahko prošnjo vloži pri diplomatskem
predstavništvu ali konzulatu Republike Slovenije v tujini ali pri pristojnem
organu v Republiki Sloveniji. Če prošnjo za izdajo ali podaljšanje modre karte
EU vloži tujčev delodajalec, lahko opravlja tudi druga dejanja v postopku v
skladu s tujčevim pooblastilom, ne more pa se mu vročiti izdane modre karte EU.
Pooblastilo tujca delodajalcu ni potrebno za vlaganje dopolnitev k prošnji za
izdajo ali podaljšanje modre karte EU.
(2) Ne glede na določbo prejšnjega odstavka lahko tujec, ki
zakonito prebiva v Republiki Sloveniji na podlagi veljavne osebne izkaznice
oziroma veljavnega potnega lista, ali na podlagi veljavnega potnega lista in
dovoljenja za prebivanje, ki ga izda druga država članica Evropske unije, ali
na podlagi vizuma C, ki ga izda pristojni organ Republike Slovenije ali druga
država pogodbenica Konvencije o izvajanju schengenskega sporazuma z dne 14.
junija 1985, in ki že ima sklenjeno pogodbo o zaposlitvi z delodajalcem, vloži
prošnjo za izdajo prve modre karte EU tudi pri pristojnem organu v Republiki
Sloveniji. Tujec lahko prebiva na območju Republike Slovenije 90 dni od dneva
vstopa v državo oziroma do poteka veljavnosti dovoljenja ali vizuma, če je ta
krajša. Prošnjo za izdajo prve modre karte EU mora tujec ali njegov delodajalec
vložiti pri pristojnem organu v Republiki Sloveniji v roku 30 dni od dneva
vstopa tujca v Republiko Slovenijo. 
(3) O pravočasno vloženi prošnji za izdajo prve modre karte
EU pri pristojnem organu v Republiki Sloveniji pristojni organ tujcu izda
potrdilo, ki velja kot dovoljenje za začasno prebivanje do pravnomočne
odločitve o prošnji. Potrdilo tujcu ne dovoljuje zaposlitve na ozemlju
Republike Slovenije. Če tujec pravočasno zaprosi za podaljšanje modre karte EU,
je lahko na podlagi izdanega potrdila o vloženi prošnji za podaljšanje modre
karte EU zaposlen v Republiki Sloveniji do pravnomočne odločitve o prošnji.
Tujcu, ki je vložil prošnjo za izdajo prve modre karte EU pri pristojnem organu
v Republiki Sloveniji, se prva modra karta EU, odločba o zavrnitvi izdaje prve
modre karte EU, sklep o ustavitvi postopka in sklep o zavrženju prošnje, izdan
v postopku izdaje prve modre karte EU, vroči pri organu, ki je prvo modro karto
EU, odločbo o zavrnitvi izdaje prve modre karte EU, sklep o ustavitvi postopka
in sklep o zavrženju prošnje izdal. 
(4) Prošnji mora tujec ali njegov delodajalec priložiti
veljavno potno listino ali overjeno kopijo veljavne potne listine, pogodbo o
zaposlitvi, dokazilo o ustreznem zdravstvenem zavarovanju in dokazilo o
izobrazbi. 
(5) Pristojni organ po prejemu prošnje za izdajo ali
podaljšanje modre karte EU po uradni dolžnosti zahteva od organa, pristojnega
za podajo soglasja k izdaji ali podaljšanju modre karte EU po zakonu, ki ureja
zaposlovanje in delo tujcev, da poda soglasje k izdaji ali podaljšanju modre
karte EU. Organ, pristojen za podajo soglasja, mora o zahtevi za podajo
soglasja k izdaji ali podaljšanju modre karte EU odločiti v roku 15 dni od
prejema prošnje. Če organ, pristojen za podajo soglasja, soglasja ne poda v
roku, se šteje, da soglasje ni podano, kar pa se ne šteje kot razlog za
zavrnitev prošnje za izdajo ali podaljšanje modre karte EU. Pristojni organ
začne s preverjanjem izpolnjevanja ostalih pogojev za izdajo ali podaljšanje
modre karte EU iz prejšnjega člena še pred podajo soglasja k izdaji ali
podaljšanju modre karte EU. 
(6) Če soglasje k izdaji modre karte EU ni podano zaradi neizpolnjevanja
pogojev po zakonu, ki ureja zaposlovanje in delo tujcev, organ, pristojen za
podajo soglasja, pristojen po zakonu, ki ureja zaposlovanje in delo tujcev, o
teh razlogih obvesti pristojni organ, ki prošnjo za izdajo ali podaljšanje
modre karte EU zavrne.
41. člen
(prebivanje imetnika modre karte EU, izdane v drugi državi
članici Evropske unije)
(1) Tujcu z veljavno modro karto EU, izdano v drugi
državi članici Evropske unije, ki je na podlagi veljavne modre karte EU na
njenem ozemlju prebival zadnjih 18 mesecev, se lahko izda modra karta EU,
če izpolnjuje pogoje iz prvega odstavka 39. člena tega zakona.
(2) Tujec iz prejšnjega odstavka lahko na območju
Republike Slovenije brez dovoljenja za prebivanje prebiva 30 dni od dneva
vstopa v državo. Če želi na območju Republike Slovenije prebivati dlje, mora
tujec ali njegov delodajalec pred potekom dovoljenega prebivanja pri pristojnem
organu v Republiki Sloveniji, na območju katerega prebiva, zaprositi za izdajo
modre karte EU. Za izdajo modre karte EU lahko tujec ali njegov delodajalec
zaprosi tudi pred prihodom tujca v Republiko Slovenijo pri diplomatskem
predstavništvu ali konzulatu Republike Slovenije v državi članici Evropske
unije, v kateri ima tujec izdano modro karto EU, delodajalec pa tudi pri
pristojnem organu v Republiki Sloveniji. Če je prošnja vložena pri diplomatskem
predstavništvu ali konzulatu Republike Slovenije, lahko tujec vstopi v
Republiko Slovenijo že pred odločitvijo o prošnji, o čemer mora po prihodu v
Republiko Slovenijo obvestiti pristojni organ za odločitev o prošnji. O
pravočasno vloženi prošnji za izdajo modre karte EU pri pristojnem organu v
Republiki Sloveniji in o vloženi prošnji za izdajo modre karte EU pri
diplomatskem predstavništvu ali konzulatu Republike Sloveniji v tujini, pristojni
organ oziroma diplomatsko predstavništvo ali konzulat Republike Slovenije v
tujini izda tujcu potrdilo, ki velja kot dovoljenje za začasno prebivanje do
pravnomočne odločitve o prošnji. Izdana modra karta EU, odločba o zavrnitvi
izdaje modre karte EU, sklep o ustavitvi postopka in sklep o zavrženju prošnje,
izdan v postopku izdaje modre karte EU, se tujcu, ki že prebiva na območju
Republike Slovenije, vroči pri pristojnem organu v Republiki Sloveniji.
(3) O odločitvi o prošnji za izdajo modre karte EU iz
prvega odstavka tega člena mora ministrstvo, pristojno za notranje zadeve,
obvestiti pristojni organ druge države članice Evropske unije, ki je modro
karto EU izdala. 
42. člen
(družinski člani imetnika modre karte EU)
(1) Za družinskega člana tujca, ki v Republiki Sloveniji
prebiva na podlagi modre karte EU, izdane v Republiki Sloveniji, se glede
izdaje dovoljenja za prebivanje zaradi združitve družine uporablja ureditev iz
47. člena tega zakona. 
(2) Družinski član imetnika modre karte EU, izdane v
drugi državi članici Evropske unije, ki ima v drugi državi članici Evropske
unije dovoljenje za začasno prebivanje za družinskega člana imetnika modre
karte EU in je v tej državi članici z imetnikom modre karte EU tudi prebival,
lahko v Republiki Sloveniji prebiva na podlagi veljavnega dovoljenja za
prebivanje za družinskega člana imetnika modre karte EU, izdanega v drugi
državi članici Evropske unije 30 dni od dneva vstopa v državo oziroma do poteka
veljavnosti dovoljenja, če je ta krajša. Če želi v Republiki Sloveniji
prebivati dlje, mora imetnik modre karte EU pred potekom dovoljenega prebivanja
družinskega člana pri pristojnem organu, na območju katerega družinski član
prebiva, zaprositi za izdajo dovoljenja za začasno prebivanje za družinskega
člana imetnika modre karte EU. Prošnji za izdajo dovoljenja za začasno
prebivanje je treba priložiti dokazila o izpolnjevanju pogojev iz tretjega in
četrtega odstavka 33. člena tega zakona ter dovoljenje za prebivanje za
družinskega člana imetnika modre karte EU, izdanega v drugi državi članici
Evropske unije. O pravočasno vloženi prošnji za izdajo dovoljenja za začasno
prebivanje pristojni organ družinskemu članu imetnika modre karte EU izda
potrdilo, ki velja kot dovoljenje za začasno prebivanje do pravnomočne odločitve
o prošnji. Za izdajo dovoljenja za začasno prebivanje za družinskega člana
imetnika modre karte EU lahko imetnik modre karte EU zaprosi tudi pred prihodom
družinskega člana v Republiko Slovenijo pri diplomatskem predstavništvu ali
konzulatu Republike Slovenije v državi članici Evropske unije, v kateri ima
družinski član izdano dovoljenje za začasno prebivanje za družinskega člana
imetnika modre karte EU. Če je prošnja vložena pri diplomatskem predstavništvu
ali konzulatu Republike Slovenije v tujini, lahko družinski član imetnika modre
karte EU vstopi v Republiko Slovenijo že pred odločitvijo o prošnji, o čemer
mora po prihodu v Republiko Slovenijo obvestiti pristojni organ za odločitev o
prošnji. O vloženi prošnji za izdajo dovoljenja za začasno prebivanje,
diplomatsko predstavništvo ali konzulat Republike Slovenije v tujini,
družinskemu članu izda potrdilo, ki velja kot dovoljenje za začasno prebivanje
do pravnomočne odločitve o prošnji. 
(3) Dovoljenje za začasno prebivanje iz prejšnjega
odstavka se izda in podaljšuje za enako časovno obdobje, kot se izda in
podaljšuje modra karta EU imetniku karte.
(4) Za družinske člane imetnika modre karte EU, ki so
njegovi družinski člani postali za tem, ko je zapustil drugo državo članico
Evropske unije, v kateri je prebival kot imetnik modre karte EU, se uporablja
ureditev iz 47. člena tega zakona. 
(5) O odločitvi o prošnji za izdajo dovoljenja za
začasno prebivanje za družinskega člana imetnika modre karte EU, mora
ministrstvo, pristojno za notranje zadeve, obvestiti pristojni organ druge
države članice Evropske unije, ki je izdala dovoljenje za začasno prebivanje za
družinskega člana imetnika modre karte EU. 
43. člen
(ponovni sprejem imetnika modre karte EU in njegovih
družinskih članov po poteku veljavnosti dovoljenj)
(1) Imetniku modre karte EU in njegovim družinskim
članom, ki so Republiko Slovenijo zapustili v času veljavnosti modre karte EU
oziroma dovoljenja za začasno prebivanje za družinskega člana imetnika modre
karte EU, izdanih v Republiki Sloveniji, z namenom prebivanja v drugi državi
članici Evropske unije zaradi visokokvalificirane zaposlitve, in v drugi državi
članici Evropske unije modre karte EU oziroma dovoljenja za začasno prebivanje
za družinskega člana imetnika modre karte EU niso pridobili, ob vstopu v
Republiko Slovenijo pa nimajo več veljavne modre karte EU oziroma dovoljenja za
začasno prebivanje za družinskega člana imetnika modre karte EU v Republiki
Sloveniji, Republika Slovenija dovoli vstop v državo. 
(2) Nekdanji imetnik modre karte EU in njegovi družinski
člani iz prejšnjega odstavka se morajo v roku petih dni od dneva vstopa v
državo zglasiti pri upravni enoti, na območju katere prebivajo, ali pri upravni
enoti, ki je izdala modro karto EU iz prejšnjega odstavka, katere veljavnost je
potekla. Upravna enota nekdanjemu imetniku modre karte EU zaradi iskanja nove
visokokvalificirane zaposlitve in njegovim družinskim članom izda posebno
potrdilo, ki velja kot dovoljenje za začasno prebivanje za čas treh mesecev od
dneva izdaje potrdila.
(3) Tujec iz prejšnjega odstavka lahko pred potekom
dovoljenega bivanja zase in za družinske člane pri upravni enoti, na območju
katere prebiva, vloži prošnjo za izdajo dovoljenja za prebivanje. O pravočasno
vloženi prošnji pristojni organ tujcu in družinskim članom izda potrdilo, ki
velja kot dovoljenje za začasno prebivanje do pravnomočne odločitve o prošnji.
44. člen
(dovoljenje za začasno prebivanje zaradi študija)
(1) Tujcu, ki je sprejet v javno veljavne izobraževalne ali
študijske programe, opravlja strokovno izpopolnjevanje, praktično
usposabljanje, specializacijo ali sodeluje v mednarodni študijski izmenjavi v
ustreznih izobraževalnih organizacijah v Republiki Sloveniji in izpolnjuje
ostale pogoje za izdajo dovoljenja po tem zakonu, se lahko izda dovoljenje za
začasno prebivanje zaradi študija. Kot dokaz o izpolnjevanju pogoja zadostnih
sredstev za preživljanje iz tretjega odstavka 33. člena tega zakona se
upoštevajo tudi sredstva, ki jih izobraževalna organizacija nameni tujcu. Izpolnjevanje
pogoja zadostnih sredstev za preživljanje, mesečno najmanj v višini, kolikor
znaša osnovni znesek minimalnega dohodka v Republiki Sloveniji, se lahko
dokazuje tudi s pisno izjavo študentovih staršev oziroma zakonitega zastopnika
o tem, da ga bodo v času študija oziroma izobraževanja preživljali, če so ga
starši po pravu države, katere državljan je, dolžni preživljati. Na enak način
izpolnjevanje tega pogoja dokazujejo tudi tujci iz 44.a člena tega zakona.
(2) Tujcu iz prejšnjega odstavka se izda dovoljenje za začasno
prebivanje za čas študija, izobraževanja, strokovnega izpopolnjevanja,
praktičnega usposabljanja, specializacije ali sodelovanja v mednarodni
študijski izmenjavi v ustreznih izobraževalnih organizacijah v Republiki
Sloveniji, vendar ne dlje od enega leta. Če študij, izobraževanje, strokovno
izpopolnjevanje, praktično usposabljanje, specializacija ali sodelovanje v
mednarodni študijski izmenjavi traja daljši čas od enega leta, se dovoljenje
podaljšuje za največ eno leto, vendar ne dlje kot traja študij, izobraževanje,
strokovno izpopolnjevanje, praktično usposabljanje, specializacija ali
mednarodna študijska izmenjava. 
(3) Kot ustrezno dokazilo o sprejemu, opravljanju ali
sodelovanju iz prvega odstavka tega člena se šteje dokazilo o sprejemu v javno
veljavne izobraževalne ali študijske programe oziroma dokazilo o opravljanju
strokovnega izpopolnjevanja, specializacije ali praktičnega usposabljanja, ki
ga izda izobraževalna organizacija, na katero je tujec sprejet, oziroma
potrdilo o sprejemu državnega organa, ki je pristojen za izvajanje mednarodne
pogodbe ali je dajalec štipendije, oziroma potrdilo o sprejemu, ki ga izda od
države pooblaščena organizacija, ki je odgovorna za izvajanje določenega
programa. 
(4) Prošnjo za izdajo dovoljenja za začasno prebivanje lahko
vloži tujec ali izobraževalna organizacija iz prvega odstavka tega člena. Tujec
mora prošnjo za izdajo prvega dovoljenja za začasno prebivanje vložiti pri
diplomatskem predstavništvu ali konzulatu Republike Slovenije v tujini, razen v
primeru in ob pogojih, določenih v šestem odstavku tega člena, ko lahko prošnjo
vloži tudi pri pristojnem organu v Republiki Sloveniji. Izobraževalna
organizacija lahko vloži prošnjo pri diplomatskem predstavništvu ali konzulatu
Republike Slovenije v tujini ali pri pristojnem organu v Republiki Sloveniji.
Če prošnjo za izdajo ali podaljšanje dovoljenja vloži izobraževalna
organizacija, lahko opravlja tudi druga dejanja v postopku v skladu s tujčevim
pooblastilom, ne more pa se ji vročiti izdano dovoljenje. Pooblastilo tujca
izobraževalni organizaciji ni potrebno za vlaganje dopolnitev k prošnji za
izdajo ali podaljšanje dovoljenja za prebivanje. Pristojni organi prošnje za
izdajo dovoljenja za začasno prebivanje zaradi študija obravnavajo prednostno. 
(5) Tujec, ki ima v Republiki Sloveniji izdano dovoljenje za
začasno prebivanje zaradi študija, se lahko v času veljavnosti tega dovoljenja
v Republiki Sloveniji tudi zaposli ali opravlja delo pod pogoji, določenimi v
predpisih, ki urejajo delovna razmerja in delo študentov. 
(6) Tujec iz prvega odstavka tega člena, ki zakonito prebiva
v Republiki Sloveniji na podlagi veljavne osebne izkaznice oziroma veljavnega
potnega lista ali na podlagi veljavnega potnega lista in dovoljenja za
prebivanje, ki ga izda druga država članica Evropske unije, ali na podlagi
vizuma C, ki ga izda pristojni organ Republike Slovenije ali druga država
pogodbenica Konvencije o izvajanju schengenskega sporazuma z dne
14. junija 1985, ali vizuma D, ki ga izda pristojni organ druge države
članice Evropske unije zaradi študija, in ki predloži dokazilo o sprejemu na
študij, lahko vloži prošnjo za izdajo prvega dovoljenja za začasno prebivanje
pri pristojnem organu v Republiki Sloveniji. 
(7) Tujec iz prejšnjega odstavka mora prošnjo za izdajo
prvega dovoljenja za začasno prebivanje vložiti pri pristojnem organu v
Republiki Sloveniji pred potekom dovoljenega prebivanja v Republiki Sloveniji.
O pravočasno vloženi prošnji pri pristojnem organu v Republiki Sloveniji
pristojni organ tujcu izda potrdilo, ki velja kot dovoljenje za začasno
prebivanje do dokončne odločitve o prošnji. Izdano potrdilo dovoljuje tujcu
prebivanje v Republiki Sloveniji zaradi študija. Tujcu, ki je vložil prošnjo za
izdajo prvega dovoljenja za začasno prebivanje zaradi študija pri pristojnem
organu v Republiki Sloveniji, se dovoljenje za začasno prebivanje, odločba o
zavrnitvi izdaje dovoljenja, sklep o ustavitvi postopka in sklep o zavrženju
prošnje, izdan v postopku izdaje dovoljenja za začasno prebivanje, vroči pri
organu, ki je dovoljenje izdal. 
(8) Dovoljenje za začasno prebivanje zaradi študija se izda v
obliki iz 58. člena tega zakona, pri čemer se pri vrsti dovoljenja vpiše
»študent«. Za tujca, ki študira v Republiki Sloveniji v okviru posebnega
programa Evropske unije ali večstranskih programov, ki vključujejo ukrepe za
spodbujanje mobilnosti, ali v okviru sporazuma, med dvema ali več priznanimi
višješolskimi oziroma visokošolskimi zavodi, se v opombi navede ta posebni
program ali sporazum, če je naziv programa ali sporazuma predolg za zapis na
kartici, pa se navedejo kratice držav članic, iz katerih izhajajo podpisniki
sporazuma. 
(9) Ne glede na določbo drugega odstavka tega člena se prvo
dovoljenje za začasno prebivanje študentu, ki v Republiki Sloveniji opravlja
študij v okviru posebnega programa Evropske unije ali večstranskih programov,
ki vključujejo ukrepe za spodbujanje mobilnosti, ali na podlagi sporazuma med
dvema ali več višješolskimi oziroma visokošolskimi zavodi, ob izpolnjevanju
pogojev, določenih v tem členu, izda za obdobje dveh let oziroma za čas
trajanja študija, če je ta krajši.
44.a člen
(mobilnost študentov)
(1) Tujec, ki ima veljavno dovoljenje za prebivanje zaradi
študija, ki ga je prva izdala druga država članica Evropske unije, in ki
sodeluje v programih Evropske unije ali v večstranskih programih, ki
vključujejo ukrepe za spodbujanje mobilnosti, ali v sporazumu med dvema ali več
višješolskimi oziroma visokošolskimi organizacijami, lahko opravi del študija
na višješolskem ali visokošolskem zavodu v Republiki Sloveniji v trajanju
največ 360 dni, če: 
-       
izpolnjuje pogoje iz 33. člena tega zakona; 
-       
je bil pristojni organ v Republiki Sloveniji pisno obveščen (uradno
obvestilo) o nameravanem študiju v Republiki Sloveniji, v skladu z določbo
drugega odstavka tega člena; 
-       
predloži dokazilo o sprejemu na višješolski oziroma visokošolski zavod v
Republiki Sloveniji, iz katerega izhaja predvideno trajanje študija; 
-       
ima dovoljenje za prebivanje zaradi študija, ki ga je prva izdala druga
država članica, veljavno ves čas nameravanega prebivanja in študija v Republiki
Sloveniji; 
-       
ni razlogov za zavrnitev izdaje dovoljenja za prebivanje iz prve,
tretje, pete, desete, enajste ali dvanajste alineje 55. člena tega zakona.
(2) Tujec iz prejšnjega odstavka, višješolski oziroma visokošolski
zavod iz države članice Evropske unije, ki je tujcu prva izdala dovoljenje za
prebivanje zaradi študija, ali višješolski oziroma visokošolski zavod iz
Republike Slovenije, v katerem bo študent opravil del študija (obvestitelj),
mora pristojni organ v Republiki Sloveniji pisno obvestiti (uradno obvestilo) o
nameravani mobilnosti tujca, takoj ko je znano, da bo tujec del študija opravil
v Republiki Sloveniji, vendar pred nameravanim vstopom tujca v Republiko
Slovenijo. Uradnemu obvestilu je treba priložiti dokazila o izpolnjevanju
pogojev iz prve, tretje in četrte alineje prejšnjega odstavka, pri čemer se
glede podaje uradnega obvestila in njegovih dopolnitev smiselno uporabljata
četrti in peti stavek tretjega odstavka 38. člena tega zakona. 
(3) Pristojni organ tujcu ne dovoli prebivanja in študija v
Republiki Sloveniji, če: 
-       
niso izpolnjeni pogoji iz prvega odstavka tega člena; 
-       
tujec v predvidenem obdobju mobilnosti doseže najdaljše dovoljeno
360-dnevno prebivanje v Republiki Sloveniji v skladu s prvim odstavkom tega
člena. 
(4) Če pristojni organ tujcu ne dovoli prebivanja in študija
v Republiki Sloveniji, nemudoma, najpozneje pa v 30 dneh od prejema
popolnega uradnega obvestila, izda odločbo, s katero zavrne nameravano
mobilnost študenta v Republiki Sloveniji. Odločba pristojnega organa, s katero
se zavrne nameravana mobilnost v Republiki Sloveniji, se vroči tujcu in
obvestitelju iz drugega odstavka tega člena. Pristojni organ o zavrnitvi
mobilnosti preko nacionalne kontaktne točke obvesti tudi pristojni organ države
članice Evropske unije, ki je tujcu prva izdala dovoljenje za začasno
prebivanje zaradi študija. Glede ravnanja v primeru, ko pristojni organ tujcu
ne dovoli prebivanja in študija v Republiki Sloveniji se smiselno uporabljajo
določbe petega odstavka 38.a člena tega zakona. 
(5) Če pristojni organ ne ravna v skladu s prejšnjim
odstavkom, tujcu izda dovoljenje za začasno prebivanje zaradi opravljanja
študija. Dovoljenje se izda v obliki iz 58. člena tega zakona za čas
njegove mobilnosti, pri čemer se pri vrsti dovoljenja vpiše »študent –
mobilnost« in v opombi navede posebni program ali sporazum iz prvega odstavka
tega člena, v katerem študent sodeluje, če je naziv programa ali sporazuma
predolg za zapis na kartici, pa se navedejo kratice držav članic, iz katerih so
podpisniki programa ali sporazuma. 
(6) Za tujca, ki ima veljavno dovoljenje za prebivanje zaradi
študija, ki ga je prva izdala druga država članica Evropske unije, ki ne
sodeluje v programih Evropske unije ali v večstranskih programih, ki
vključujejo ukrepe za spodbujanje mobilnosti, ali v sporazumu med dvema ali več
višješolskimi oziroma visokošolskimi zavodi, in namerava del študija opraviti
na višješolskem oziroma visokošolskem zavodu v Republiki Sloveniji, se za
izdajo dovoljenja za začasno prebivanje zaradi študija uporabljajo določbe
44. člena tega zakona. 
(7) Tujec iz prvega odstavka tega člena, ki mu je dovoljenje
za prebivanje zaradi študija prva izdala država članica Evropske unije, ki
schengenskega pravnega reda ne uporablja v celoti, mora pri vstopu v Republiko
Slovenijo poleg veljavnega dovoljenja za prebivanje zaradi študija, ki ga je
prva izdala država članica Evropske unije, ki schengenskega pravnega reda ne
uporablja v celoti, in veljavne potne listine predložiti tudi kopijo uradnega
obvestila iz druge alineje prvega odstavka tega člena.
44.b člen
(prebivanje študentov zaradi iskanja zaposlitve ali
samozaposlitve)
(1) Tujcu, ki je v Republiki Sloveniji v obdobju zadnjih dveh
let zaključil študij na višješolskem oziroma visokošolskem zavodu in pridobil
najmanj višješolsko oziroma visokošolsko izobrazbo in se želi v Republiki
Sloveniji zaposliti oziroma samozaposliti, se lahko izda enotno dovoljenje
zaradi iskanja zaposlitve oziroma samozaposlitve, če: 
-       
pri pristojnem organu v Republiki Sloveniji pravočasno vloži prošnjo za
izdajo enotnega dovoljenja kot nadaljnjega dovoljenja za prebivanje zaradi
iskanja zaposlitve ali samozaposlitve; 
-       
izpolnjuje pogoje iz tretjega odstavka 33. člena tega zakona; 
-       
pristojni organ po zakonu, ki ureja zaposlovanje in delo tujcev, poda
soglasje k izdaji enotnega dovoljenja; 
-       
predloži dokazilo o zaključku višješolskega oziroma visokošolskega
študija oziroma ustrezno spričevalo; 
-       
ni razlogov za zavrnitev izdaje dovoljenja za začasno prebivanje iz
prve, tretje, pete, šeste ali dvanajste alineje 55. člena tega zakona. 
(2) Pristojni organ tujcu iz prejšnjega odstavka izda
potrdilo o vloženi prošnji za izdajo enotnega dovoljenja za prebivanje zaradi
iskanja zaposlitve ali samozaposlitve, ki velja kot dovoljenje za začasno
prebivanje do pravnomočne odločitve o prošnji. 
(3) Če tujec dokazila o zaključku višješolskega oziroma
visokošolskega študija ne more predložiti ob vložitvi prošnje za izdajo
enotnega dovoljenja za prebivanje zaradi iskanja zaposlitve ali samozaposlitve,
ker ga višješolski oziroma visokošolski zavod še ni izdal, sam pa izpolnjuje
vse druge pogoje za izdajo predmetnega dovoljenja, mu pristojni organ določi
primeren rok za predložitev tega dokazila. 
(4) Enotno dovoljenje za prebivanje zaradi iskanja zaposlitve
ali samozaposlitve se izda z veljavnostjo devetih mesecev v obliki iz
58. člena tega zakona, pri čemer se pri vrsti dovoljenja vpiše »iskalec
zaposlitve.
44.c člen
(ponovni sprejem raziskovalca, študenta in družinskih članov
raziskovalca)
(1) Imetniku dovoljenja za začasno prebivanje zaradi
opravljanja raziskovalnega dela na podlagi 38. člena tega zakona in
njegovim družinskim članom, ki so Republiko Slovenijo zapustili v času
veljavnosti dovoljenja za začasno prebivanje zaradi opravljanja raziskovalnega
dela oziroma dovoljenja za začasno prebivanje za družinskega člana
raziskovalca, izdanega v Republiki Sloveniji z namenom izvajanja kratkotrajne
ali dolgotrajne premestitve v drugi državi članici Evropske unije zaradi
opravljanja raziskovalnega dela, in v drugi državi članici Evropske unije
dovoljenja za prebivanje za opravljanje raziskovalnega dela oziroma dovoljenja
za prebivanje za družinskega člana raziskovalca, ki izvaja mobilnost, niso
pridobili, oziroma je druga država članica Evropske unije mobilnosti
raziskovalca in spremstvu njegovih družinskih članov nasprotovala, ob vstopu v
Republiko Slovenijo pa nimajo več veljavnega dovoljenja za prebivanje,
Republika Slovenija na zahtevo druge države članice Evropske unije dovoli vstop
v državo. 
(2) Imetniku dovoljenja za začasno prebivanje zaradi študija
na podlagi 44. člena tega zakona, ki je Republiko Slovenijo v času
veljavnosti dovoljenja za začasno prebivanje zaradi študija zapustil zaradi
opravljanja dela študija v drugi državi članici Evropske unije v okviru
programov Evropske unije ali večstranskih programov, ki vključujejo ukrepe za
spodbujanje mobilnosti, ali v okviru sporazumov med dvema ali več višješolskimi
oziroma visokošolskimi organizacijami, in mu v drugi državi članici Evropske
unije ni bilo izdano dovoljenje za prebivanje zaradi študija v okviru
sodelovanja v programih Evropske unije ali večstranskih programih, ki
vključujejo ukrepe za spodbujanje mobilnosti, ali v okviru sporazumov med dvema
ali več višješolskimi oziroma visokošolskimi organizacijami, ob vstopu v
Republiko Slovenijo pa nima več veljavnega dovoljenja za prebivanje zaradi
študija, Republika Slovenija na zahtevo druge države članice Evropske unije
dovoli vstop v državo. 
(3) Ponovni vstop v Republiko Slovenijo se na zahtevo druge
države članice Evropske unije dovoli tudi tujcu z izdanim dovoljenjem za
začasno prebivanje zaradi opravljanja raziskovalnega dela na podlagi
38. člena tega zakona in tujcu z izdanim dovoljenjem za začasno prebivanje
zaradi študija na podlagi 44. člena tega zakona, ki v drugi državi članici
Evropske unije izvaja kratkotrajno ali dolgotrajno premestitev oziroma
mobilnost, če je bilo to dovoljenje razveljavljeno oziroma je njegova
veljavnost prenehala v obdobju izvajanja kratkotrajne ali dolgotrajne
premestitve oziroma izvajanja mobilnosti v drugi državi članici Evropske unije.
Ponovni vstop v Republiko Slovenijo se na zahtevo druge države članice Evropske
unije, v kateri tujec izvaja premestitev, dovoli tudi družinskim članom raziskovalca,
ki jim je Republika Slovenija izdala dovoljenje za začasno prebivanje za
družinskega člana raziskovalca in v drugi državi članici Evropske unije v
okviru kratkotrajne ali dolgotrajne premestitve raziskovalca kot družinski
člani spremljajo raziskovalca, če je bilo tujcu to dovoljenje razveljavljeno
oziroma je njegova veljavnost prenehala v obdobju izvajanja kratkotrajne ali
dolgotrajne premestitve v drugi državi članici Evropske unije. 
(4) Nekdanji imetniki dovoljenj za začasno prebivanje iz prvega,
drugega in tretjega odstavka tega člena morajo najpozneje v petih dneh od dneva
vstopa v Republiko Slovenijo pri pristojnem organu zaprositi za izdajo
dovoljenja za prebivanje iz katerega koli namena. Pristojni organ tujcu izda
potrdilo o vloženi prošnji, ki mu dovoljuje prebivanje v Republiki Sloveniji do
dokončne oziroma, v primeru izdaje enotnega dovoljenja, pravnomočne odločitve o
prošnji.
44.č člen
(dovoljenje za začasno prebivanje zaradi opravljanja
prostovoljskega dela)
(1) Tujcu, ki želi prebivati v Republiki Sloveniji zaradi
opravljanja prostovoljskega dela, se lahko izda dovoljenje za začasno
prebivanje, če ima sklenjen dogovor o prostovoljskem delu s prostovoljsko
organizacijo ali organizacijo s prostovoljskim programom in če izpolnjuje ostale
pogoje po tem zakonu za izdajo dovoljenja za prebivanje. Kot dokaz o
izpolnjevanju pogoja zadostnih sredstev za preživljanje iz tretjega odstavka
33. člena tega zakona se upoštevajo tudi sredstva, prejeta na podlagi
žepnine, določene v dogovoru o prostovoljskem delu, sklenjenem s prostovoljsko
organizacijo ali organizacijo s prostovoljskim programom, in sredstva, ki jih
prostovoljska organizacija ali organizacija s prostovoljskim programom nameni
tujcu. 
(2) Prošnjo za izdajo dovoljenja za začasno prebivanje lahko
vloži tujec, prostovoljska organizacija ali organizacija s prostovoljskim
programom. Tujec, ki želi prebivati v Republiki Sloveniji zaradi opravljanja
prostovoljskega dela, mora prošnjo za izdajo prvega dovoljenja za začasno
prebivanje vložiti pri diplomatskem predstavništvu ali konzulatu Republike
Slovenije v tujini. Prostovoljska organizacija ali organizacija s
prostovoljskim programom lahko prošnjo vloži pri diplomatskem predstavništvu
ali konzulatu Republike Slovenije v tujini ali pri pristojnem organu v
Republiki Sloveniji. Pooblastilo tujca prostovoljski organizaciji ali
organizaciji s prostovoljskim programom ni potrebno za vlaganje dopolnitev k
prošnji za izdajo ali podaljšanje enotnega dovoljenja. 
(3) Dovoljenje za začasno prebivanje zaradi opravljanja
prostovoljskega dela se izda v obliki iz 58. člena tega zakona, pri čemer
se pri vrsti dovoljenja vpiše »prostovoljec«. 
(4) Dovoljenje za začasno prebivanje se ob izpolnjevanju
ostalih pogojev po tem zakonu lahko izda tudi tujcem, ki sodelujejo kot
prostovoljci v projektih prostovoljske službe v okviru programa Evropske unije,
ki podpira mobilnost prostovoljcev in se izvaja na podlagi uredbe Evropskega
parlamenta in Sveta, ki določa oblikovanje programa za podporo mobilnosti
prostovoljcev. 
(5) Kot dokaz o sodelovanju v projektih prostovoljske službe
v okviru programa Evropske unije iz prejšnjega odstavka mora tujec predložiti
potrdilo, ki ga izda državni organ, pristojen za izvajanje nadzora nad
izvajanjem takšnega programa, ali od njega pooblaščena organizacija. 
(6) Prvo dovoljenje za začasno prebivanje se tujcu iz prvega
in četrtega odstavka tega člena izda za čas opravljanja dela po dogovoru iz
prvega odstavka oziroma za čas sodelovanja v projektu iz četrtega odstavka tega
člena, vendar ne dlje kot za eno leto. Če je dogovor sklenjen za obdobje,
daljše od enega leta, oziroma sodelovanje v projektu traja več kot eno leto, se
lahko dovoljenje podaljšuje za največ eno leto, vendar ne dlje kot traja
prostovoljsko delo oziroma sodelovanje v projektu. 
(7) Dovoljenje za začasno prebivanje zaradi opravljanja
prostovoljskega dela iz prvega odstavka tega člena se izda v obliki iz
58. člena tega zakona, pri čemer se pri vrsti dovoljenja vpiše
»prostovoljec«. Dovoljenje za začasno prebivanje zaradi opravljanja
prostovoljske službe na podlagi četrtega odstavka tega člena se izda v obliki
iz 58. člena tega zakona, pri čemer se pri vrsti dovoljenja vpiše
»prostovoljec« ter v opombi navede ime oziroma kratica programa oziroma
projekta, v katerem tujec sodeluje.
44.d člen
(enotno dovoljenje zaradi opravljanja pripravništva)
(1) Tujcu, ki želi prebivati v Republiki Sloveniji zaradi
opravljanja pripravništva, se lahko izda enotno dovoljenje za prebivanje zaradi
opravljanja pripravništva, če: 
-       
izpolnjuje pogoje iz tretjega odstavka 33. člena tega zakona; 
-       
pristojni organ po zakonu, ki ureja zaposlovanje in delo tujcev, poda
soglasje k izdaji enotnega dovoljenja; 
-       
izpolnjuje ostale pogoje po tem zakonu za izdajo dovoljenja za
prebivanje. 
(2) Kot dokaz o izpolnjevanju pogoja zadostnih sredstev za
preživljanje iz tretjega odstavka 33. člena tega zakona se upoštevajo tudi
sredstva, ki jih pravna ali fizična oseba, pri kateri bo tujec opravljal
pripravništvo, nameni tujcu, ki bo opravljal pripravništvo. 
(3) Dovoljenje za začasno prebivanje se tujcu iz prvega
odstavka tega člena izda za čas opravljanja dela, vendar ne dlje kot za eno
leto. 
(4) Prošnjo za izdajo enotnega dovoljenja za prebivanje
zaradi opravljanja pripravništva lahko vloži tujec ali njegov delodajalec
oziroma naročnik dela. Tujec, ki želi prebivati v Republiki Sloveniji zaradi
opravljanja pripravništva, mora prošnjo za izdajo prvega enotnega dovoljenja za
prebivanje vložiti pri diplomatskem predstavništvu ali konzulatu Republike
Slovenije v tujini. Tujčev delodajalec ali naročnik dela lahko prošnjo vloži
pri diplomatskem predstavništvu ali konzulatu Republike Slovenije v tujini ali
pri pristojnem organu v Republiki Sloveniji. Pooblastilo tujca delodajalcu ali
naročniku dela ni potrebno za vlaganje dopolnitev k prošnji za izdajo ali
podaljšanje enotnega dovoljenja. V času veljavnosti enotnega dovoljenja za
prebivanje zaradi opravljanja pripravništva se lahko tujec zaposli pri dveh ali
več delodajalcih na podlagi soglasja pristojnega organa k pisni odobritvi. 
(5) Enotno dovoljenje za prebivanje zaradi opravljanja
pripravništva se izda v obliki iz 58. člena tega zakona, pri čemer se pri
vrsti dovoljenja vpiše »pripravnik«.
45. člen
(enotno dovoljenje za napotene delavce)
(1) Tujcu, ki je s strani delodajalca s sedežem izven
Republike Slovenije, pri katerem je zaposlen, za omejen čas napoten na delo v
Republiko Slovenijo zaradi izvajanja čezmejnih storitev ali na usposabljanje v
gospodarsko družbo v Republiki Sloveniji, se lahko izda enotno dovoljenje za napotene
delavce, če ima tujec veljavno potno listino, katere veljavnost je najmanj tri
mesece daljša od nameravanega prebivanja v Republiki Sloveniji, če je v državi,
iz katere je napoten, socialno zavarovan, če pristojni organ po zakonu, ki
ureja zaposlovanje in delo tujcev, poda soglasje k izdaji enotnega dovoljenja
za napotene delavce, če je soglasje pogoj za izdajo enotnega dovoljenja, in če
ne obstajajo razlogi za zavrnitev izdaje dovoljenja iz prve, druge, tretje,
četrte, pete, šeste, sedme, devete, desete, enajste ali dvanajste alineje
prvega odstavka 55. člena tega zakona. Socialno zavarovanje v državi, iz
katere je tujec napoten, mora vključevati tudi zdravstveno zavarovanje, ki
krije vsaj nujne zdravstvene storitve na območju Republike Slovenije, ali pa
mora imeti tujec ustrezno zdravstveno zavarovanje v Republiki Sloveniji. 
(2) Prvo enotno dovoljenje za napotene delavce se izda za čas
trajanja v pogodbi določenih del oziroma za čas programa usposabljanja, vendar
ne dlje od enega leta. Če iz upravičenih razlogov pogodbe, na podlagi katere je
tujec napoten, ali usposabljanja ni mogoče realizirati v roku, se enotno
dovoljenje za napotene delavce tujcu iz prejšnjega odstavka podaljša na podlagi
predhodno pridobljenega soglasja pristojnega organa po zakonu, ki ureja
zaposlovanje in delo tujcev. 
(3) Prvo enotno dovoljenje se v primeru izvajanja storitev,
ki so posebnega pomena za državo, lahko izda tudi za obdobje, daljše od enega
leta, o čemer odloči organ, pristojen za izdajo enotnega dovoljenja, na podlagi
odločitve ministrstva, pristojnega za delo, v skladu z zakonom, ki ureja
zaposlovanje in delo tujcev. 
(4) Glede pristojnosti in postopka izdaje in podaljšanja
enotnega dovoljenja za napotene delavce se smiselno uporabljajo določbe prvega,
drugega, tretjega in četrtega odstavka 37.a člena tega zakona. 
(5) Enotno dovoljenje za napotene delavce se izda v obliki iz
58. člena tega zakona, pri čemer se pri vrsti dovoljenja vpiše »napoteni
delavec«.
45.a člen
(enotno dovoljenje za sezonsko delo, daljše od 90 dni)
(1) Enotno dovoljenje za sezonsko delo, daljše od
90 dni, se izda tujcu, če: 
-       
ima veljavno potno listino, katere veljavnost je vsaj tri mesece daljša
od nameravanega prebivanja v Republiki Sloveniji; 
-       
ima ustrezno zdravstveno zavarovanje, ki krije vsaj nujne zdravstvene
storitve na območju Republike Slovenije; 
-       
predloži veljavno pogodbo o zaposlitvi ali pogodbo za opravljanje dela; 
-       
pristojni organ po zakonu, ki ureja zaposlovanje in delo tujcev, poda
soglasje k izdaji enotnega dovoljenja za sezonsko delo, daljše od 90 dni; 
-       
ne obstajajo razlogi za zavrnitev izdaje dovoljenja iz prve, druge,
tretje, četrte, pete, šeste, devete, desete, enajste in dvanajste alineje
prvega odstavka 55. člena tega zakona. 
(2) Če tujec po zakonu, ki ureja zaposlovanje in delo tujcev,
za opravljanje sezonskega dela, daljšega od 90 dni, ne potrebuje soglasja k
izdaji enotnega dovoljenja za sezonsko delo, soglasje ni pogoj za izdajo
enotnega dovoljenja za sezonsko delo, daljše od 90 dni. 
(3) Enotno dovoljenje za sezonsko delo, daljše od
90 dni, se izda tujcu za čas trajanja pogodbe o zaposlitvi ali pogodbe za
opravljanje dela pri istem delodajalcu oziroma naročniku dela in se lahko
podaljša, pri čemer skupno trajanje sezonskega dela ne sme preseči šestih
mesecev oziroma v izjemnih primerih, določenih z zakonom, ki ureja zaposlovanje
in delo tujcev, sedmih mesecev v koledarskem letu. 
(4) Enotno dovoljenje za sezonsko delo, daljše od
90 dni, se lahko v primeru zaposlitve oziroma opravljanja dela pri drugem
delodajalcu oziroma naročniku dela podaljša za čas trajanja pogodbe o
zaposlitvi oziroma pogodbe za opravljanje dela, pri čemer skupno trajanje
sezonskega dela ne sme preseči šestih mesecev, oziroma v izjemnih primerih,
določenih z zakonom, ki ureja zaposlovanje in delo tujcev, sedmih mesecev v
koledarskem letu. 
(5) Pristojni organ o prošnji tujca za izdajo enotnega
dovoljenja za sezonsko delo, daljšega od 90 dni, ki je imel v zadnjih petih
letih v Republiki Sloveniji vsaj enkrat izdano enotno dovoljenje za sezonsko
delo, daljše od 90 dni, odloči čim prej, najpozneje pa v 20 dneh od prejema
popolne prošnje. 
(6) Glede pristojnosti in postopka izdaje ali podaljšanja
enotnega dovoljenja za sezonsko delo, daljšega od 90 dni, se smiselno
uporabljajo določbe prvega, drugega, tretjega in četrtega odstavka 37.a člena
tega zakona. 
(7) Enotno dovoljenje za sezonsko delo se izda v obliki iz
58. člena tega zakona, pri čemer se pri vrsti dovoljenja vpiše »sezonsko
delo«.
45.b člen
(enotno dovoljenje za osebo, premeščeno znotraj gospodarske
družbe)
(1) Tujcu, ki želi v Republiki Sloveniji prebivati zaradi
opravljanja dela kot oseba, premeščena znotraj gospodarske družbe, se lahko
izda enotno dovoljenje za osebo, premeščeno znotraj gospodarske družbe, če gre
za vodstvenega delavca, strokovnjaka ali zaposlenega na usposabljanju, če: 
-       
ima veljavno potno listino, katere veljavnost je najmanj tri mesece
daljša od nameravanega prebivanja v Republiki Sloveniji; 
-       
ima ustrezno zdravstveno zavarovanje, ki krije vsaj nujne zdravstvene
storitve na območju Republike Slovenije; 
-       
predloži pogodbo o zaposlitvi in akt o premestitvi; 
-       
pristojni organ po zakonu, ki ureja zaposlovanje in delo tujcev, poda
soglasje k izdaji enotnega dovoljenja za osebo, premeščeno znotraj gospodarske
družbe; 
-       
ne obstajajo razlogi za zavrnitev izdaje dovoljenja iz prve, tretje, pete,
devete, desete, enajste, dvanajste ali trinajste alineje prvega odstavka
55. člena tega zakona.
(2) Prošnjo za izdajo ali podaljšanje enotnega dovoljenja za
osebo, premeščeno znotraj gospodarske družbe, lahko vloži tujec ali subjekt
gostitelj. 
(3) Glede pristojnosti in postopka izdaje enotnega dovoljenja
za osebo, premeščeno znotraj gospodarske družbe, se smiselno uporabljajo
določbe prvega, drugega, tretjega in četrtega odstavka 37.a člena tega zakona. 
(4) Prvo enotno dovoljenje za osebo, premeščeno znotraj
gospodarske družbe, se izda za čas trajanja premestitve, kot je določeno s
pogodbo o zaposlitvi in aktom o premestitvi, vendar ne dlje od enega leta. 
(5) Enotno dovoljenje za osebo, premeščeno znotraj
gospodarske družbe, se izda v obliki iz 58. člena tega zakona, pri čemer
se pri vrsti dovoljenja vpiše »ICT«.
45.c člen
(podaljšanje enotnega dovoljenja za osebo, premeščeno
znotraj gospodarske družbe)
(1) Enotno dovoljenje za osebo, premeščeno znotraj
gospodarske družbe, se za vodstvenega delavca in strokovnjaka lahko podaljša
pod enakimi pogoji, kot se izda, če tujec ali subjekt gostitelj pravočasno
zaprosi za podaljšanje enotnega dovoljenja za osebo, premeščeno znotraj
gospodarske družbe, kot to za podaljšanje dovoljenja za začasno prebivanje
določa prvi odstavek 36. člena tega zakona, in sicer za čas trajanja
premestitve, kot je določeno s pogodbo o zaposlitvi in aktom o premestitvi, pri
čemer skupna dolžina prebivanja tujca v Republiki Sloveniji ali na območju
držav članic Evropske unije zaradi kratkotrajne ali dolgotrajne premestitve na
podlagi izdanega enotnega dovoljenja iz prejšnjega člena ne sme presegati treh
let. 
(2) Enotno dovoljenje za osebo, premeščeno znotraj
gospodarske družbe, se za zaposlenega na usposabljanju lahko podaljša pod
enakimi pogoji, kot se izda, če tujec ali subjekt gostitelj pravočasno zaprosi
za podaljšanje enotnega dovoljenja za osebo, premeščeno znotraj gospodarske
družbe, kot to za podaljšanje dovoljenja za začasno prebivanje določa prvi
odstavek 36. člena tega zakona, in sicer za čas trajanja premestitve, kot
je določeno s pogodbo o zaposlitvi in aktom o premestitvi, pri čemer skupna
dolžina prebivanja tujca v Republiki Sloveniji ali na območju držav članic
Evropske unije zaradi kratkotrajne ali dolgotrajne premestitve na podlagi
enotnega dovoljenja iz prejšnjega člena ne sme presegati enega leta.
45.č člen
(prebivanje imetnika enotnega dovoljenja za osebo,
premeščeno znotraj gospodarske družbe, izdanega v drugi državi članici Evropske
unije – kratkotrajna premestitev)
(1) Tujec z veljavnim enotnim dovoljenjem za osebo,
premeščeno znotraj gospodarske družbe, ki ga je prva izdala druga država
članica Evropske unije, lahko v Republiki Sloveniji prebiva in dela v subjektu
gostitelju do 90 dni v katerem koli 180-dnevnem obdobju, kar zajema vsak dan
bivanja v zadnjem 180-dnevnem obdobju (v nadaljnjem besedilu: kratkotrajna
premestitev), če: 
-       
ima veljavno potno listino, katere veljavnost je najmanj tri mesece
daljša od nameravanega prebivanja v Republiki Sloveniji; 
-       
predloži dokazilo, da sta subjekt gostitelj in gospodarska družba s
sedežem v tretji državi, iz katere je bil tujec premeščen v povezano družbo s
sedežem v drugi državi članici Evropske unije medsebojno povezani; 
-       
je bil pristojni organ v Republiki Sloveniji pisno obveščen (uradno
obvestilo) o nameri delodajalca iz povezane družbe s sedežem v drugi državi
članici Evropske unije, da bo tujca premestil v subjekta gostitelja, skladno z
določbo drugega odstavka tega člena; 
-       
predloži pogodbo o zaposlitvi in akt o premestitvi, iz katerega izhaja
datum nastopa kratkotrajne premestitve in njeno predvideno trajanje; 
-       
ni razlogov za zavrnitev izdaje dovoljenja iz tretje, pete, desete,
enajste ali dvanajste alineje prvega odstavka 55. člena tega zakona. 
(2) Delodajalec iz povezane družbe s sedežem v drugi državi
članici Evropske unije, ki je tujcu prva izdala enotno dovoljenje za osebo,
premeščeno znotraj gospodarske družbe, mora pristojni organ v Republiki
Sloveniji pisno obvestiti o nameri, da bo tujca premestil v subjekt gostitelja
takoj, ko je znano, da bo tujec premeščen, oziroma najkasneje v roku osmih dni
od dneva nastopa kratkotrajne premestitve v subjektu gostitelju. Uradnemu
obvestilu delodajalec priloži dokazilo o izpolnjevanju pogojev iz prve, druge
in četrte alineje prejšnjega odstavka. 
(3) Tujec z veljavnim enotnim dovoljenjem za osebo,
premeščeno znotraj gospodarske družbe, izdanim v državi članici Evropske unije,
ki je osebi, premeščeni znotraj gospodarske družbe, prva izdala enotno
dovoljenje za osebo, premeščeno znotraj gospodarske družbe, lahko v Republiki
Sloveniji prebiva ter dela v subjektu gostitelju za čas trajanja premestitve v
obdobju iz prvega odstavka tega člena po uradnem obvestilu delodajalca iz povezane
družbe s sedežem v državi članici Evropske unije o nameravani premestitvi. 
(4) Pristojni organ v Republiki Sloveniji tujcu ne dovoli
prebivanja v Republiki Sloveniji ter dela v subjektu gostitelju, če: 
-       
niso izpolnjeni pogoji iz prvega odstavka tega člena; 
-       
tujec v predvidenem obdobju kratkotrajne premestitve doseže najdaljše
obdobje dovoljenega prebivanja v Republiki Sloveniji ali na območju držav
članic Evropske unije, določeno v prvem oziroma drugem odstavku prejšnjega
člena; 
-       
tujec v predvidenem obdobju kratkotrajne premestitve v Republiki
Sloveniji doseže najdaljše dovoljeno 90-dnevno prebivanje v kateremkoli
180-dnevnem obdobju, določeno v prvem odstavku tega člena. 
(5) Če pristojni organ v Republiki Sloveniji tujcu ne dovoli
prebivanja v Republiki Sloveniji ter dela v subjektu gostitelju, najkasneje v
20 dneh od prejema popolnega uradnega obvestila o nameravani premestitvi izda
odločbo, s katero kratkotrajno premestitev tujca zavrne. Odločba pristojnega
organa, s katero se zavrne kratkotrajna premestitev tujca v Republiko
Slovenijo, se vroči tujcu in obvestitelju iz drugega odstavka tega člena. Pristojni
organ o zavrnitvi kratkotrajne premestitve preko nacionalne kontaktne točke
obvesti tudi pristojni organ države članice Evropske unije, ki je tujcu prva
izdala enotno dovoljenje za osebo, premeščeno znotraj gospodarske družbe. 
(6) Če pristojni organ v Republiki Sloveniji tujcu ne dovoli
prebivanja v Republiki Sloveniji ter dela v subjektu gostitelju in tujec še ni
nastopil kratkotrajne premestitve v subjektu gostitelju, ga delodajalec iz
povezane družbe s sedežem v drugi državi članici Evropske unije ne sme
premestiti v subjekt gostitelja. Če je tujec že vstopil v Republiko Slovenijo
in začel izvajati kratkotrajno premestitev v subjektu gostitelju, preden je
delodajalec iz povezane družbe s sedežem v drugi državi članici Evropske unije
prejel odločbo pristojnega organa Republike Slovenije, s katero je kratkotrajno
premestitev tujca v Republiko Slovenijo zavrnil, mora tujec takoj, najpozneje
pa v treh dneh po prejemu odločbe o zavrnitvi kratkotrajne premestitve,
prenehati z delom ali usposabljanjem in se vrniti v državo članico Evropske
unije, ki je prva izdala enotno dovoljenje za osebo, premeščeno znotraj
gospodarske družbe. Pristojni organ v odločbi o zavrnitvi kratkotrajne
premestitve določi, da mora tujec v primeru, če je že vstopil v Republiko
Slovenijo in začel izvajati kratkotrajno premestitev, državo zapustiti v roku
treh dni po vročitvi odločbe. Pritožba zoper odločbo ne zadrži njene izvršitve.
V tem primeru posebna odločba o odpovedi prebivanja ni potrebna. 
(7) Če tujec z veljavnim enotnim dovoljenjem za osebo,
premeščeno znotraj gospodarske družbe, ki ga je prva izdala druga država
članica Evropske unije, pri pristojnem organu druge države članice Evropske
unije pravočasno zaprosi za podaljšanje tega dovoljenja, lahko v času odločanja
o prošnji prebiva v Republiki Sloveniji in opravlja delo v subjektu gostitelju
na podlagi dokazila o vloženi prošnji za podaljšanje enotnega dovoljenja za
osebo, premeščeno znotraj gospodarske družbe, ki ga je vložil v državi članici,
ki je prva izdala enotno dovoljenje iz tega namena, vendar največ do poteka
dovoljenega 90-dnevnega prebivanja v obdobju, določenem v prvem odstavku tega
člena. Če država članica Evropske unije, ki je tujcu prva izdala enotno
dovoljenje za osebo, premeščeno znotraj gospodarske družbe, dovoljenje
podaljša, lahko tujec prebiva in dela v Republiki Sloveniji na podlagi in v
času veljavnosti podaljšanega dovoljenja, ki ga je prva izdala druga država
članice Evropske unije, vendar največ do poteka dovoljenega 90-dnevnega
prebivanja v obdobju, določenem v prvem odstavku tega člena. Če država članica
Evropske unije, ki je tujcu prva izdala enotno dovoljenje za osebo, premeščeno
znotraj gospodarske družbe, ne podaljša enotnega dovoljenja, tujec z dnem
vročitve odločitve o zavrnitvi podaljšanja enotnega dovoljenja za osebo,
premeščeno znotraj gospodarske družbe, preneha s premestitvijo v subjektu
gostitelju in mora nemudoma, najpozneje pa v treh dneh od vročitve odločitve o
zavrnitvi podaljšanja enotnega dovoljenja za osebo, premeščeno znotraj
gospodarske družbe, zapustiti Republiko Slovenijo. Posebna odločba o odpovedi
prebivanja ni potrebna. 
(8) Če tujec z veljavnim enotnim dovoljenjem za osebo,
premeščeno znotraj gospodarske družbe, ki ga je prva izdala druga država
članica Evropske unije, pri pristojnem organu druge države članice Evropske
unije, v obdobju do poteka dovoljenega 90-dnevnega prebivanja, določenem v
prvem odstavku tega člena, ne zaprosi za podaljšanje tega dovoljenja, z dnem
prenehanja veljavnosti enotnega dovoljenja za osebo, premeščeno znotraj
gospodarske družbe, preneha s premestitvijo v subjektu gostitelju in mora
nemudoma, najpozneje pa v treh dneh od prenehanja veljavnosti enotnega
dovoljenja za osebo, premeščeno znotraj gospodarske družbe, zapustiti Republiko
Slovenijo. Posebna odločba o odpovedi prebivanja ni potrebna.
(9) Tujec iz prvega odstavka tega člena, ki mu je enotno
dovoljenje za osebo, premeščeno znotraj gospodarske družbe, prva izdala država
članica Evropske unije, ki schengenskega pravnega reda ne uporablja v celoti,
mora pri vstopu v Republiko Slovenijo poleg veljavnega enotnega dovoljenja za
osebo, premeščeno znotraj gospodarske družbe, ki ga je prva izdala država
članica Evropske unije, ki schengenskega pravnega reda ne uporablja v celoti,
in veljavne potne listine predložiti tudi kopijo uradnega obvestila iz tretje
alineje prvega odstavka tega člena.
45.d člen
(prebivanje imetnika enotnega dovoljenja za osebo,
premeščeno znotraj gospodarske družbe, izdanega v drugi državi članici Evropske
unije – dolgotrajna premestitev)
(1) Tujec z veljavnim enotnim dovoljenjem za osebo,
premeščeno znotraj gospodarske družbe, ki ga je prva izdala druga država
članica Evropske unije, lahko vstopi v Republiko Slovenijo z veljavno potno
listino, ter v 30 dneh od dneva vstopa v državo pri pristojnem organu v
Republiki Sloveniji, kjer tujec prebiva, vloži prošnjo za izdajo enotnega
dovoljenja za osebo, premeščeno znotraj gospodarske družbe zaradi premestitve,
daljše od 90 dni (v nadaljnjem besedilu: dolgotrajna premestitev). Prošnjo
lahko vloži tudi subjekt gostitelj, pri pristojnem organu, kjer je sedež
subjekta gostitelja. Pristojni organ tujcu z veljavnim enotnim dovoljenjem za osebo,
premeščeno znotraj gospodarske družbe, ki ga je prva izdala druga država
članica Evropske unije, izda potrdilo o vloženi prošnji za izdajo enotnega
dovoljenja za osebo, premeščeno znotraj gospodarske družbe zaradi dolgotrajne
premestitve, ki velja kot dovoljenje za začasno prebivanje in tujcu dovoljuje,
da v Republiki Sloveniji prebiva in dela do pravnomočne odločitve o prošnji. Če
je tujec že kratkotrajno premeščen, lahko v času odločanja o prošnji opravlja
delo, če še ni poteklo dovoljeno obdobje prebivanja in dela tujca v subjektu
gostitelju v skladu z določbo prvega odstavka prejšnjega člena.
(2) Enotno dovoljenje za osebo, premeščeno znotraj
gospodarske družbe zaradi dolgotrajne premestitve se tujcu izda, če: 
-       
ima veljavno potno listino, katere veljavnost je najmanj tri mesece
daljša od nameravanega prebivanja v Republiki Sloveniji; 
-       
ima ustrezno zdravstveno zavarovanje, ki krije vsaj nujne zdravstvene
storitve na območju Republike Slovenije; 
-       
predloži pogodbo o zaposlitvi in akt o premestitvi; 
-       
pristojni organ po zakonu, ki ureja zaposlovanje in delo tujcev, poda
soglasje k dolgotrajni premestitvi; 
-       
ni razlogov za zavrnitev izdaje dovoljenja iz prve, tretje, pete,
desete, enajste, dvanajste ali trinajste alineje prvega odstavka 55. člena
tega zakona in ne obstajajo razlogi za zavrnitev, določeni v četrtem odstavku
tega člena; 
-       
ima tujec veljavno enotno dovoljenje za osebo, premeščeno znotraj
gospodarske družbe, ki ga je prva izdala druga država članica Evropske unije; 
-       
je bila prošnja za izdajo enotnega dovoljenja za osebo, premeščeno
znotraj gospodarske družbe, vložena pri pristojnem organu v Republiki Sloveniji
najmanj 20 dni pred iztekom kratkotrajne premestitve, v primeru, da je tujec že
kratkotrajno premeščen. 
(3) Enotno dovoljenje za osebo, premeščeno znotraj
gospodarske družbe zaradi dolgotrajne premestitve, se izda za čas trajanja
premestitve, kot je določeno s pogodbo o zaposlitvi in aktom o premestitvi. 
(4) Pristojni organ zavrne izdajo enotnega dovoljenja za
osebo, premeščeno znotraj gospodarske družbe zaradi dolgotrajne premestitve,
če: 
-       
niso izpolnjeni pogoji iz drugega odstavka tega člena; 
-       
je že poteklo najdaljše obdobje prebivanja tujca v Republiki Sloveniji
ali na območju držav članic Evropske unije, določeno v prvem in drugem odstavku
45.c člena tega zakona; 
-       
je bilo uradno obvestilo delodajalca iz povezane družbe s sedežem v
drugi državi članici Evropske unije o kratkotrajni premestitvi tujca vloženo
istočasno kot prošnja za izdajo enotnega dovoljenja za osebo, premeščeno
znotraj gospodarske družbe zaradi dolgotrajne premestitve; 
-       
veljavnost enotnega dovoljenja za osebo, premeščeno znotraj gospodarske
družbe, ki ga je prva izdala druga država članica Evropske unije, poteče med
postopkom pri pristojnem organu v Republiki Sloveniji; 
-       
je obdobje premestitve v subjektu gostitelju daljše od obdobja
premestitve v državi članici Evropske unije, ki je tujcu prva izdala enotno
dovoljenje za osebo, premeščeno znotraj gospodarske družbe. 
(5) Če tujcu pristojni organ v Republiki Sloveniji zavrne izdajo
enotnega dovoljenja za osebo, premeščeno znotraj gospodarske družbe zaradi
dolgotrajne premestitve, ali če se v postopku ugotovi, da tujec ne prebiva v
Republiki Sloveniji v skladu z namenom, zaradi katerega je bilo enotno
dovoljenje izdano, ali če je bilo enotno dovoljenje razveljavljeno iz razlogov
iz prvega odstavka 56. člena tega zakona, mora tujec takoj prenehati z
delom ali usposabljanjem v subjektu gostitelju in se nemudoma, najpozneje pa v
treh dneh od dokončnosti odločbe, izdane v postopku zavrnitve ali razveljavitve
izdaje enotnega dovoljenja za osebo, premeščeno znotraj gospodarske družbe
zaradi dolgotrajne premestitve, vrniti v državo članico Evropske unije, ki je
prva izdala enotno dovoljenje za osebo, premeščeno znotraj gospodarske družbe.
V tem primeru posebna odločba o odpovedi prebivanja ni potrebna. 
(6) Enotno dovoljenje za osebo, premeščeno znotraj
gospodarske družbe zaradi dolgotrajne premestitve, se lahko podaljša pod
enakimi pogoji kot se izda, če tujec ali subjekt gostitelj pravočasno zaprosi
za podaljšanje enotnega dovoljenja za osebo, premeščeno znotraj gospodarske
družbe zaradi dolgotrajne premestitve, kot to za podaljšanje dovoljenja za
začasno prebivanje določa prvi odstavek 36. člena tega zakona, če skupna
dolžina prebivanja tujca v Republiki Sloveniji ali na območju držav članic
Evropske unije ne presega enega leta za zaposlenega na usposabljanju oziroma
treh let za vodstvene delavce in strokovnjake in če ne obstajajo razlogi za
zavrnitev izdaje dovoljenja za začasno prebivanje iz četrtega odstavka tega
člena. 
(7) O odločitvi o prošnji za izdajo enotnega dovoljenja za
osebo, premeščeno znotraj gospodarske družbe zaradi dolgotrajne premestitve, pristojni
organ Republike Slovenije preko nacionalne kontaktne točke obvesti pristojni
organ druge države članice Evropske unije, ki je prva izdala enotno dovoljenje
za osebo, premeščeno znotraj gospodarske družbe. Odločitev pristojnega organa
Republike Slovenije se vroči vlagatelju prošnje iz prvega odstavka tega člena
in tujcu, kadar ni vlagatelj.
(8) Enotno dovoljenje za osebo, premeščeno znotraj
gospodarske družbe zaradi dolgotrajne premestitve, se izda v obliki iz
58. člena tega zakona, pri čemer se pri vrsti dovoljenja vpiše »mobile
ICT«.
(9) Tujec iz prvega odstavka tega člena, ki mu je enotno
dovoljenje za osebo, premeščeno znotraj gospodarske družbe, prva izdala država
članica Evropske unije, ki schengenskega pravnega reda ne uporablja v celoti,
mora pri vstopu v Republiko Slovenijo poleg veljavnega enotnega dovoljenja za
osebo, premeščeno znotraj gospodarske družbe, ki ga je prva izdala država
članica Evropske unije, ki schengenskega pravnega reda ne uporablja v celoti,
in veljavne potne listine predložiti tudi dokazilo iz tretje alineje prvega
odstavka tega člena.
45.e člen
(prebivanje družinskega člana imetnika enotnega dovoljenja
za osebo, premeščeno znotraj gospodarske družbe)
(1) Za družinskega člana tujca, ki v Republiki Sloveniji
prebiva na podlagi enotnega dovoljenja za osebo, premeščeno znotraj gospodarske
družbe, izdanega na podlagi 45.b člena tega zakona, se glede izdaje dovoljenja
za prebivanje zaradi združitve družine uporablja ureditev iz 47. člena
tega zakona. 
(2) Glede izdaje dovoljenja za prebivanje za družinskega
člana tujca, imetnika enotnega dovoljenja za osebo premeščeno znotraj
gospodarske družbe, izdanega na podlagi 45.d člena tega zakona, se smiselno
uporabljajo določbe 42. člena tega zakona. 
(3) Pristojni organ prošnjo za izdajo dovoljenja za
prebivanje za družinskega člana osebe, premeščene znotraj gospodarske družbe,
obravnava istočasno kot prošnjo za izdajo dovoljenja za osebo, premeščeno
znotraj gospodarske družbe na podlagi 45.b ali 45.d člena tega zakona, če se
prošnja za izdajo dovoljenja za prebivanje za družinskega člana osebe,
premeščene znotraj gospodarske družbe, predloži istočasno.
45.f člen
(ponovni sprejem imetnika enotnega dovoljenja za osebo,
premeščeno znotraj gospodarske družbe in njegovih družinskih članov)
(1) Ponovni vstop v Republiko Slovenijo se na zahtevo druge
države članice Evropske unije dovoli imetniku enotnega dovoljenja za osebo,
premeščeno znotraj gospodarske družbe, izdanega na podlagi 45.b člena tega
zakona, ki je bilo razveljavljeno oziroma katerega veljavnost je prenehala v
obdobju izvajanja kratkotrajne ali dolgotrajne premestitve v drugi državi
članice Evropske unije, in njegovim družinskim članom. 
(2) Nekdanji imetnik enotnega dovoljenja iz prejšnjega
odstavka in njegovi družinski člani lahko najkasneje v petih dneh od dneva
vstopa v državo pri pristojnem organu zaprosijo za izdajo dovoljenja za
prebivanje iz katerega koli namena. Pristojni organ tujcu izda potrdilo o
vloženi prošnji, ki mu dovoljuje prebivanje v Republiki Sloveniji do dokončne
oziroma v primeru izdaje enotnega dovoljenja do pravnomočne odločitve o prošnji.
46. člen
(dnevni delovni migranti)
(1) Dnevnemu delovnemu migrantu se lahko izda enotno
dovoljenje za dnevnega delovnega migranta.
(2) Enotno dovoljenje za dnevnega delovnega migranta se
izda tujcu, če izpolnjuje pogoje iz tretjega odstavka 33. člena tega zakona, če
pristojni organ po zakonu, ki ureja zaposlovanje in delo tujcev, poda soglasje
k izdaji enotnega dovoljenja in ne obstajajo razlogi za zavrnitev izdaje
dovoljenja iz prve, druge, tretje, četrte, pete, šeste, sedme, devete, desete
ali enajste alinee prvega odstavka 55. člena tega zakona in če dokaže, da je
dnevni delovni migrant.
(3) Glede postopka izdaje enotnega dovoljenja za
dnevnega delovnega migranta se uporabljajo določbe 37. in 37.a člena tega
zakona, pri čemer se na enotnem dovoljenju za prebivanje in delo vpiše oznaka
»dnevni delovni migrant«.
47. člen
(združitev družine in pravica do celovitosti družine)
(1) Tujcu, ki prebiva v Republiki Sloveniji na podlagi
dovoljenja za stalno prebivanje, in tujcu, ki v Republiki Sloveniji zadnji dve
leti prebiva na podlagi dovoljenja za začasno prebivanje in ima dovoljenje za
začasno prebivanje izdano z veljavnostjo najmanj enega leta, se ob pogojih in v
skladu s tem zakonom prizna pravica do združitve, ohranitve in ponovne
pridobitve celovitosti družine z družinskimi člani, ki so tujci. Tujcu, ki v
Republiki Sloveniji prebiva na podlagi dovoljenja za začasno prebivanje zaradi
opravljanja sezonskega dela ali kot dnevni delovni migrant, se pravica do
združitve, ohranitve in ponovne pridobitve celovitosti družine z družinskimi
člani, ki so tujci, ne prizna. V dveletni rok veljavnega dovoljenja za začasno
prebivanje se šteje tudi čas prebivanja tujca v Republiki Sloveniji na podlagi
potrdila o vloženi prošnji za izdajo ali podaljšanje dovoljenja za začasno
prebivanje ali izdajo nadaljnjega dovoljenja za začasno prebivanje, ki velja
kot dovoljenje za začasno prebivanje. Brez omejitev glede dolžine tujčevega
prebivanja v Republiki Sloveniji in veljavnosti njegovega dovoljenja lahko
združuje družinske člane tujec, imetnik modre karte EU, tujec, ki ima izdano
dovoljenje za začasno prebivanje zaradi opravljanja dela na področju raziskav,
višjega in visokega šolstva, tujec, ki ima izdano dovoljenje za prebivanje na
podlagi 38.b člena tega zakona, tujec, ki ima izdano enotno dovoljenje za
osebo, premeščeno znotraj gospodarske družbe, na podlagi 45.b in 45.d člena
tega zakona, in tujec z dovoljenjem za začasno prebivanje, če je to v interesu
Republike Slovenije, o čemer organ, pristojen za izdajo dovoljenja, odloči na
podlagi mnenja pristojnega ministrstva oziroma drugega državnega organa. Pravica
do združitve tujca z mladoletnim neporočenim otrokom tujca ali mladoletnim
neporočenim otrokom zakonca, partnerja v partnerski zvezi ali partnerja, s
katerim tujec živi v dalj časa trajajoči življenjski skupnosti, se ob pogojih
in v skladu s tem zakonom prizna brez omejitev glede dolžine prebivanja
otrokovih staršev ali otrokovega skrbnika v Republiki Sloveniji in veljavnosti
njihovega dovoljenja, če imata oba starša oziroma skrbnik izdano dovoljenje za
začasno prebivanje v Republiki Sloveniji oziroma če ima dovoljenje za začasno
prebivanje tisti izmed staršev, ki mu je otrok zaupan v varstvo in vzgojo, če
starša ne živita skupaj ali če ima otrok samo enega izmed staršev. Če otrokov
starš ali skrbnik v primerih iz prejšnjega stavka prošnjo za izdajo prvega
dovoljenja za začasno prebivanje za mladoletnega neporočenega otroka vloži pri
pristojnem organu v Republiki Sloveniji, lahko otrok prstne odtise da pri
pristojnem organu v Republiki Sloveniji, ki lahko njegovemu staršu ali skrbniku
dovoljenje za začasno prebivanje, odločbo o zavrnitvi izdaje dovoljenja, sklep
o ustavitvi postopka ali in sklep o zavrženju prošnje tudi vroči.
(2) Tujec iz prejšnjega odstavka, ki lahko združuje
družinske člane, lahko prošnjo za izdajo prvega dovoljenja za začasno
prebivanje za svoje družinske člane vloži pri diplomatskem predstavništvu ali
konzulatu Republike Slovenije v tujini ali pri pristojnem organu v Republiki
Sloveniji. 
(3) Za družinske člane tujca se po tem zakonu štejejo:
-       
zakonec, partner v partnerski skupnosti oziroma partnerski zvezi ali
partner, s katerim tujec živi v dalj časa trajajoči življenjski skupnosti; 
-       
mladoletni neporočeni otroci tujca; 
-       
mladoletni neporočeni otroci zakonca, partnerja v partnerski skupnosti
oziroma partnerski zvezi ali partnerja, s katerim tujec živi v dalj časa
trajajoči življenjski skupnosti; 
-       
starši mladoletnega tujca, s katerim je pred prihodom v Republiko
Slovenijo prebival v družinski skupnosti; 
-       
polnoletni neporočeni otroci in starši tujca, zakonca, partnerja v
partnerski skupnosti oziroma partnerski zvezi ali partnerja, s katerim tujec
živi v dalj časa trajajoči življenjski skupnosti, katere je tujec, zakonec,
partner v partnerski skupnosti oziroma partnerski zvezi ali partner, s katerim
tujec živi v dalj časa trajajoči življenjski skupnosti po zakonu države, katere
državljan je, dolžan preživljati.
(4) Izjemoma lahko pristojni organ za družinskega člana
šteje tudi drugega sorodnika tujca, če posebne okoliščine govorijo v prid
združitvi družine v Republiki Sloveniji. V primeru poligamne zakonske zveze se
dovoljenje za prebivanje zaradi združitve družine lahko izda in podaljšuje le
enemu zakoncu. 
(5) Dovoljenje za prebivanje zaradi združitve družine se
izda in podaljšuje na prošnjo tujca iz prvega odstavka tega člena, ki mora
priložiti dokazila o zadostnih sredstvih za preživljanje tistih družinskih
članov, ki nameravajo prebivati v državi, pri čemer ta sredstva mesečno ne
smejo biti nižja od ravni, določene za pridobitev pravice do denarne socialne
pomoči v skladu z zakonom, ki ureja socialno varstvene prejemke. Dovoljenje za
prebivanje zaradi združitve družine se lahko na prošnjo tujca iz prvega
odstavka tega člena podaljša pod enakimi pogoji, kot se izda, če polnoletni
družinski član izpolnjuje pogoj znanja slovenskega jezika na vstopni ravni (A1
po Skupnem evropskem jezikovnem okviru), kar dokaže s spričevalom o uspešno
opravljenem izpitu iz znanja slovenščine. Obvezni preizkus znanja slovenskega
jezika na vstopni ravni se opravi pred strokovno komisijo, ki jo imenuje Vlada
Republike Slovenije. Šteje se, da polnoletni družinski član izpolnjuje pogoj
znanja slovenskega jezika na vstopni ravni, če je sprejet v javno veljavne
izobraževalne ali študijske programe v Republiki Sloveniji, ki se izvajajo v
slovenskem jeziku, ali je končal šolanje na kateri koli stopnji v Republiki
Sloveniji ali je končal osnovno ali srednjo šolo s slovenskim učnim jezikom na
območjih, na katerih živijo pripadniki avtohtone slovenske narodne skupnosti v
sosednjih državah ali če je starejši od 60 let. Pogoj znanja slovenskega jezika
na vstopni ravni izpolnjuje tudi polnoletni družinski član, ki je nepismen, se
pa govorno sporazumeva v slovenščini, kar dokaže s potrdilom o uspešno opravljenem
izpitu iz govornega sporazumevanja v slovenščini na vstopni ravni. Pogoja
znanja iz slovenskega jezika na vstopni ravni ni treba izpolnjevati
polnoletnemu družinskemu članu v primerih iz četrtega stavka prvega odstavka
tega člena, polnoletnemu družinskemu članu, ki zaradi okvar zdravja, ki
onemogočajo sporazumevanje, ni sposoben opraviti izpita v zahtevani obliki.
Dokaz o izpolnjevanju tega pogoja ob zatrjevanem dejanskem stanju nezmožnosti
opravljanja izpita se izvede z izvedencem. Stroški, ki nastanejo zaradi izvedbe
tega dokaza, so breme tujca.
(6) Dovoljenje za začasno prebivanje zaradi združitve
družine se družinskemu članu tujca, ki ima dovoljenje za začasno prebivanje,
izda z veljavnostjo, kot velja njegovo dovoljenje oziroma do poteka veljavnosti
njegovega dovoljenja, vendar ne dlje kot za eno leto, podaljšuje pa za enako
časovno obdobje, kot velja njegovo dovoljenje za začasno prebivanje, vendar ne
dlje kot za dve leti. Družinskemu članu se lahko dovoljenje za začasno
prebivanje zaradi združitve družine podaljša tudi v primeru, če ima tujec, s
katerim se družinski član združuje, izdano dovoljenje za začasno prebivanje z
veljavnostjo, krajšo od enega leta. Dovoljenje za začasno prebivanje se
družinskemu članu imetnika modre karte EU izda in podaljšuje za enako časovno
obdobje kot velja njegova modra karta EU. Dovoljenje za začasno prebivanje
družinskega člana tujca, ki je kot imetnik modre karte EU pridobil dovoljenje
za stalno prebivanje, se izda in podaljšuje z veljavnostjo treh let. Dovoljenje
za začasno prebivanje se družinskemu članu tujca, ki ima v Republiki Sloveniji
dovoljenje za stalno prebivanje, izda z veljavnostjo enega leta, podaljšuje pa
z veljavnostjo do dveh let. Mladoletnim neporočenim otrokom tujca ali njegovega
zakonca ali partnerja v partnerski zvezi oziroma partnerski skupnosti ali
partnerja, s katerim tujec živi v dalj časa trajajoči življenjski skupnosti in
staršem mladoletnega tujca se dovoljenje za začasno prebivanje zaradi združitve
družine ne more izdati ali podaljšati za daljši čas od otrokove polnoletnosti. 
(7) Družinskim članom tujca se, če izpolnjujejo z
zakonom določene pogoje, izda dovoljenje za prebivanje kot nevezano dovoljenje.
(8) Pristojni organ lahko družinskemu članu tujca iz
prvega odstavka tega člena podaljša dovoljenje za prebivanje tudi v primeru, če
je tujec umrl ali če je zakonska skupnost, partnerska skupnost oziroma
partnerska zveza ali dalj časa trajajoča življenjska skupnost prenehala, vendar
pa je v Republiki Sloveniji trajala najmanj tri leta. Navedeno dovoljenje se
lahko podaljša samo enkrat, z veljavnostjo do enega leta.
47.a člen
(združitev družine tujca s priznanim statusom begunca v
Republiki Sloveniji)
(1) Pravica do združitve družine se prizna tujcu, ki mu je v
Republiki Sloveniji priznan status begunca na podlagi zakona, ki ureja
mednarodno zaščito (v nadaljnjem besedilu: begunec) pod pogojem, da je družina
obstajala že pred vstopom begunca v Republiko Slovenijo. 
(2) Za družinske člane begunca se po tem zakonu štejejo: 
-       
zakonec, partner v partnerski skupnosti oziroma partnerski zvezi ali
partner, s katerim begunec živi v dalj časa trajajoči življenjski skupnosti; 
-       
mladoletni neporočeni otroci begunca; 
-       
mladoletni neporočeni otroci zakonca, partnerja v partnerski skupnosti
oziroma partnerski zvezi ali partnerja, s katerim begunec živi v dalj časa
trajajoči življenjski skupnosti; 
-       
polnoletni neporočeni otroci in starši begunca, zakonca, partnerja v
partnerski skupnosti oziroma partnerski zvezi ali partnerja, s katerim begunec
živi v dalj časa trajajoči življenjski skupnosti, če ga je begunec, zakonec,
partner v partnerski skupnosti oziroma partnerski zvezi ali partner, s katerim
begunec živi v dalj časa trajajoči življenjski skupnosti, po zakonu države,
katere državljan je, dolžan preživljati; 
-       
starši begunca, ki je mladoletnik brez spremstva. 
(3) Dovoljenje za stalno prebivanje se družinskemu članu
begunca izda na prošnjo begunca, ki mora prošnjo vložiti v 90 dneh od
pravnomočnosti odločbe o priznanju statusa begunca pri ministrstvu, pristojnem
za notranje zadeve. Begunec mora prošnji priložiti listinske dokaze, ki
izkazujejo družinsko vez in istovetnost njegovih družinskih članov. Če begunec
ne poseduje listinskih dokazov za izkazovanje družinskih vezi ali istovetnosti
njegovih družinskih članov in jih ne more pridobiti, mora v prošnji navesti vsa
dejstva o družinskih članih, s katerimi se želi združiti, zlasti njihova osebna
imena, datume in kraje rojstev, naslov prebivališča in podatke o tem, kje v
času vložitve prošnje bivajo, ter navesti razlog, zakaj listinskih dokazov za
izkazovanje družinskih vezi ali istovetnosti družinskih članov ne more
pridobiti. Prošnji mora priložiti tudi pisno soglasje, s katerim pristojnemu
organu dovoljuje, da lahko za preverjanje družinskih vezi in istovetnosti
družinskih članov podatke o družinskih članih posreduje mednarodnim
organizacijam, ki delujejo na področju migracij. Pred posredovanjem podatkov
mednarodnim organizacijam, ki delujejo na področju migracij, pristojni organ
pridobi pisno izjavo te organizacije, da bo podatke varovala pred organi
izvorne države. 
(4) Izjemoma lahko pristojni organ za družinskega člana šteje
tudi drugega sorodnika begunca, če posebne okoliščine govorijo v prid združitvi
družine v Republiki Sloveniji. Posebne okoliščine so podane, kadar obstoji
življenjska skupnost med drugimi sorodniki, ki je zaradi specifičnih dejanskih
okoliščin v bistvenem podobna primarni družini oziroma ima enako funkcijo kot
jo ima primarna družina, kar pomeni predvsem pristne družinske vezi med družinskimi
člani, fizično skrb, varstvo, zaščito, čustveno podporo in finančno odvisnost.
(5) Pri preverjanju družinskih vezi in istovetnosti
družinskih članov ima begunec, ki ne razume slovenskega jezika, pravico do
brezplačnega prevajanja in tolmačenja za jezik, ki ga razume. Sredstva za
prevajanje in tolmačenje zagotavlja ministrstvo, pristojno za notranje zadeve. 
(6) Dovoljenje za stalno prebivanje se družinskemu članu
begunca, katerega istovetnost ni sporna, lahko izda, če ni razlogov za
zavrnitev izdaje dovoljenja za prebivanje iz tretje, pete, šeste, sedme,
desete, enajste in dvanajste alinee prvega odstavka 55. člena tega zakona.
V postopku izdaje dovoljenja za stalno prebivanje, začetem v roku iz tretjega
odstavka tega člena, je begunec oproščen plačila stroškov tiskovine za
samostojno listino, v obliki katere se dovoljenje za stalno prebivanje izda
njegovemu družinskemu članu. V primeru dvoma, da je združitev mladoletnika brez
spremstva z družinskim članom v mladoletnikovo korist, pristojni organ o tem pridobi
tudi mnenje pristojnega centra za socialno delo. Če se v postopku ugotovi, da
združitev mladoletnika brez spremstva z družinskim članom ni v mladoletnikovo
korist, se dovoljenje za stalno prebivanje družinskemu članu ne izda. 
(7) Če begunec prošnje za izdajo dovoljenja za stalno
prebivanje ne vloži v roku iz tretjega odstavka tega člena, se družinskemu
članu, katerega istovetnost ni sporna, dovoljenje za stalno prebivanje lahko
izda, če družinski član izpolnjuje pogoje, določene za izdajo dovoljenja iz
tretjega odstavka 33. člena tega zakona, pri čemer sredstva za preživljanje, s
katerimi se izkazuje preživljanje družinskih članov, mesečno ne smejo biti
nižja od ravni, določene za pridobitev pravice do denarne socialne pomoči v
skladu z zakonom, ki ureja socialno varstvene prejemke, in če ni razlogov za
zavrnitev izdaje dovoljenja za prebivanje iz tretje, pete, šeste, sedme,
desete, enajste in dvanajste alinee prvega odstavka 55. člena tega zakona. 
(8) V postopku izdaje in pri vročitvi dovoljenja za stalno
prebivanje družinskemu članu begunca se osebni podatki begunca in njegovega
družinskega člana varujejo pred organi njune izvorne države. 
(9) Izdano dovoljenje za stalno prebivanje družinskemu članu
begunca vroči diplomatsko predstavništvo ali konzulat Republike Slovenije, če
družinski član še ne prebiva v Republiki Sloveniji, oziroma ministrstvo,
pristojno za notranje zadeve, če družinski član že prebiva v Republiki
Sloveniji. Če družinski član prebiva v državi, v kateri Republika Slovenija
nima diplomatskega predstavništva ali konzulata, mu dovoljenje za stalno
prebivanje lahko vroči mednarodna organizacija, ki deluje na področju migracij,
če begunec s tem soglaša in krije stroške vročitve. Odločbo o zavrnitvi izdaje
dovoljenja za stalno prebivanje, sklep o ustavitvi postopka, sklep o zavrženju
prošnje, izdan v postopku izdaje dovoljenja za stalno prebivanje za družinskega
člana begunca, vroči beguncu ministrstvo, pristojno za notranje zadeve. 
(10) Za družinskega člana begunca, ki je to postal po vstopu
begunca v Republiko Slovenijo, se glede izdaje dovoljenja za prebivanje zaradi
združitve družine uporablja ureditev iz prejšnjega člena. 
(11) V primeru poligamne zakonske zveze se dovoljenje za
stalno prebivanje zaradi združitve družine lahko izda le enemu zakoncu.
47.b člen
(združitev družine tujca, ki ima v Republiki Sloveniji
priznano subsidiarno zaščito)
(1) Tujcu, kateremu je v Republiki Sloveniji priznana
subsidiarna zaščita na podlagi zakona, ki ureja mednarodno zaščito (v
nadaljnjem besedilu: oseba s priznano subsidiarno zaščito) za več kot eno leto,
se prizna pravica do združitve družine z družinskimi člani, ki so tujci, pod
pogojem, da je družina obstajala že pred vstopom osebe s priznano subsidiarno
zaščito v Republiko Slovenijo. Osebi s subsidiarno zaščito, priznano za eno
leto, se pravica do združitve družine prizna, ko ji je subsidiarna zaščita
podaljšana skladno z zakonom, ki ureja mednarodno zaščito. 
(2) Za družinske člane osebe s priznano subsidiarno zaščito
se po tem zakonu štejejo: 
-       
zakonec, partner v partnerski skupnosti oziroma partnerski zvezi ali
partner, s katerim oseba s priznano subsidiarno zaščito živi v dalj časa
trajajoči življenjski skupnosti; 
-       
mladoletni neporočeni otroci osebe s priznano subsidiarno zaščito; 
-       
mladoletni neporočeni otroci zakonca, partnerja v partnerski skupnosti
oziroma partnerski zvezi ali partnerja, s katerim oseba s priznano subsidiarno
zaščito živi v dalj časa trajajoči življenjski skupnosti; 
-       
polnoletni neporočeni otroci in starši osebe s priznano subsidiarno
zaščito, zakonca, partnerja v partnerski skupnosti oziroma partnerski zvezi ali
partnerja, s katerim oseba s priznano subsidiarno zaščito živi v dalj časa
trajajoči življenjski skupnosti, če ga je oseba s priznano subsidiarno zaščito,
zakonec, partner v partnerski skupnosti oziroma partnerski zvezi ali partner, s
katerim oseba s priznano subsidiarno zaščito živi v dalj časa trajajoči
življenjski skupnosti, po zakonu države, katere državljan je, dolžan
preživljati; 
-       
starši osebe s priznano subsidiarno zaščito, ki je mladoletnik brez spremstva.
(3) Dovoljenje za začasno prebivanje se družinskemu članu
osebe s priznano subsidiarno zaščito, katerega istovetnost ni sporna, izda na
prošnjo osebe s priznano subsidiarno zaščito, ki mora prošnjo vložiti v 90 dneh
od pravnomočnosti priznanja statusa subsidiarne zaščite pri ministrstvu,
pristojnem za notranje zadeve. Oseba s priznano subsidiarno zaščito mora
prošnji priložiti listinske dokaze, ki izkazujejo družinsko vez in istovetnost
njegovih družinskih članov. Če oseba s priznano subsidiarno zaščito ne poseduje
listinskih dokazov za izkazovanje družinskih vezi ali istovetnosti njegovih
družinskih članov in jih ne more pridobiti, mora v prošnji navesti vsa dejstva
o družinskih članih, s katerimi se želi združiti, zlasti njihova osebna imena,
datume in kraje rojstev, naslov prebivališča in podatke o tem, kje v času
vložitve prošnje bivajo, ter navesti razlog, zakaj listinskih dokazov za
izkazovanje družinskih vezi ali istovetnosti družinskih članov ne more pridobiti.
Prošnji mora priložiti tudi pisno soglasje, s katerim pristojnemu organu
dovoljuje, da lahko za preverjanje družinskih vezi in istovetnosti družinskih
članov podatke o družinskih članih posreduje mednarodnim organizacijam, ki
delujejo na področju migracij. Pred posredovanjem podatkov mednarodnim
organizacijam, ki delujejo na področju migracij, pristojni organ pridobi pisno
izjavo te organizacije, da bo podatke varovala pred organi izvorne države. 
(4) Izjemoma lahko pristojni organ za družinskega člana šteje
tudi drugega sorodnika osebe s priznano subsidiarno zaščito, če posebne
okoliščine govorijo v prid združitvi družine v Republiki Sloveniji. Posebne
okoliščine so podane, kadar obstoji življenjska skupnost med drugimi sorodniki,
ki je zaradi specifičnih dejanskih okoliščin v bistvenem podobna primarni
družini oziroma ima enako funkcijo, kot jo ima primarna družina, kar pomeni
predvsem pristne družinske vezi med družinskimi člani, fizično skrb, varstvo,
zaščito, čustveno podporo in finančno odvisnost. 
(5) Pri preverjanju družinskih vezi in istovetnosti
družinskih članov ima oseba s priznano subsidiarno zaščito, ki ne razume
slovenskega jezika, pravico do brezplačnega prevajanja in tolmačenja za jezik,
ki ga razume. Sredstva za prevajanje in tolmačenje zagotavlja ministrstvo,
pristojno za notranje zadeve. 
(6) Če oseba s priznano subsidiarno zaščito prošnje za izdajo
dovoljenja za začasno prebivanje ne vloži v roku iz tretjega odstavka tega
člena, se družinskemu članu, katerega istovetnost ni sporna, dovoljenje za
začasno prebivanje lahko izda, če ni razlogov za zavrnitev izdaje dovoljenja za
prebivanje iz tretje, pete, šeste, sedme, desete, enajste ali dvanajste alineje
prvega odstavka 55. člena tega zakona in če družinski član izpolnjuje
pogoje, določene za izdajo dovoljenja iz tretjega odstavka 33. člena tega
zakona, pri čemer sredstva za preživljanje, s katerimi izkazuje preživljanje
družinskih članov, mesečno ne smejo biti nižja od ravni, določene za pridobitev
pravice do denarne socialne pomoči v skladu z zakonom, ki ureja socialno
varstvene prejemke. V primeru dvoma, da je združitev mladoletnika brez
spremstva z družinskim članom v mladoletnikovo korist, pristojni organ o tem
pridobi tudi mnenje pristojnega centra za socialno delo. Če se v postopku ugotovi,
da združitev mladoletnika brez spremstva z družinskim članom ni v
mladoletnikovo korist, se dovoljenje za začasno prebivanje družinskemu članu ne
izda.
(7) Dovoljenje za začasno prebivanje se družinskemu članu
osebe s priznano subsidiarno zaščito, katere istovetnost ni sporna, lahko izda,
če ni razlogov za zavrnitev izdaje dovoljenja za prebivanje iz tretje, pete,
šeste, sedme, desete, enajste in dvanajste alineje prvega odstavka
55. člena tega zakona. Dovoljenje za začasno prebivanje se izda za čas
trajanja subsidiarne zaščite tujca iz prvega odstavka tega člena in se
podaljšuje pod enakimi pogoji kot se izda, za enako časovno obdobje, kot se
podaljša subsidiarna zaščita tujcu iz prvega odstavka tega člena. V postopku
izdaje dovoljenja za začasno prebivanje, začetem v roku iz tretjega odstavka
tega člena, in podaljšanja tega dovoljenja, je oseba s priznano subsidiarno
zaščito oproščena plačila stroškov tiskovine za samostojno listino, v obliki
katere se dovoljenje za začasno prebivanje izda njegovemu družinskemu članu.
(8) V postopku izdaje in pri vročitvi dovoljenja za začasno
prebivanje družinskemu članu osebe s priznano subsidiarno zaščito se osebni
podatki osebe s priznano subsidiarno zaščito in njegovega družinskega člana
varujejo pred organi njune izvorne države. 
(9) Izdano dovoljenje za začasno prebivanje družinskemu članu
osebe s priznano subsidiarno zaščito vroči diplomatsko predstavništvo ali
konzulat Republike Slovenije, če oseba biva v tujini, oziroma ministrstvo,
pristojno za notranje zadeve, če družinski član že biva v Republiki Sloveniji. Če
družinski član prebiva v državi, v kateri Republika Slovenija nima
diplomatskega predstavništva ali konzulata, mu dovoljenje za začasno prebivanje
lahko vroči mednarodna organizacija, ki deluje na področju migracij, če oseba s
priznano subsidiarno zaščito s tem soglaša in krije stroške vročitve. Odločbo o
zavrnitvi izdaje dovoljenja za začasno prebivanje, sklep o ustavitvi postopka,
sklep o zavrženju prošnje, izdan v postopku izdaje dovoljenja za začasno
prebivanje za družinskega člana osebe s priznano subsidiarno zaščito, vroči
osebi s priznano mednarodno zaščito ministrstvo, pristojno za notranje zadeve. 
(10) Za družinskega člana osebe s priznano subsidiarno
zaščito, ki je to postal po vstopu osebe s priznano subsidiarno zaščito v
Republiko Slovenijo, se glede izdaje dovoljenja za prebivanje zaradi združitve
družine uporablja ureditev iz 47. člena tega zakona. 
(11) V primeru poligamne zakonske zveze se dovoljenje za
začasno prebivanje zaradi združitve družine lahko izda le enemu zakoncu. 
(12) Tujec, ki v Republiki Sloveniji prebiva na podlagi
dovoljenja za začasno prebivanje kot družinski član osebe s priznano
subsidiarno zaščito, je na področju zdravstvenega varstva, socialnega varstva,
izobraževanja in zaposlovanja, izenačen z državljani Republike Slovenije.
48. člen
(rezidenti za daljši čas v drugi državi članici Evropske
unije, njihovi družinski člani in tujci slovenskega rodu)
(1) Tujcu, ki ima v drugi državi članici Evropske unije
status rezidenta za daljši čas in želi v Republiki Sloveniji prebivati zaradi
zaposlitve ali dela, samozaposlitve, opravljanja sezonskega dela, opravljanja
dela kot napoteni delavec ali bo dnevni delovni migrant, se lahko izda enotno
dovoljenje zaradi zaposlitve ali dela, samozaposlitve, opravljanja sezonskega
dela, opravljanja dela kot napoteni delavec ali za dnevnega delovnega migranta,
če izpolnjuje pogoje, določene v tretjem odstavku 33. člena tega zakona, če
pristojni organ po zakonu, ki ureja zaposlovanje in delo tujcev, poda soglasje
k izdaji enotnega dovoljenja po posameznem namenu, če izpolnjuje pogoje,
opredeljene v tem zakonu pri posamezni vrsti enotnega dovoljenja ter če ne
obstajajo razlogi za zavrnitev izdaje dovoljenja iz 55. člena tega zakona. Če
tujec po zakonu, ki ureja zaposlovanje in delo tujcev, za zaposlitev ali delo,
samozaposlitev, opravljanje sezonskega dela ali dela kot dnevni delovni
migrant, ne potrebuje soglasja k izdaji enotnega dovoljenja po posameznem
namenu, soglasje ni pogoj za izdajo enotnega dovoljenja. Tujcu, ki ima v drugi
državi članici Evropske unije status rezidenta za daljši čas in želi v
Republiki Sloveniji prebivati zaradi študija ali iz drugih utemeljenih
razlogov, se lahko izda dovoljenje za začasno prebivanje če izpolnjuje pogoje,
določene v tretjem odstavku 33. člena tega zakona in pogoje, določene s tem
zakonom za izdajo dovoljenja za začasno prebivanje zaradi študija ali iz drugih
utemeljenih razlogov, ter če ne obstajajo razlogi za zavrnitev izdaje
dovoljenja iz 55. člena tega zakona. 
(2) Tujcu iz prejšnjega odstavka, razen tujcu, ki je
dnevni delovni migrant in tujcu, ki namerava v Republiki Sloveniji prebivati
zaradi opravljanja sezonskega dela ali opravljanja dela kot napoteni delavec,
se ob pogojih in v skladu s tem zakonom prizna pravica do združitve, ohranitve
in ponovne pridobitve celovitosti družine z družinskimi člani, ki so tujci, če
imajo v drugi državi članici Evropske unije status rezidenta za daljši čas ali
druge vrste dovoljenje za prebivanje in če so s tujcem iz prejšnjega odstavka v
državi članici Evropske unije, kjer ima tujec status rezidenta za daljši čas,
prebivali v družinski skupnosti. 
(3) Rezident za daljši čas in njegovi družinski člani iz
prejšnjega odstavka lahko prebivajo na območju Republike Slovenije brez
dovoljenja za prebivanje 90 dni od dneva vstopa v državo oziroma do poteka
veljavnosti dovoljenja, če je ta krajša. Če želijo na območju Republike
Slovenije prebivati dlje, mora rezident za daljši čas zase in za družinske
člane pred pretekom dovoljenega prebivanja pri pristojnem organu v Republiki
Sloveniji, na območju katerega prebivajo, zaprositi za izdajo enotnega
dovoljenja zaradi zaposlitve ali dela, samozaposlitve, opravljanja sezonskega
dela, opravljanja dela kot napoteni delavec ali za dnevnega delovnega migranta
oziroma dovoljenja za začasno prebivanje. Za izdajo enotnega dovoljenja po
posameznem namenu oziroma dovoljenja za začasno prebivanje lahko zase in za
družinske člane zaprosi tudi pred prihodom v Republiko Slovenijo pri diplomatskem
predstavništvu ali konzulatu Republike Slovenije v državi članici Evropske
unije, v kateri ima status rezidenta za daljši čas. Če so prošnje vložene pri
diplomatskem predstavništvu ali konzulatu Republike Slovenije v tujini, lahko
rezident za daljši čas in njegovi družinski člani iz prejšnjega odstavka
vstopijo v Republiko Slovenijo že pred odločitvijo o prošnjah, o čemer morajo
po prihodu obvestiti organ v Republiki Sloveniji, pristojen za odločitev o
prošnjah. O vloženi prošnji za izdajo enotnega dovoljenja zaradi zaposlitve ali
dela, samozaposlitve, opravljanja sezonskega dela, opravljanja dela kot
napoteni delavec ali za dnevnega delovnega migranta oziroma dovoljenja za
začasno prebivanje pristojni organ v Republiki Sloveniji ali diplomatsko
predstavništvo ali konzulat Republike Slovenije v tujini izda potrdilo, ki
velja kot dovoljenje za začasno prebivanje do pravnomočne odločitve o prošnji
oziroma v primeru prošnje za izdajo dovoljenja za začasno prebivanje zaradi
študija, iz drugih utemeljenih razlogov ali za izdajo dovoljenja za začasno
prebivanje za družinske člane iz prejšnjega odstavka, do dokončne odločitve o
prošnji. Izdano enotno dovoljenje zaradi zaposlitve ali dela, samozaposlitve,
opravljanja sezonskega dela, opravljanja dela kot napoteni delavec ali za
dnevnega delovnega migranta oziroma dovoljenje za začasno prebivanje, odločba o
zavrnitvi izdaje dovoljenja, sklep o ustavitvi postopka in sklep o zavrženju
prošnje, izdan v postopku izdaje enotnega dovoljenja po posameznem namenu
oziroma dovoljenja za začasno prebivanje, se rezidentu za daljši čas in
njegovim družinskim članom, ki že prebivajo na območju Republike Slovenije,
vroči pri pristojnem organu v Republiki Sloveniji.
(4) Glede izdaje in podaljšanja enotnega dovoljenja
rezidentu za daljši čas se uporabljajo določbe 37., 37.a, 37.b, 45. in 45.a
člena tega zakona. Dovoljenje za začasno prebivanje zaradi študija ali iz
drugih utemeljenih razlogov se rezidentu za daljši čas izda in podaljšuje za
čas, ki je potreben za izpolnitev namena bivanja in v skladu z veljavnostjo,
opredeljeno v tem zakonu pri posamezni vrsti dovoljenja za začasno prebivanje.
Družinskemu članu se dovoljenje za začasno prebivanje izda in podaljšuje za
enako časovno obdobje kot rezidentu za daljši čas. Rezident za daljši čas lahko
prebiva v Republiki Sloveniji samo v skladu z namenom, zaradi katerega mu je
bilo izdano enotno dovoljenje oziroma dovoljenje za začasno prebivanje. 
(5) O izdanem enotnem dovoljenju zaradi zaposlitve ali
dela, samozaposlitve, opravljanja sezonskega dela, opravljanja dela kot
napoteni delavec ali za dnevnega delovnega migranta, dovoljenju za začasno ali
stalno prebivanje, podaljšanju enotnega dovoljenja oziroma dovoljenja za
začasno prebivanje, izdani odločbi ali sklepu ter odstranitvi rezidenta za
daljši čas in njegovih družinskih članov mora pristojni organ preko nacionalne
kontaktne točke obvestiti pristojni organ druge države članice Evropske unije,
v kateri ima tujec status rezidenta za daljši čas. 
(6) Za družinske člane rezidenta za daljši čas, ki imajo
v drugi državi članici Evropske unije dovoljenje za prebivanje, vendar z njim v
državi članici Evropske unije, v kateri ima status rezidenta za daljši čas,
niso prebivali v družinski skupnosti in za njegove družinske člane, ki v drugi
državi članici Evropske unije nimajo dovoljenja za prebivanje, se glede izdaje
dovoljenja za prebivanje zaradi združitve družine uporablja ureditev iz 47.
člena tega zakona. Ta ureditev se uporablja tudi za družinske člane rezidenta
za daljši čas, ki so njegovi družinski člani postali zatem, ko je zapustil
državo članico Evropske unije, v kateri ima status rezidenta za daljši čas. 
(7) Tujcu, ki je slovenskega rodu do drugega kolena v
ravni vrsti in ki želi prebivati v Republiki Sloveniji, se lahko izda dovoljenje
za začasno prebivanje, če izpolnjuje pogoje iz tretjega odstavka 33. člena tega
zakona.
(8) Tujec, ki je slovenskega rodu do drugega kolena v ravni
vrsti in ki zakonito prebiva v Republiki Sloveniji na podlagi veljavne osebne
izkaznice oziroma veljavnega potnega lista, ali na podlagi veljavnega potnega
lista in dovoljenja za prebivanje, ki ga izda druga država članica Evropske
unije, ali na podlagi vizuma C, ki ga izda pristojni organ Republike Slovenije
ali druga država pogodbenica Konvencije o izvajanju schengenskega sporazuma z
dne 14. junija 1985, lahko vloži prošnjo za izdajo prvega dovoljenja za začasno
prebivanje tudi pri pristojnem organu v Republiki Sloveniji. Tujec lahko
prebiva na območju Republike Slovenije 90 dni od dneva vstopa v državo oziroma
do poteka veljavnosti dovoljenja ali vizuma, če je ta krajša. Prošnjo za izdajo
prvega dovoljenja za začasno prebivanje mora tujec vložiti pri pristojnem
organu v Republiki Sloveniji pred potekom dovoljenega 90 dnevnega prebivanja
oziroma pred potekom veljavnosti dovoljenja za prebivanje ali vizuma, če je ta
krajša. O pravočasno vloženi prošnji za izdajo prvega dovoljenja za začasno
prebivanje pri pristojnem organu v Republiki Sloveniji, pristojni organ tujcu
izda potrdilo, ki velja kot dovoljenje za začasno prebivanje do dokončne
odločitve o prošnji. Tujcu, ki je vložil prošnjo za izdajo prvega dovoljenja za
začasno prebivanje kot tujec slovenskega rodu, pri pristojnem organu v
Republiki Sloveniji, se dovoljenje za začasno prebivanje, odločba o zavrnitvi
izdaje dovoljenja, sklep o ustavitvi postopka in sklep o zavrženju prošnje,
izdan v postopku izdaje dovoljenja za začasno prebivanje, vroči pri organu, ki
je dovoljenje izdal.
49. člen
(otroci tujcev, rojeni v Republiki Sloveniji)
(1) Otrok tujca, rojen v Republiki Sloveniji, ki ne
pridobi slovenskega državljanstva, v prvih treh mesecih od rojstva ne potrebuje
dovoljenja za prebivanje. 
(2) Pristojni organ otroku iz prejšnjega odstavka
najkasneje v treh mesecih od rojstva po uradni dolžnosti izda dovoljenje za
prebivanje, ki velja oziroma se po uradni dolžnosti podaljšuje toliko časa,
kolikor ima dovoljenje ali se podaljšuje dovoljenje otrokovi materi ali
otrokovemu očetu oziroma skrbniku do otrokovega dopolnjenega 18. leta starosti.
(3) Pristojni organ izda po uradni dolžnosti dovoljenje
za stalno prebivanje otroku iz prvega odstavka tega člena, ob pogoju, da ima
vsaj eden od staršev dovoljenje za stalno prebivanje v Republiki Sloveniji
oziroma katerega skrbnik je slovenski državljan ali tujec z dovoljenjem za
stalno prebivanje v Republiki Sloveniji.
(4) Določbe tega člena se smiselno uporabljajo tudi za otroka
osebe, ki ji je v Republiki Sloveniji priznana mednarodna zaščita, rojenega v
Republiki Sloveniji. Pristojni organ po uradni dolžnosti izda dovoljenje za
stalno prebivanje otroku iz prvega odstavka tega člena ob pogoju, da ima vsaj
eden od staršev oziroma skrbnikov priznan status begunca. Pristojni organ izda
po uradni dolžnosti dovoljenje za začasno prebivanje otroku iz prvega odstavka
tega člena ob pogoju, da ima vsaj eden od staršev oziroma skrbnikov priznan
status subsidiarne zaščite. Dovoljenje za začasno prebivanje velja oziroma se
po uradni dolžnosti podaljšuje toliko časa, kolikor ima status subsidiarne
zaščite ali se ta podaljšuje otrokovi materi ali otrokovemu očetu oziroma
skrbniku do otrokovega dopolnjenega 18. leta starosti.
(5) Dovoljenje za prebivanje, izdano skladno z drugim,
tretjim in četrtim odstavkom tega člena velja od otrokovega rojstva dalje.
49.a člen
(otroci oseb s priznano mednarodno zaščito, rojeni v tujini)
(1) Otrok osebe s priznano mednarodno zaščito v Republiki
Sloveniji, ki je rojen v tujini po tem, ko je bila vsaj enemu izmed staršev
oziroma skrbniku priznana mednarodna zaščita v Republiki Sloveniji, in ki ne
pridobi slovenskega državljanstva, v prvih treh mesecih od vstopa v Republiko
Slovenijo ne potrebuje dovoljenja za prebivanje. 
(2) Pristojni organ na prošnjo otrokove matere ali očeta
oziroma skrbnika izda dovoljenje za stalno prebivanje, če ima vsaj eden izmed
staršev oziroma skrbnik v Republiki Sloveniji priznan status begunca in prebiva
v Republiki Sloveniji, oziroma dovoljenje za začasno prebivanje, če ima vsaj
eden izmed staršev oziroma skrbnik v Republiki Sloveniji priznan status
subsidiarne zaščite in prebiva v Republiki Sloveniji. V postopku je treba
predložiti izpisek iz matične knjige iz tujine o rojstvu otroka, če tega ni
mogoče pridobiti, pa drugo listino, ki dokazuje rojstvo otroka v tujini.
Dovoljenje za začasno prebivanje, izdano otroku osebe s priznano subsidiarno
zaščito, velja za čas priznanja statusa subsidiarne zaščite otrokovi materi ali
očetu oziroma skrbniku in se po uradni dolžnosti podaljšuje za čas, kot je bil
podaljšan status subsidiarne zaščite staršu oziroma skrbniku oziroma največ do
otrokovega dopolnjenega 18. leta starosti. 
(3) Prošnja za izdajo dovoljenja za prebivanje iz prejšnjega
odstavka se vloži pri pristojnem organu v Republiki Sloveniji v treh mesecih od
vstopa otroka v Republiko Slovenijo. Pristojni organ o pravočasno vloženi prošnji
tujcu izda potrdilo, ki velja kot dovoljenje za začasno prebivanje otroka do
pravnomočne odločitve o prošnji.
50. člen
(žrtve trgovine z ljudmi, žrtve nezakonitega zaposlovanja in
žrtve družinskega nasilja)
(1) Žrtvi trgovine z ljudmi, ki v Republiki Sloveniji prebiva
nezakonito, policija na njeno prošnjo ali po uradni dolžnosti dovoli
zadrževanje za čas 90 dni, da se odloči, ali bo sodelovala kot priča v
kazenskem postopku zaradi kaznivega dejanja trgovine z ljudmi. Za enako časovno
obdobje policija na njeno prošnjo ali po uradni dolžnosti dovoli zadrževanje
tudi žrtvi nezakonitega zaposlovanja, da se odloči, ali bo sodelovala kot priča
v kazenskem postopku zoper delodajalca zaradi kaznivega dejanja nezakonite
zaposlitve ali če je zoper delodajalca vložila tožbo za uveljavljanje pravic iz
delovnega razmerja. Za enako časovno obdobje policija na njeno prošnjo ali po
uradni dolžnosti dovoli zadrževanje tudi žrtvi družinskega nasilja, da se
odloči, ali bo sodelovala s pristojnimi organi pri preiskavi ali kot priča v
kazenskem postopku zaradi družinskega nasilja. Žrtvi trgovine z ljudmi, ki v
Republiki Sloveniji prebiva nezakonito, in žrtvi družinskega nasilja, policija,
na njeno prošnjo dovoli zadrževanje za čas 90 dni tudi v primeru, ko žrtev
izkaže obstoj osebnih okoliščin, ki utemeljujejo njeno prebivanje v Republiki
Sloveniji. Iz utemeljenih razlogov se lahko žrtvi trgovine z ljudmi, žrtvi
nezakonitega zaposlovanja in žrtvi družinskega nasilja dovolitev zadrževanja
podaljša za čas do 90 dni. 
(2) Zadrževanje se lahko zavrne, če bi prebivanje žrtve
trgovine z ljudmi, žrtve nezakonitega zaposlovanja ali prebivanje žrtve
družinskega nasilja v Republiki Sloveniji pomenilo nevarnost za javni red,
varnost ali mednarodne odnose Republike Slovenije ali obstaja sum, da bo njeno
prebivanje v državi povezano z izvajanjem terorističnih ali drugih nasilnih
dejanj, nezakonitimi obveščevalnimi dejavnostmi, proizvodnjo ali prometom z
drogami ali izvrševanjem drugih kaznivih dejanj. 
(3) V času dovoljenega zadrževanja imajo žrtev trgovine z
ljudmi, žrtev nezakonitega zaposlovanja in žrtve družinskega nasilja pravice,
ki so po tem zakonu zagotovljene tujcem z dovoljenim začasnim zadrževanjem in
pravico do brezplačnega prevajanja in tolmačenja. Policija in nevladne organizacije
jih morajo seznaniti z možnostjo in pogoji za pridobitev dovoljenja za
prebivanje, v primeru žrtve trgovine z ljudmi, žrtve nezakonitega zaposlovanja
in žrtve družinskega nasilja, ki je mladoletnik brez spremstva, storijo tudi
vse potrebno, da se kar najhitreje vzpostavi stik z njeno družino. 
(4) Žrtvi trgovine z ljudmi in žrtvi družinskega nasilja se
ne glede na druge pogoje, določene v tem zakonu, za izdajo dovoljenja za
prebivanje lahko izda dovoljenje za začasno prebivanje, če je pripravljena
sodelovati kot priča v kazenskem postopku, kar potrdi pristojni državni
tožilec, in v primeru obstoja osebnih okoliščin, ki utemeljujejo njeno
prebivanje v Republiki Sloveniji. Žrtvi nezakonitega zaposlovanja se ne glede
na druge pogoje, določene v tem zakonu, za izdajo dovoljenja za prebivanje,
lahko izda dovoljenje za začasno prebivanje, če je pripravljena sodelovati kot
priča v kazenskem postopku, kar potrdi pristojni državni tožilec, in v primeru,
če je zoper delodajalca vložila tožbo za uveljavljanje pravic iz delovnega
razmerja in je njena prisotnost na ozemlju Republike Slovenije pomembna za
sodni postopek, kar potrdi pristojno sodišče. 
(5) Dovoljenje za začasno prebivanje se žrtvi trgovine z
ljudmi, žrtvi nezakonitega zaposlovanja in žrtvi družinskega nasilja ne izda,
če: 
-       
niso izpolnjeni pogoji za izdajo dovoljenja iz prejšnjega odstavka; 
-       
bi njeno prebivanje v Republiki Sloveniji pomenilo nevarnost za javni
red, varnost ali mednarodne odnose Republike Slovenije ali obstaja sum, da bo
njeno prebivanje v državi povezano z izvajanjem terorističnih ali drugih
nasilnih dejanj, nezakonitimi obveščevalnimi dejavnostmi, proizvodnjo ali
prometom z drogami ali izvrševanjem drugih kaznivih dejanj; 
-       
se v postopku izdaje dovoljenja ugotovi, da izvaja žrtev trgovine z ljudmi
samovoljno stike z osumljencem, obdolžencem ali obtožencem kaznivega dejanja,
žrtev nezakonitega zaposlovanja pa samovoljne stike z delodajalcem, ki je
osumljen, obdolžen ali obtožen kaznivega dejanja nezakonitega zaposlovanja; 
-       
če v postopku izdaje dovoljenja obstaja utemeljen sum, da je kazenska
ovadba žrtve kriva ali utemeljeno sklepanje, da je njeno sodelovanje lažno. 
(6) Prošnjo za izdajo dovoljenja za začasno prebivanje morajo
žrtev trgovine z ljudmi, žrtev nezakonitega zaposlovanja in žrtev družinskega
nasilja vložiti pri pristojnem organu v Republiki Sloveniji pred pretekom roka,
do katerega jim je dovoljeno zadrževanje v Republiki Sloveniji, oziroma pred
pretekom dovoljenega prebivanja, če žrtev trgovine z ljudmi v Republiki
Sloveniji ali žrtev družinskega nasilja prebiva zakonito na drugi podlagi. O
pravočasno vloženi prošnji pristojni organ žrtvi trgovine z ljudmi, žrtvi
nezakonitega zaposlovanja in žrtvi družinskega nasilja izda potrdilo, ki velja
kot dovoljenje za začasno prebivanje do dokončne odločitve o prošnji. Žrtev
trgovine z ljudmi, žrtev nezakonitega zaposlovanja in žrtev družinskega
nasilja, ki nima sredstev za preživljanje, je v postopku izdaje dovoljenja za
začasno prebivanje oproščena plačila upravne takse, plačila tiskovin ter
stroškov tolmačenja in prevajanja. 
(7) Dovoljenje za začasno prebivanje se žrtvi trgovine z
ljudmi, žrtvi nezakonitega zaposlovanja in žrtvi družinskega nasilja izda za
predviden čas kazenskega postopka, vendar ne manj kot za šest mesecev in ne več
kot za eno leto. Dovoljenje za začasno prebivanje se do konca kazenskega
postopka in ob izpolnjevanju pogojev iz tega člena lahko na prošnjo žrtve
trgovine z ljudmi, žrtve nezakonitega zaposlovanja in žrtve družinskega nasilja
podaljšuje z veljavnostjo do enega leta. Dovoljenje za začasno prebivanje se
žrtvi trgovine z ljudmi in žrtvi družinskega nasilja v primeru obstoja osebnih
okoliščin, ki utemeljujejo njeno prebivanje v Republiki Sloveniji, izda za čas
trajanja teh okoliščin, vendar ne dlje kot za eno leto, in se lahko na njeno
prošnjo podaljšuje z veljavnostjo do enega leta. Žrtvi nezakonitega
zaposlovanja, kateri delodajalec ni izplačal neporavnanih plačil, se lahko na
njeno prošnjo, ob izpolnjevanju pogojev iz tega člena in predložitvi dokazila o
vloženi tožbi za povrnitev neporavnanih plačil pred pristojnim sodiščem,
dovoljenje za začasno prebivanje podaljšuje tudi po koncu kazenskega postopka z
veljavnostjo do enega leta. V primeru izplačila neporavnanih plačil pred
potekom veljavnosti dovoljenja za prebivanje, mora žrtev nezakonitega
zaposlovanja o izplačilu obvestiti upravno enoto, ki je dovoljenje za
prebivanje izdala ali upravno enoto, na območju katere prebiva. 
(8) Žrtev trgovine z ljudmi, žrtev nezakonitega zaposlovanja
in žrtev družinskega nasilja, ki ji je izdano dovoljenje za začasno prebivanje
in nima sredstev za preživljanje, ima pravico do nujnega zdravstvenega varstva
v skladu z zakonom, ki ureja zdravstveno varstvo in zdravstveno zavarovanje, in
do izplačila denarne pomoči, v višini in na način, kot ga za izplačilo denarne
pomoči določa zakon, ki ureja socialno varstvene prejemke. Sredstva za
izplačilo denarne pomoči zagotavlja in izplačuje center za socialno delo, na
območju katerega tujec prebiva. V času veljavnosti dovoljenja za začasno prebivanje
se žrtev trgovine z ljudmi in žrtev družinskega nasilja lahko zaposli ali
opravlja delo v Republiki Sloveniji pod pogoji, določenimi v zakonu, ki ureja
zaposlovanje in delo tujcev, žrtev nezakonitega zaposlovanja pa se lahko pod
enakimi pogoji v času veljavnosti dovoljenja za začasno prebivanje zaposli ali
opravlja delo tudi pri drugem delodajalcu. 
(9) Žrtvi trgovine z ljudmi, žrtvi nezakonitega zaposlovanja
in žrtvi družinskega nasilja se lahko izda nadaljnje dovoljenje za začasno
prebivanje iz drugega namena prebivanja v Republiki Sloveniji, če so izpolnjeni
pogoji za izdajo tega dovoljenja. Prošnja za izdajo nadaljnjega dovoljenja mora
biti vložena pred potekom veljavnosti prejšnjega dovoljenja.
51. člen
(dovoljenje za prebivanje iz drugih utemeljenih razlogov in
zaradi interesa Republike Slovenije)
(1) Tujcu, ki v skladu z zakonom, mednarodnimi akti ali
mednarodnimi načeli ali običaji izkaže utemeljen razlog, zaradi katerega je
njegovo bivanje v Republiki Sloveniji upravičeno, lahko pristojni organ izda
dovoljenje za začasno prebivanje in sicer za čas nameravanega prebivanja v
Republiki Sloveniji, vendar ne dlje od enega leta. Za izdajo dovoljenja za
začasno prebivanje mora tujec izpolnjevati tudi ostale pogoje za izdajo
dovoljenja za prebivanje po tem zakonu.
(2) Tujcu, kateremu je bilo v Republiki Sloveniji
dovoljeno zadrževanje za čas najmanj 24 mesecev, ker njegova odstranitev iz
države v skladu z 72. členom tega zakona ni dovoljena in katerega
istovetnost ni sporna, in tujcu, kateremu je bilo v Republiki Sloveniji
dovoljeno zadrževanje za čas najmanj 24 mesecev in njegova odstranitev iz
države še vedno ni možna in pri njem obstajajo drugi utemeljeni razlogi in
posebne osebne okoliščine, ki utemeljujejo njegovo prebivanje v Republiki
Sloveniji, in katerega istovetnost ni sporna, lahko pristojni organ izda
dovoljenje za začasno prebivanje z veljavnostjo dveh let. Prošnjo za izdajo
dovoljenja za začasno prebivanje mora tujec pri pristojnem organu v Republiki
Sloveniji vložiti pred potekom roka, do katerega mu je dovoljeno zadrževanje.
Dovoljenje za začasno prebivanje se lahko izda, če so izpolnjeni pogoji,
določeni v tem odstavku za izdajo dovoljenja za prebivanje in če pri tujcu ne
obstajajo razlogi za sum, da utegne pomeniti nevarnost za javni red in varnost
ali mednarodne odnose Republike Slovenije ali ne obstaja sum, da bo njegovo
prebivanje v državi povezano z izvajanjem terorističnih ali drugih nasilnih
dejanj, nezakonitimi obveščevalnimi dejavnostmi, proizvodnjo ali prometom z
drogami ali izvrševanjem drugih kaznivih dejanj. Dovoljenje se lahko izda ne
glede na določbo devete alinee prvega odstavka 55. člena tega zakona in vroči
pri pristojnem organu v Republiki Sloveniji, ki je dovoljenje izdal. Tujec z
dovoljenjem za začasno prebivanje se lahko v času veljavnosti tega dovoljenja v
Republiki Sloveniji tudi zaposli ali opravlja delo pod pogoji, določenimi v
zakonu, ki ureja zaposlovanje in delo tujcev. Tujec, ki mu je izdano dovoljenje
za začasno prebivanje in nima sredstev za preživljanje, ima pravico do nujnega
zdravstvenega varstva v skladu z zakonom, ki ureja zdravstveno varstvo in
zdravstveno zavarovanje, in do izplačila denarne pomoči v višini in na način,
kot ga za izplačilo denarne pomoči določa zakon, ki ureja socialno varstvene
prejemke. Sredstva za izplačilo denarne pomoči zagotavlja in izplačuje center
za socialno delo, na območju katerega tujec prebiva. Dovoljenje za začasno
prebivanje, izdano tujcu, kateremu je bilo v Republiki Sloveniji dovoljeno
zadrževanje za čas najmanj 24 mesecev, ker njegova odstranitev iz države v
skladu z 72. členom tega zakona ni dovoljena in katerega istovetnost ni
sporna, lahko pristojni organ podaljšuje z veljavnostjo dveh let pod pogojem,
da odstranitev tujca iz države v skladu z 72. členom tega zakona še vedno
ni dovoljena, kar potrdi policija, in če ni razloga za zavrnitev izdaje
dovoljenja iz tega odstavka. Dovoljenje za začasno prebivanje, izdano tujcu,
kateremu je bilo v Republiki Sloveniji dovoljeno zadrževanje za čas najmanj 24
mesecev in njegova odstranitev iz države še vedno ni možna in pri njem
obstajajo drugi utemeljeni razlogi in posebne osebne okoliščine, ki
utemeljujejo njegovo prebivanje v Republiki Sloveniji, in katerega istovetnost
ni sporna, lahko pristojni organ podaljšuje z veljavnostjo dveh let pod
pogojem, da njegova odstranitev iz države še vedno ni možna, kar potrdi
policija, in pri njem obstajajo drugi utemeljeni razlogi in posebne osebne
okoliščine, ki utemeljujejo njegovo prebivanje v Republiki Sloveniji, in če ni
razloga za zavrnitev izdaje dovoljenja iz tega odstavka. O pravočasno vloženi
prošnji za izdajo in podaljšanje dovoljenja za začasno prebivanje izda
pristojni organ tujcu potrdilo, ki velja kot dovoljenje za začasno prebivanje
do dokončne odločitve o prošnji. Tujec, ki nima sredstev za preživljanje, je v
postopku izdaje in podaljšanja dovoljenja za začasno prebivanje na podlagi tega
odstavka oproščen plačila upravne takse in tiskovin.
(3) Tujcu, katerega prebivanje v Republiki Sloveniji je
v interesu Republike Slovenije, se lahko izda dovoljenje za začasno prebivanje
za čas nameravanega prebivanja v Republiki Sloveniji, vendar ne dlje od petih
let. Vlada Republike Slovenije na predlog zainteresiranega ministrstva ali
drugega državnega organa izda sklep, da obstaja interes Republike Slovenije za
izdajo dovoljenja za začasno prebivanje tujcu. V predlogu mora zainteresirano
ministrstvo ali drug državni organ utemeljiti obstoj interesa in priložiti
soglasje tujca za uvedbo postopka za izdajo dovoljenja za prebivanje ter dokazila,
da ima tujec zadostna sredstva za preživljanje in ustrezno zdravstveno
zavarovanje oziroma zagotoviti ta sredstva v višini zneska osnovnega
minimalnega dohodka v Republiki Sloveniji za ves čas veljavnosti dovoljenja za
prebivanje. Na podlagi sklepa Vlade Republike Slovenije ministrstvo, pristojno
za notranje zadeve po uradni dolžnosti uvede postopek izdaje dovoljenja za
začasno prebivanje. Stranki v postopku izdaje dovoljenja za prebivanje sta
tujec in zainteresirano ministrstvo ali drug državni organ. Dovoljenje za
začasno prebivanje se lahko izda, če so izpolnjeni pogoji, določeni v tem
odstavku za izdajo dovoljenja za prebivanje in če pri tujcu ne obstajajo
razlogi za sum, da utegne pomeniti nevarnost za javni red in varnost ali
mednarodne odnose Republike Slovenije ali ne obstaja sum, da bo njegovo
prebivanje v državi povezano z izvajanjem terorističnih ali drugih nasilnih
dejanj, nezakonitimi obveščevalnimi dejavnostmi, proizvodnjo ali prometom z
drogami ali izvrševanjem drugih kaznivih dejanj ali če se v postopku izdaje
prvega dovoljenja za začasno prebivanje ne ugotovi, da prihaja z območij, kjer
razsajajo nalezljive bolezni z možnostjo epidemije, navedene v mednarodnih
zdravstvenih pravilih Svetovne zdravstvene organizacije, oziroma z območij,
kjer razsajajo nalezljive bolezni, ki bi lahko ogrozile zdravje ljudi in za
katere je v skladu z zakonom, ki ureja nalezljive bolezni, treba sprejeti
predpisane ukrepe. Prvo dovoljenje za začasno prebivanje se lahko izda tudi
tujcu, ki dejansko že biva v Republiki Sloveniji. V tem primeru se tujcu prvo
dovoljenje za začasno prebivanje vroči pri ministrstvu, pristojnem za notranje
zadeve.
52. člen
(dovoljenje za stalno prebivanje)
(1) Dovoljenje za stalno prebivanje se lahko izda tujcu,
ki pet let neprekinjeno zakonito prebiva v Republiki Sloveniji na podlagi
dovoljenja za začasno prebivanje ali potrdila o vloženi prošnji za podaljšanje
ali izdajo nadaljnjega dovoljenja za začasno prebivanje ali potrdila o vloženi
prošnji za izdajo prvega dovoljenja za začasno prebivanje, ki tujcu v času
odločanja o njegovi prošnji za izdajo prvega dovoljenja za začasno prebivanje
dovoljuje prebivanje v Republiki Sloveniji in ki izpolnjuje druge pogoje za
izdajo dovoljenja, določene s tem zakonom, ki izpolnjuje pogoj znanja iz slovenskega
jezika na osnovni ravni, kar dokaže s spričevalom o uspešno opravljenem izpitu
iz znanja slovenščine na osnovni ravni (A2 Skupnega evropskega jezikovnega
okvira), in če ni razlogov za zavrnitev izdaje dovoljenja iz 55. člena tega
zakona. Obvezni preizkus znanja slovenskega jezika na osnovni ravni se opravi
pred strokovno komisijo, ki jo imenuje Vlada Republike Slovenije. Šteje se, da
tujec izpolnjuje pogoj znanja slovenskega jezika na osnovni ravni, če je
sprejet v javno veljavne izobraževalne ali študijske programe v Republiki
Sloveniji, ki se izvajajo v slovenskem jeziku ali je končal šolanje na
katerikoli stopnji v Republiki Sloveniji ali je končal osnovno ali srednjo šolo
s slovenskim učnim jezikom na območjih, na katerih živijo pripadniki avtohtone
slovenske narodne skupnosti v sosednjih državah ali če je starejši od 60 let.
Pogoj znanja slovenskega jezika na osnovni ravni izpolnjuje tudi tujec, ki je
nepismen, se pa govorno sporazumeva v slovenščini, kar dokaže s potrdilom o
uspešno opravljenem izpitu iz govornega sporazumevanja v slovenščini na osnovni
ravni. Pogoja znanja iz slovenskega jezika na osnovni ravni ni treba
izpolnjevati tujcu, ki se mu dovoljenje za stalno prebivanje lahko izda pred
potekom petletnega neprekinjenega zakonitega prebivanja v Republiki Sloveniji,
tujcu, ki zaradi okvar zdravja, ki onemogočajo vsakdanje sporazumevanje, ni
sposoben opraviti izpita v zahtevani obliki. Dokaz o izpolnjevanju tega pogoja,
ob zatrjevanem dejanskem stanju nezmožnosti opravljanja izpita, se izvede z
izvedencem. Stroški, ki nastanejo zaradi izvedbe tega dokaza, so breme tujca.
Pogoj petletnega neprekinjenega zakonitega prebivanja v Republiki Sloveniji na
podlagi dovoljenja za začasno prebivanje ali potrdila o vloženi prošnji za
podaljšanje ali izdajo nadaljnjega dovoljenja za začasno prebivanje ali
potrdila o vloženi prošnji za izdajo prvega dovoljenja za začasno prebivanje,
ki tujcu v času odločanja o njegovi prošnji za izdajo prvega dovoljenja za
začasno prebivanje dovoljuje prebivanje v Republiki Sloveniji, je izpolnjen
tudi, če je bil tujec v tem obdobju odsoten iz Republike Slovenije in ni imel
izdanega dovoljenja za začasno prebivanje ali potrdila o vloženi prošnji za
podaljšanje ali izdajo nadaljnjega dovoljenja za začasno prebivanje, če so bile
odsotnosti krajše od šestih zaporednih mesecev in če skupaj ne presegajo deset
mesecev. Čas prebivanja tujca v Republiki Sloveniji na podlagi vizuma za
dolgoročno bivanje se všteje v obdobje za izdajo dovoljenja za stalno
prebivanje, če tujec pred potekom vizuma zaprosi za izdajo dovoljenja za
začasno prebivanje in mu je bilo dovoljenje za začasno prebivanje izdano na
podlagi 30. člena tega zakona. Čas prebivanja tujca v Republiki Sloveniji na
podlagi dovoljenja za začasno prebivanje zaradi študija in poklicnega
usposabljanja se v obdobje za izdajo dovoljenja za stalno prebivanje šteje
polovično. Čas prebivanja tujca v Republiki Sloveniji na podlagi dovoljenja za
začasno prebivanje zaradi sezonskega dela, kot napoteni delavec, oseba,
premeščena znotraj gospodarske družbe, ali kot dnevni delovni migrant in čas
prebivanja tujca v Republiki Sloveniji kot osebe z začasno zaščito se ne všteje
v obdobje za izdajo dovoljenja za stalno prebivanje. Čas, ki ga je tujec prebil
na prestajanju kazni, se ne šteje v čas, potreben za izdajo dovoljenja za
stalno prebivanje. V času odločanja o prošnji za izdajo dovoljenja za stalno
prebivanje mora tujec v Republiki Sloveniji prebivati na podlagi dovoljenja za
začasno prebivanje, ali na podlagi vložene prošnje za izdajo dovoljenja za
stalno prebivanje, v primeru tujca iz četrtega in petega odstavka tega člena.
(2) Imetnik modre karte EU izpolnjuje pogoj petletnega
neprekinjenega zakonitega prebivanja za izdajo dovoljenja za stalno prebivanje
iz prejšnjega odstavka tudi, če je na območju Evropske unije kot imetnik modre
karte EU prebival neprekinjeno zakonito pet let, od tega v Republiki Sloveniji
neprekinjeno zadnji dve leti pred vložitvijo prošnje za izdajo dovoljenja za
stalno prebivanje. Odsotnosti iz ozemlja držav članic Evropske unije ne
prekinejo obdobja petletnega zakonitega prebivanja, če so krajše od dvanajstih
zaporednih mesecev in če skupaj ne presegajo osemnajst mesecev v petletnem
obdobju.
(3) Tujcu, katerega prebivanje v Republiki Sloveniji je
v interesu Republike Slovenije, o čemer organ, pristojen za izdajo dovoljenja,
odloči na podlagi mnenja pristojnega ministrstva oziroma drugega državnega
organa, ali tujcu, ki je slovenskega rodu, se lahko izda dovoljenje za stalno
prebivanje tudi pred iztekom roka iz prvega odstavka tega člena. Družinskim
članom tujca, ki ima v Republiki Sloveniji dovoljenje za stalno prebivanje ali
status begunca, se lahko izda dovoljenje za stalno prebivanje po dveh letih
neprekinjenega zakonitega prebivanja v Republiki Sloveniji na podlagi dovoljenja
za začasno prebivanje ali potrdila o vloženi prošnji za podaljšanje ali izdajo
nadaljnjega dovoljenja za začasno prebivanje. Pred potekom roka iz prvega
odstavka tega člena se dovoljenje za stalno prebivanje lahko izda tudi tujcu,
kateremu je dovoljenje za stalno prebivanje prenehalo na podlagi šeste, sedme
ali osme alinee tretjega odstavka 57. člena tega zakona, pod pogojem, da je v
primeru prenehanja dovoljenja za stalno prebivanje iz osme alinee tretjega
odstavka 57. člena tega zakona tujcu status rezidenta za daljši čas v drugi
državi članici Evropske unije prenehal.
(4) Tujcu, ki mu je v Republiki Sloveniji prenehal status
mednarodne zaščite iz razlogov, določenih za prenehanje statusa mednarodne
zaščite v zakonu, ki ureja mednarodno zaščito, in je v roku osmih dni po
prenehanju statusa mednarodne zaščite pri pristojnem organu vložil prošnjo za
izdajo dovoljenja za stalno prebivanje, lahko pristojni organ, na območju
katerega prebiva, izda dovoljenje za stalno prebivanje, če v Republiki Sloveniji
pet let neprekinjeno zakonito prebiva na podlagi določb zakona, ki ureja
mednarodno zaščito in če izpolnjuje druge pogoje za izdajo dovoljenja, določene
v prvem odstavku tega člena. O pravočasno vloženi prošnji pristojni organ izda
tujcu potrdilo, ki mu dovoljuje prebivanje do dokončne odločitve o prošnji. Če
je tujec, ki mu je status mednarodne zaščite prenehal, v času vložitve vloge za
izdajo dovoljenja za prebivanje zaposlen ali opravlja delo oziroma opravlja
delo kot samozaposlena oseba, lahko na podlagi izdanega potrdila o vloženi
prošnji za izdajo dovoljenja za stalno prebivanje, prebiva in dela v Republiki
Sloveniji do dokončne odločitve o prošnji.
(5) Tujcu s priznanim statusom subsidiarne zaščite, ki ni
vložil prošnje za podaljšanje subsidiarne zaščite ali zahtevka za uvedbo
ponovnega postopka skladno z določbami zakona, ki ureja mednarodno zaščito, in
je v roku 30 dni pred potekom subsidiarne zaščite pri pristojnem organu v
Republiki Sloveniji vložil prošnjo za izdajo dovoljenja za stalno prebivanje,
lahko pristojni organ, na območju katerega prebiva, izda dovoljenje za stalno
prebivanje, če v Republiki Sloveniji pet let neprekinjeno zakonito prebiva na
podlagi določb zakona, ki ureja mednarodno zaščito in če izpolnjuje druge
pogoje za izdajo dovoljenja, določene v prvem odstavku tega člena. O pravočasno
vloženi prošnji pristojni organ tujcu izda potrdilo, ki velja kot dovoljenje za
prebivanje do dokončne odločitve o prošnji. Če je tujec s priznanim statusom
subsidiarne zaščite v času vložitve vloge za izdajo dovoljenja za stalno
prebivanje zaposlen ali opravlja delo oziroma opravlja delo kot samozaposlena
oseba, lahko na podlagi izdanega potrdila o vloženi prošnji za izdajo
dovoljenja za stalno prebivanje prebiva in dela v Republiki Sloveniji do dokončne
odločitve o prošnji. Če tujec v času odločanja o prošnji za izdajo dovoljenja
za stalno prebivanje vloži tudi prošnjo za podaljšanje subsidiarne zaščite ali
zahtevek za uvedbo ponovnega postopka skladno z določbami zakona, ki ureja
mednarodno zaščito, se postopek za izdajo dovoljenja za stalno prebivanje
ustavi.
(6) Dovoljenje za stalno prebivanje se ne izda tujcu, ki
v Republiki Sloveniji zakonito prebiva pet let neprekinjeno na podlagi
dovoljenja za začasno prebivanje zaradi študija ali poklicnega usposabljanja,
in tujcu, ki v času odločanja o prošnji za izdajo dovoljenja za stalno
prebivanje v Republiki Sloveniji prebiva na podlagi dovoljenja za začasno
prebivanje zaradi študija, poklicnega usposabljanja, sezonskega dela, kot
napoteni delavec ali kot dnevni delovni migrant.
(7) Tujec, kateremu je bilo dovoljenje za stalno
prebivanje izdano ob izpolnjevanju pogoja petletnega neprekinjenega zakonitega
prebivanja na podlagi prvega, četrtega ali petega odstavka tega člena, ima
status rezidenta za daljši čas, kar se na dovoljenju tudi označi.
53. člen
(naknadna pridobitev statusa rezidenta za daljši čas)
(1) Tujec, ki v Republiki Sloveniji prebiva na podlagi
dovoljenja za stalno prebivanje, katerega je pridobil pred izpolnitvijo pogoja
petletnega neprekinjenega zakonitega prebivanja v Republiki Sloveniji, ali na
podlagi zakona, ki ureja status državljanov drugih držav naslednic nekdanje
SFRJ v Republiki Sloveniji, ali zakona, ki ureja začasno zatočišče, lahko
pridobi status rezidenta za daljši čas po petih letih neprekinjenega zakonitega
prebivanja v Republiki Sloveniji na podlagi dovoljenja za začasno prebivanje,
potrdila o vloženi prošnji za podaljšanje ali izdajo nadaljnjega dovoljenja za
začasno prebivanje ali dovoljenja za stalno prebivanje, če izpolnjuje druge
pogoje za izdajo dovoljenja, določene s tem zakonom, in če ni razlogov za
zavrnitev izdaje dovoljenja iz 55. člena tega zakona. V petletno neprekinjeno
zakonito prebivanje iz prejšnjega stavka se všteje tudi čas, za katerega je
bilo z dopolnilno odločbo, izdano na podlagi 8. točke izreka odločbe Ustavnega
sodišča Republike Slovenije št. U-I-246/02 z dne 3. aprila 2003, ali
s posebno odločbo, izdano na podlagi zakona, ki ureja status državljanov drugih
držav naslednic nekdanje SFRJ v Republiki Sloveniji, odločeno, da se šteje, da
je imel tujec v Republiki Sloveniji dovoljenje za stalno prebivanje.
(2) Prošnjo za naknadno pridobitev statusa rezidenta za
daljši čas lahko tujec iz prejšnjega odstavka vloži pri upravni enoti, na
območju katere prebiva.
(3) Tujcu, ki je naknadno pridobil status rezidenta za
daljši čas, se izda novo dovoljenje za stalno prebivanje, na katerem se označi
status rezidenta za daljši čas.
(4) V postopku naknadne pridobitve statusa rezidenta za
daljši čas se plača upravna taksa v višini, kot se po zakonu, ki ureja
plačevanje upravnih taks, plača v postopku izdaje dovoljenja za začasno
prebivanje.
53.a člen
(pridobitev statusa rezidenta za daljši čas za tujca, ki mu
je v Republiki Sloveniji ali drugi državi članice Evropske unije priznana
mednarodna zaščita)
(1) Status rezidenta za daljši čas lahko pridobi tujec s
priznano mednarodno zaščito v Republiki Sloveniji, ki pet let neprekinjeno
zakonito prebiva v Republiki Sloveniji na podlagi priznanega statusa mednarodne
zaščite, če izpolnjuje druge pogoje za izdajo dovoljenja, določene s tem
zakonom in če ni razlogov za zavrnitev izdaje dovoljenja iz 55. člena tega
zakona. V čas neprekinjenega petletnega zakonitega prebivanja v Republiki
Sloveniji se šteje tudi polovica časa prebivanja tujca v Republiki Sloveniji
kot prosilca za mednarodno zaščito, kot je opredeljen v zakonu, ki ureja
mednarodno zaščito. Če obdobje prebivanja tujca v Republiki Sloveniji kot
prosilca za mednarodno zaščito presega 18 mesecev, se v čas neprekinjenega petletnega
zakonitega prebivanja šteje celotno obdobje prebivanja tujca v Republiki
Sloveniji kot prosilca za mednarodno zaščito. 
(2) Prošnjo za pridobitev statusa rezidenta za daljši čas
lahko tujec iz prejšnjega odstavka vloži pri upravni enoti, na območju katere
prebiva. 
(3) Tujcu s priznano mednarodno zaščito, ki je pridobil
status rezidenta za daljši čas, se izda dovoljenje za stalno prebivanje, na
katerem se označi status rezidenta za daljši čas, in vpiše opomba: »Mednarodna
zaščita priznana v (država članica) dne (datum)«. 
(4) Status rezidenta za daljši čas pridobi tujec, ki je
status rezidenta za daljši čas na podlagi priznane mednarodne zaščite pridobil
v drugi državi članici Evropske unije, pod pogojem, da mu v tej državi članici
mednarodna zaščita ni prenehala ali bila odvzeta, če pet let neprekinjeno
zakonito prebiva v Republiki Sloveniji na podlagi dovoljenja za začasno
prebivanje ali potrdila o vloženi prošnji za izdajo prvega dovoljenja za
začasno prebivanje, ki velja kot dovoljenje za začasno prebivanje, podaljšanje
dovoljenja za začasno prebivanje ali izdajo nadaljnjega dovoljenja za začasno
prebivanje, če izpolnjuje druge pogoje za izdajo dovoljenja, določene s tem
zakonom, in če ni razlogov za zavrnitev izdaje dovoljenja iz 55. člena tega zakona.
Pred izdajo dovoljenja iz prvega odstavka tega člena, mora upravna enota, preko
ministrstva, pristojnega za notranje zadeve, od države članice Evropske unije,
ki je tujcu priznala status rezidenta za daljši čas, pridobiti podatek, če ima
tujec v tej državi članici še priznan status mednarodne zaščite in datum
priznanja le te, kar se na izkaznici dovoljenja za stalno prebivanje, skladno s
prejšnjim odstavkom, tudi označi. 
(5) Rok za posredovanje podatka drugi državi članici Evropske
unije, ki bo tujcu, s priznanim statusom rezidenta za daljši čas na podlagi
priznane mednarodne zaščite v Republiki Sloveniji izdala dovoljenje za stalno
prebivanje z oznako iz tretjega odstavka tega člena, o tem, ali ima tujec v
Republiki Sloveniji še priznan status mednarodne zaščite, je en mesec od
prejema zaprosila s strani druge države članice Evropske unije.
(6) Glede vstopa in prebivanja tujca, ki je status rezidenta
za daljši čas na podlagi priznane mednarodne zaščite pridobil v drugi državi
članici Evropske unije in njegovih družinskih članov ter obveščanja pristojnih
organov druge države članice Evropske unije o izdanem dovoljenju za začasno ali
stalno prebivanje, podaljšanju dovoljenja za začasno prebivanje, izdani odločbi
ali sklepu ter odstranitvi rezidenta za daljši čas in njegovih družinskih
članov, se smiselno uporabljajo določbe 48. člena tega zakona. 
(7) Pred odstranitvijo rezidenta za daljši čas iz četrtega
odstavka tega člena in njegovih družinskih članov mora policija zaprositi za
potrditev, ali je rezident za daljši čas v državi članici Evropske unije, ki mu
je priznala status rezidenta za daljši čas na podlagi priznane mednarodne
zaščite, še vedno upravičen do mednarodne zaščite. Če je rezident za daljši čas
v drugi državi članici Evropske unije, ki mu je priznala status rezidenta za
daljši čas na podlagi priznane mednarodne zaščite, še vedno upravičen do
mednarodne zaščite, se rezidenta za daljši čas skupaj z njegovimi družinskimi
člani odstrani v to državo. 
(8) Tujcu, ki je status rezidenta za daljši čas na podlagi
priznane mednarodne zaščite v Republiki Sloveniji pridobil v drugi državi
članici Evropske unije, ta država pa je sprejela odločitev o odstranitvi
rezidenta za daljši čas in njegovih družinskih članov iz države, Republika
Slovenija, ob pogoju, da mu je v Republiki Sloveniji še vedno priznana
mednarodna zaščita, kar pristojnemu organu druge države članice Evropske unije
sporoči ministrstvo, pristojno za notranje zadeve najkasneje v roku enega
meseca od prejema zaprosila, rezidentu za daljši čas in njegovim družinskim
članom dovoli vstop v Republiko Slovenijo. 
(9) Ne glede na šesti odstavek tega člena, se lahko rezidenta
za daljši čas iz četrtega odstavka tega člena in njegove družinske člane, ob
izpolnjevanju pogojev iz prvega odstavka 61. člena tega zakona ter ob
upoštevanju načela nevračanja iz 72. člena tega zakona, odstrani v drugo
državo, ki ni država članica Evropske unije, ki mu je priznala mednarodno
zaščito.
53.b člen
(sprememba oznake na dovoljenju za stalno prebivanje
rezidenta za daljši čas)
(1) Če je odgovornost za mednarodno zaščito rezidenta za
daljši čas, imetnika dovoljenja za stalno prebivanje z oznako iz tretjega
odstavka prejšnjega člena, ki ga je izdala druga država članica Evropske unije,
prenesena na Republiko Slovenijo, preden pristojni organ Republike Slovenije
rezidentu za daljši čas izda dovoljenje za stalno prebivanje z oznako iz
tretjega odstavka prejšnjega člena, pristojni organ Republike Slovenije zahteva
od te druge države članice Evropske unije, da spremeni opombo na dovoljenju za
stalno prebivanje in vpiše opombo »Odgovornost za mednarodno zaščito prenesena
na Republiko Slovenijo dne (datum)«. 
(2) Če je tujec pridobil status rezidenta za daljši čas na
podlagi četrtega odstavka prejšnjega člena in je odgovornost za mednarodno
zaščito prenesena na Republiko Slovenijo po tem, ko je pristojni organ
Republike Slovenije tujcu izdal dovoljenje za stalno prebivanje skladno z
določbo četrtega odstavka prejšnjega člena, z oznako iz tretjega odstavka
prejšnjega člena tega zakona, pristojni organ Republike Slovenije v roku treh
mesecev po prenosu odgovornosti za mednarodno zaščito na Republiko Slovenijo
spremeni opombo na dovoljenju za stalno prebivanje z opombo »Odgovornost za
mednarodno zaščito prenesena na Republiko Slovenijo dne (datum)«. 
(3) Če je bila tujcu s statusom rezidenta za daljši čas v
drugi državi članici Evropske unije priznana mednarodna zaščita v Republiki
Sloveniji, preden je pristojni organ Republike Slovenije tujcu izdal dovoljenje
za stalno prebivanje z oznako iz tretjega odstavka prejšnjega člena, pristojni
organ Republike Slovenije zahteva od te druge države članice Evropske unije, da
na dovoljenju za stalno prebivanje z oznako statusa rezidenta za daljši čas
vpiše opombo »Mednarodna zaščita priznana v Republiki Sloveniji dne (datum)«. 
(4) Če Republika Slovenija od druge države članice EU prejme
zahtevo v smislu določb prvega in tretjega odstavka tega člena, pristojni organ
Republike Slovenije izda dovoljenje za stalno prebivanje za rezidenta za daljši
čas s spremenjenimi oznakami najkasneje v roku treh mesecev po prejemu zahteve
s strani druge države članice Evropske unije.
54. člen
(pristojnost organov za izdajo dovoljenj)
(1) Enotno dovoljenje, modro karto EU in dovoljenje za
začasno prebivanje v Republiki Sloveniji izdaja in podaljšuje upravna enota, na
območju katere namerava tujec prebivati, oziroma upravna enota, na območju
katere tujec prebiva. Enotno dovoljenje, dovoljenja za začasno prebivanje
zaradi opravljanja dela na področju raziskav in visokega šolstva in modro karto
EU, lahko izdaja in podaljšuje tudi upravna enota, kjer je sedež delodajalca
oziroma raziskovalne organizacije in visokošolskega zavoda ali kjer se opravlja
dejavnost. 
(2) Dovoljenje za začasno prebivanje zaradi interesa
Republike Slovenije ter dovoljenje za začasno prebivanje za družinskega člana
tujca, s priznano subsidiarno zaščito v Republiki Sloveniji, izdaja in
podaljšuje ministrstvo, pristojno za notranje zadeve. 
(3) Dovoljenja za stalno prebivanje izdaja upravna enota, na
območju katere tujec prebiva. 
(4) Dovoljenja za stalno prebivanje za družinskega člana
begunca izdaja ministrstvo, pristojno za notranje zadeve.
55. člen
(zavrnitev izdaje dovoljenja za prebivanje)
(1) Dovoljenje za prebivanje v Republiki Sloveniji se
tujcu ne izda, če: 
-       
niso izpolnjeni pogoji iz tretjega in četrtega odstavka 33. člena tega
zakona; 
-       
obstajajo razlogi za domnevo, da tujec ne bo prebival na ozemlju
Republike Slovenije, razen v primeru, ko je tujec s strani delodajalca s
sedežem v Republiki Sloveniji, pri katerem je v delovnem razmerju, v času
trajanja delovnega razmerja, zaradi opravljanja storitev napoten na delo v
tujino; 
-       
je tujcu prepovedan vstop v državo; 
-       
obstajajo razlogi za domnevo, da tujec po izteku veljavnosti dovoljenja
ne bo prostovoljno zapustil Republike Slovenije; 
-       
obstajajo razlogi za sum, da utegne pomeniti nevarnost za javni red in
varnost ali mednarodne odnose Republike Slovenije ali obstaja sum, da bo
njegovo prebivanje v državi povezano z izvajanjem terorističnih ali drugih
nasilnih dejanj, nezakonitimi obveščevalnimi dejavnostmi, proizvodnjo ali
prometom z drogami ali izvrševanjem drugih kaznivih dejanj; 
-       
obstajajo razlogi za domnevo, da se tujec ne bo podrejal pravnemu redu
Republike Slovenije; 
-       
se v postopku izdaje prvega dovoljenja za prebivanje ugotovi, da
obstajajo resni razlogi za domnevo, da utegne biti tujec v času svojega
prebivanja v Republiki Sloveniji žrtev trgovine z ljudmi; 
-       
je očitno, da je bila zakonska zveza, partnerska skupnost oziroma
partnerska zveza sklenjena ali registrirana predvsem z namenom pridobitve
dovoljenja za prebivanje, ali če se v postopku podaljšanja dovoljenja za
začasno prebivanje ali izdaje dovoljenja za stalno prebivanje ugotovi, da
družinski član dejansko ne živi v družinski skupnosti s tujcem, kateremu ta
zakon priznava pravico do združitve družine; 
-       
se v postopku izdaje prvega dovoljenja za začasno prebivanje ugotovi, da
tujec dejansko že živi v Republiki Sloveniji iz drugačnih razlogov, kot je to
mogoče na podlagi vizuma; 
-       
se v postopku izdaje prvega dovoljenja za začasno prebivanje ugotovi, da
prihaja z območij, kjer razsajajo nalezljive bolezni z možnostjo epidemije,
navedene v mednarodnih zdravstvenih pravilih Svetovne zdravstvene organizacije,
oziroma z območij, kjer razsajajo nalezljive bolezni, ki bi lahko ogrozile
zdravje ljudi in za katere je v skladu z zakonom, ki ureja nalezljive bolezni,
treba sprejeti predpisane ukrepe; 
-       
se v postopku izdaje prvega dovoljenja za začasno prebivanje ugotovi, da
je bila tujcu v zadnjih šestih mesecih pred vložitvijo prošnje za izdajo
dovoljenja zavrnjena izdaja vizuma zaradi nevarnosti za javni red, varnost ali
mednarodne odnose Republike Slovenije ali zaradi suma, da bo njegovo prebivanje
v državi povezano z izvajanjem terorističnih ali drugih nasilnih dejanj,
nezakonitimi obveščevalnimi dejavnostmi, proizvodnjo ali prometom z drogami ali
izvrševanjem drugih kaznivih dejanj;
-       
se v postopku izdaje ali podaljšanja dovoljenja za prebivanje ugotovi,
da je bilo katero koli dokazilo o izpolnjevanju pogojev za izdajo ali
podaljšanje dovoljenja za prebivanje prirejeno ali ponarejeno;
-       
se v postopku izdaje ali podaljšanja dovoljenja za prebivanje ugotovi,
da je bil subjekt gostitelj ustanovljen zlasti zaradi omogočanja vstopa osebam,
premeščenim znotraj gospodarske družbe.
(2) Pristojni organ obstoj razlogov iz prve alinee
prejšnjega odstavka glede zadostnih sredstev za preživljanje ugotavlja tudi na
podlagi podatkov iz evidenc, ki jih vodi davčni organ o dohodkih skladno z
zakonom, ki ureja dohodnino, ki niso oproščeni plačila dohodnine, o davku in
obveznih prispevkih za socialno varnost ter o normiranih oziroma dejanskih
stroških, ki se nanašajo na te dohodke in o vzdrževanih družinskih članih ter
so označeni kot davčna tajnost. Pristojni organ mora podatke, ki so davčna
tajnost, varovati v skladu z zakonom, ki ureja davčni postopek. Podatke iz
navedenih evidenc pristojni organ periodično, vsakih šest mesecev po izdaji
dovoljenja za prebivanje, pridobiva po uradni dolžnosti. 
(3) Pristojni organ obstoj razlogov za zavrnitev izdaje
dovoljenja iz pete ali šeste alinee prvega odstavka tega člena ugotavlja tudi
na podlagi podatkov iz kazenske evidence, evidence pravnomočnih sodb oziroma
sklepov o prekrških, ki jo v Republiki Sloveniji vodi ministrstvo, pristojno za
pravosodje, evidenc o pravnomočnih odločbah o prekrških, ki jih vodijo
prekrškovni organi, podatkov o vloženih pravnomočnih obtožnicah in izdanih
nepravnomočnih sodbah, ki jih vodi pristojno sodišče ter na podlagi podatkov iz
evidenc, ki jih vodi davčni organ o zapadlih neplačanih davčnih obveznostih in
o davčnih prekrških ter so označeni kot davčna tajnost. Pristojni organ mora
podatke, ki so davčna tajnost, varovati v skladu z zakonom, ki ureja davčni
postopek. Podatke iz navedenih evidenc pristojni organ pridobi po uradni
dolžnosti. 
(4) Pristojni organ obstoj razlogov za zavrnitev izdaje
dovoljenja iz pete ali šeste alinee prvega odstavka tega člena lahko ugotavlja
tudi na podlagi podatkov, pridobljenih iz uradnih evidenc ali javnih listin
drugih držav.
(5) V postopku izdaje ali podaljšanja dovoljenja za
začasno prebivanje družinskemu članu mora pristojni organ v primeru, ko obstoji
razlog za zavrnitev izdaje ali podaljšanja dovoljenja upoštevati naravo in
trdnost družinskega razmerja, dolžino njegovega prebivanja v Republiki
Sloveniji ter obstoj družinskih, kulturnih in socialnih vezi z matično državo.
(6) V odločbi, s katero pristojni organ zavrne prošnjo
za izdajo ali podaljšanje dovoljenja za prebivanje iz razlogov, določenih v peti
alinei prvega odstavka tega člena, ali iz razlogov, določenih v šesti alinei
prvega odstavka tega člena, če se ti nanašajo na neupoštevanje predpisov, ki
urejajo vstop in prebivanje tujcev v Republiki Sloveniji, lahko pristojni organ
določi, koliko časa je tujcu prepovedan vstop v državo. Čas, za katerega je
tujcu prepovedan vstop v državo, ne more biti krajši od enega leta in ne daljši
od petih let. Pri presoji, koliko časa je tujcu prepovedan vstop v državo,
organ, ki izda odločbo o zavrnitvi, upošteva vrsto in težo okoliščin, zaradi
katerih je tujčevo prebivanje v Republiki Sloveniji nezaželeno.
(7) Po pravnomočnosti odločbe o zavrnitvi prošnje za
izdajo dovoljenja za prebivanje, s katero je bil tujcu prepovedan tudi vstop v
Republiko Slovenijo, pristojni organ prepoved vstopa sporoči organu,
pristojnemu za vnos podatkov v schengenski informacijski sistem.
(8) Podrobnejšo opredelitev podatkov o dohodkih iz
drugega odstavka tega člena, ki jih zagotavlja davčni organ ter način
ugotavljanja in periodičnega preverjanja izpolnjevanja pogoja zadostnih
sredstev za preživljanje, določi minister, pristojen za notranje zadeve, v
soglasju z ministrom, pristojnim za finance. 
56. člen
(razveljavitev dovoljenja za prebivanje)
(1) Dovoljenje za začasno prebivanje pristojni organ, ki
ga je izdal, ali pristojni organ, na območju katerega tujec prebiva,
razveljavi, če: 
-       
se naknadno ugotovi, da tujec ne izpolnjuje več pogojev za izdajo
dovoljenja za prebivanje ali da obstajajo drugi razlogi za zavrnitev izdaje
dovoljenja v skladu s tem zakonom; 
-       
je tujec namenoma dal napačne podatke o svoji istovetnosti ali druge
netočne podatke ali je namenoma prikril okoliščine, ki so pomembne za izdajo
dovoljenja;
-       
če organ, ki je po zakonu, ki ureja zaposlovanje in delo tujcev,
pristojen za podajo soglasja k izdaji enotnega dovoljenja, umakne soglasje k
izdaji enotnega dovoljenja;
-       
če organ, ki je po zakonu, ki ureja zaposlovanje in delo tujcev,
pristojen za podajo soglasja k pisni odobritvi zaradi zamenjave delovnega mesta
pri istem delodajalcu ali zaradi zamenjave delodajalca, umakne soglasje k pisni
odobritvi zaradi zamenjave delovnega mesta ali zamenjave delodajalca.
(2) Pristojni organ, ki je izdal pisno odobritev, ali
pristojni organ, na območju katerega tujec prebiva, pisno odobritev razveljavi,
če organ, ki je po zakonu, ki ureja zaposlovanje in delo tujcev, pristojen za
podajo soglasja k pisni odobritvi, umakne soglasje k pisni odobritvi. Zoper
odločbo o razveljavitvi pisne odobritve pritožba ni dovoljena.
(3) Dovoljenje za začasno prebivanje se zaradi
prenehanja zaposlitve ali dela tujca, če je brez lastne krivde ali volje ostal
brez zaposlitve, ne razveljavi tujcu, ki je v skladu z zakonom, ki ureja trg
dela, pridobil pravice iz zavarovanja za primer brezposelnosti, dokler je
upravičen do pravic iz tega naslova.
(4) Tujcu s priznano mednarodno zaščito v Republiki
Sloveniji, ki je pridobil status rezidenta za daljši čas, pristojni organ, ki
je dovoljenje za stalno prebivanje z oznako iz tretjega odstavka 53.a člena
tega zakona izdal, ali pristojni organ, na območju katerega tujec prebiva,
dovoljenje za stalno prebivanje razveljavi, če obstajajo razlogi za
razveljavitev iz četrtega odstavka tega člena ter v primeru, če tujcu
mednarodna zaščita preneha ali se mu jo odvzame po zakonu, ki ureja mednarodno
zaščito iz razloga napačnega prikazovanja ali izpuščanja dejstev, vključno z
lažnimi dokumenti, ki je bilo odločilnega pomena za dodelitev statusa
mednarodne zaščite.
(5) Dovoljenje za stalno prebivanje pristojni organ, ki
ga je izdal, ali pristojni organ, na območju katerega tujec prebiva,
razveljavi, če je tujec namenoma dal napačne podatke o svoji istovetnosti ali
druge netočne podatke ali je namenoma prikril okoliščine, ki so pomembne za
izdajo dovoljenja. 
(6) V odločbi o razveljavitvi dovoljenja za prebivanje
iz razlogov, določenih v peti alinei prvega odstavka prejšnjega člena, ali iz
razlogov, določenih v šesti alinei prvega odstavka prejšnjega člena, če se ti
nanašajo na neupoštevanje predpisov, ki urejajo vstop in prebivanje tujcev v
Republiki Sloveniji, se lahko določi, koliko časa je tujcu prepovedan vstop v
državo, pri čemer ta čas ne more biti krajši od enega leta in ne daljši od
petih let. Pri presoji, koliko časa je tujcu prepovedan vstop v državo, organ,
ki izda odločbo o razveljavitvi dovoljenja za prebivanje, upošteva vrsto in
težo okoliščin, zaradi katerih je tujčevo prebivanje v Republiki Sloveniji
nezaželeno.
(7) O razveljavitvi dovoljenja za prebivanje izda
pristojni organ odločbo, zoper katero se lahko tujec pritoži na ministrstvo,
pristojno za notranje zadeve, v osmih dneh po njeni vročitvi. V primeru, ko
pristojni organ odloča o razveljavitvi enotnega dovoljenja ali pisne odobritve
po 37., 37.a, 37.b, 39. in 41. členu tega zakona ter razveljavitvi
enotnega dovoljenja po 44.d, 45., 45.a, 45.b, 45.c, 45.d, 46. in 48. členu
tega zakona, pritožba zoper odločbo pristojnega organa ni dovoljena, je pa
dovoljen upravni spor.
(8) Odločba o razveljavitvi enotnega dovoljenja za osebo,
premeščeno znotraj družbe, se vroči osebi, premeščeni znotraj družbe, in
subjektu gostitelju. O razveljavitvi veljavnosti enotnega dovoljenja za osebo,
premeščeno znotraj družbe, pristojni organ preko nacionalne kontaktne točke,
obvesti pristojni organ druge države članice Evropske unije, v kateri tujec
izvaja kratkotrajno ali dolgotrajno premestitev. O razveljavitvi enotnega
dovoljenja za osebo, premeščeno znotraj gospodarske družbe zaradi dolgotrajne
premestitve, in razveljavitvi dovoljenja za začasno prebivanje za družinskega
člana imetnika enotnega dovoljenja za osebo, premeščeno znotraj gospodarske
družbe zaradi dolgotrajne premestitve, pristojni organ preko nacionalne
kontaktne točke obvesti pristojni organ druge države članice Evropske unije, ki
je tujcu prva izdala dovoljenje za prebivanje.
(9) O razveljavitvi dovoljenja za začasno prebivanje,
izdanega na podlagi 38.b člena tega zakona, dovoljenja za začasno prebivanje za
družinskega člana raziskovalca iz drugega in tretjega odstavka 38.c člena tega
zakona in dovoljenja za začasno prebivanje zaradi študija, izdanega na podlagi
44.a člena tega zakona, pristojni organ preko nacionalne kontaktne točke,
obvesti pristojni organ druge države članice Evropske unije, ki je tujcu prva
izdala dovoljenje za prebivanje.
(10) Po pravnomočnosti odločbe o razveljavitvi
dovoljenja za prebivanje, s katero je bil tujcu prepovedan tudi vstop v
Republiko Slovenijo, pristojni organ prepoved vstopa sporoči organu pristojnemu
za vnos podatkov v schengenski informacijski sistem.
57. člen
(prenehanje dovoljenja za prebivanje)
(1) Dovoljenje za začasno prebivanje preneha, če: 
-       
preteče njegova veljavnost ali, če je razveljavljeno; 
-       
je tujcu odpovedano prebivanje; 
-       
je tujcu v Republiki Sloveniji izrečena pravnomočna stranska kazen ali
stranska sankcija izgona tujca iz države, ali če je tujec zaradi pravne
posledice kazenske obsodbe izgubil pravico do prebivanja v Republiki Sloveniji,
ali če je tujcu druga država članica Evropske unije izrekla pravnomočno
odločitev o izgonu, zaradi katerega bo odstranjen iz Republike Slovenije; 
-       
se tujec odreče dovoljenju; 
-       
tujec pridobi državljanstvo Republike Slovenije; 
-       
tujec pridobi dovoljenje za stalno prebivanje; 
-       
se tujcu pred pretekom veljavnosti dovoljenja podaljša dovoljenje za
začasno prebivanje, izda nadaljnje dovoljenje za začasno prebivanje ali potrdilo
o prijavi prebivanja;
-       
tujec umre. 
(2) Modra karta EU in dovoljenje za začasno prebivanje
družinskega člana imetnika modre karte EU, poleg razlogov iz prejšnjega
odstavka, preneha veljati, če tujec v drugi državi članici EU pridobi modro
karto EU oziroma dovoljenje za začasno prebivanje za družinskega člana imetnika
modre karte EU.
(3) Enotno dovoljenje za osebo, premeščeno znotraj
gospodarske družbe, poleg razlogov iz prvega odstavka tega člena preneha
veljati, če tujec v drugi državi članici pridobi enotno dovoljenje za osebo,
premeščeno znotraj gospodarske družbe. Dovoljenje za začasno prebivanje za
družinskega člana imetnika enotnega dovoljenja za osebo, premeščeno znotraj
gospodarske družbe, poleg razlogov iz prvega odstavka tega člena preneha veljati,
če tujec v drugi državi članici pridobi dovoljenje za začasno prebivanje za
družinskega člana imetnika enotnega dovoljenja za osebo, premeščeno znotraj
gospodarske družbe.
(4) Dovoljenje za začasno prebivanje zaradi opravljanja
raziskovalnega dela poleg razlogov iz prvega odstavka tega člena preneha
veljati, če tujec v drugi državi članici pridobi dovoljenje za začasno
prebivanje zaradi opravljanja raziskovalnega dela. Dovoljenje za začasno
prebivanje za družinskega člana imetnika dovoljenja za začasno prebivanje
zaradi opravljanja raziskovalnega dela, poleg razlogov iz prvega odstavka tega
člena preneha veljati, če tujec v drugi državi članici pridobi dovoljenje za
začasno prebivanje za družinskega člana imetnika dovoljenja za začasno
prebivanje zaradi opravljanja raziskovalnega dela.
(5) Dovoljenje za stalno prebivanje preneha veljati, če:
-       
je dovoljenje razveljavljeno; 
-       
je tujcu odpovedano prebivanje; 
-       
je tujcu v Republiki Sloveniji izrečena pravnomočna stranska kazen ali
stranska sankcija izgona tujca iz države, ali če je tujec zaradi pravne
posledice kazenske obsodbe izgubil pravico do prebivanja v Republiki Sloveniji,
ali če je tujcu druga država članica Evropske unije izrekla pravnomočno
odločitev o izgonu, zaradi katerega bo odstranjen iz Republike Slovenije; 
-       
se tujec odreče dovoljenju; 
-       
tujec pridobi državljanstvo Republike Slovenije; 
-       
se tujec izseli, razen v primeru, ko je v Republiki Sloveniji pridobil
status rezidenta za daljši čas;
-       
tujec ostane izven območja držav članic Evropske unije neprekinjeno eno
leto ali dlje, razen v primeru, če je poslan na delo, študij ali zdravljenje; 
-       
tujec ostane izven območja Republike Slovenije neprekinjeno šest let ali
dlje, pri čemer občasna, kratkotrajna vračanja v Republiko Slovenijo za čas do
90 dni ne prekinejo navedenega obdobja; 
-       
tujec v drugi državi članici Evropske unije pridobi status rezidenta za
daljši čas; 
-       
tujec umre.
(6) Dovoljenje za stalno prebivanje imetnika modre karte
EU ali dovoljenje za stalno prebivanje izdano družinskemu članu imetnika modre
karte EU preneha veljati iz vseh razlogov iz prejšnjega odstavka, v primeru sedme
alinee prejšnjega odstavka pa samo, če se tujec izseli ali, če ostane izven
območja držav članic Evropske unije neprekinjeno dve leti ali dlje.
(7) Dovoljenje za stalno prebivanje, izdano družinskemu članu
begunca, preneha veljati, če beguncu status begunca preneha ali se mu odvzame
ter iz razlogov, določenih v tretjem odstavku tega člena, razen če begunec
pridobi državljanstvo Republike Slovenije ali če umre.
(8) O prenehanju enotnega dovoljenja za osebo, premeščeno
znotraj gospodarske družbe, in prenehanju dovoljenja za začasno prebivanje za
družinskega člana imetnika enotnega dovoljenja za osebo, premeščeno znotraj
gospodarske družbe, pristojni organ preko nacionalne kontaktne točke obvesti
pristojni organ druge države članice Evropske unije, v kateri tujec izvaja
premestitev. O prenehanju enotnega dovoljenja za osebo, premeščeno znotraj
gospodarske družbe zaradi dolgotrajne premestitve, in prenehanju dovoljenja za
začasno prebivanje za družinskega člana imetnika enotnega dovoljenja za osebo,
premeščeno znotraj gospodarske družbe zaradi dolgotrajne premestitve, pristojni
organ preko nacionalne kontaktne točke obvesti pristojni organ druge države
članice Evropske unije, ki je tujcu prva izdala dovoljenje za prebivanje.
(9) O prenehanju dovoljenja za začasno prebivanje, izdanega
na podlagi 38.b člena tega zakona, dovoljenja za začasno prebivanje za
družinskega člana raziskovalca iz drugega odstavka 38.c člena tega zakona in dovoljenja
za začasno prebivanje zaradi študija, izdanega na podlagi 44.a člena tega
zakona, pristojni organ preko nacionalne kontaktne točke, obvesti pristojni
organ druge države članice Evropske unije, ki je tujcu prva izdala dovoljenje
za prebivanje.
(10) Pristojni organ, ki odloča o prenehanju dovoljenja za
prebivanje, ki je izdano družinskemu članu tujca iz 47.a ali 47.b člena tega
zakona, je ministrstvo, pristojno za notranje zadeve.
(11) Kadar se o prenehanju dovoljenja za prebivanje odloči z
upravnim aktom, razen v primeru iz prejšnjega odstavka, je za prenehanje
dovoljenja za prebivanje pristojna upravna enota, ki je dovoljenje izdala,
upravna enota, na območju katere tujec prebiva ali upravna enota, na območju
katere je tujec prebival pred zapustitvijo Republike Slovenije.
58. člen
(način izdaje, vsebina, razveljavitev in oblika dovoljenja
za prebivanje)
(1) Pristojni organ tujcu dovoljenje za prebivanje izda
v obliki samostojne listine kot izkaznico, katere veljavnost je pri dovoljenju
za začasno prebivanje enaka veljavnosti dovoljenja za začasno prebivanje, pri
dovoljenju za stalno prebivanje pa deset let. Veljavnost izkaznice dovoljenja
za stalno prebivanje, ki se izda tujcu, mlajšemu od treh let, je tri leta,
veljavnost izkaznice dovoljenja za stalno prebivanje, ki se izda tujcu, staremu
od tri do 18 let, pa je pet let. Tujec z dovoljenjem za stalno prebivanje ali
njegov zakoniti zastopnik mora pred potekom veljavnosti samostojne listine pri
upravni enoti, ki je dovoljenje za prebivanje izdala, ali pri upravni enoti, na
območju katere prebiva, samostojno listino zamenjati za novo listino. 
(2) Dovoljenje za prebivanje vsebuje podatke, ki jih
določa Uredba 1030/2002/ES, in podatek o pravici do prostega ali dovoljenega
dostopa na trg dela za tujce, ki imajo v skladu z zakonom, ki ureja
zaposlovanje in delo tujcev, pravico do prostega ali dovoljenega dostopa na trg
dela.
(3) Dovoljenje za prebivanje, izdano imetniku, mlajšemu
od šest let, ali imetniku, ki zaradi zdravstvenih razlogov ne more dati nobenega
prstnega odtisa, ne vsebuje prstnih odtisov. Dovoljenje za prebivanje, izdano
imetniku, ki zaradi zdravstvenih razlogov lahko da samo en prstni odtis,
vsebuje en prstni odtis. Dovoljenje za začasno ali stalno prebivanje, izdano
družinskemu članu tujca s priznano mednarodno zaščito v Republiki Sloveniji, v
primeru, ko družinski član ni v Republiki Sloveniji in zajem prstnih odtisov na
diplomatskem predstavništvu ali konzulatu Republike Slovenije v tujini ni
mogoč, ne vsebuje prstnih odtisov. Družinski član mora nato v enem mesecu po
prihodu v Republiko Slovenijo pri ministrstvu, pristojnem za notranje zadeve,
dati prstna odtisa. Ministrstvo, pristojno za notranje zadeve, družinskemu
članu izda novo izkaznico, ki vsebuje tudi podatek o prstnih odtisih ali prstnem
odtisu imetnika.
(4) V postopku izdaje prvega dovoljenja za začasno prebivanje
zaradi združitve družine na podlagi 47. člena tega zakona, ki se
družinskemu članu izda ob upoštevanju posebnih okoliščin iz petega odstavka
55. člena tega zakona, lahko družinski član prstna odtisa poda pri
pristojnem organu v Republiki Sloveniji, ki mu prvo dovoljenje za začasno
prebivanje tudi vroči.
(5) Če tujec prošnji za izdajo dovoljenja za stalno
prebivanje ali dovoljenja za začasno prebivanje, ki je bilo izdano z veljavnostjo
daljšo od enega leta, ni dal prstnih odtisov ali prstnega odtisa zaradi
zdravstvenih razlogov začasne narave, ki so lahko ozdravljeni, mora pri
pristojnemu organu dati prstne odtise v roku enega meseca od prenehanja
zdravstvenih razlogov. Pristojni organ tujcu izda novo samostojno listino, ki
vsebuje tudi podatek o prstnih odtisih ali prstnem odtisu imetnika.
(6) V primeru prenehanja dovoljenja za prebivanje mora
tujec v osmih dneh po prenehanju pristojnemu organu vrniti samostojno listino.
Če tega ne stori, mu policija ob kontroli zakonitosti prebivanja v državi,
zakonitosti vstopa v državo ali ob preverjanju istovetnosti samostojno listino
odvzame in jo pošlje pristojnemu organu. Po poteku roka iz prvega stavka tega
odstavka lahko samostojno listino odvzame tudi diplomatsko predstavništvo ali
konzulat Republike Slovenije in jo pošlje pristojnemu organu.
(7) Minister, pristojen za notranje zadeve, v soglasju z
ministrom, pristojnim za delo, predpiše podrobnejši način izdaje dovoljenja za
prebivanje, način zajemanja prstnih odtisov ter način in označitev prenehanja
dovoljenja za prebivanje in ceno izkaznice.
(8) O pravici do dostopa na trg dela tujca, ki v Republiki
Sloveniji prebiva na podlagi dovoljenja za začasno prebivanje, ki ni izdano
zaradi zaposlitve, samozaposlitve ali dela, odloči organ, katerega pristojnost
določi zakon, ki ureja zaposlovanje in delo tujcev, v postopku in pod pogoji,
ki jih določa zakon, ki ureja zaposlovanje in delo tujcev. 
(9) Pristojni organ, na območju katerega tujec prebiva, na
podlagi odločitve o pravici do dostopa na trg iz prejšnjega odstavka tega
člena, tujcu po uradni dolžnosti izkaznico dovoljenja za prebivanje, izdano v
obliki iz prvega odstavka tega člena, zamenja za novo izkaznico, na kateri
označi pravico do dostopa na trg dela. Pravico do dostopa na trg dela lahko
pristojni organ na izkaznici dovoljenja za prebivanje označi tudi v postopku
izdaje ali podaljšanja dovoljenja za začasno prebivanje, izdano iz drugih
namenov, kot je zaposlitev, samozaposlitev ali delo, če tujec izpolnjuje pogoje
oziroma ima pravico do prostega dostopa do trga dela po zakonu, ki ureja
zaposlovanje, samozaposlovanje in delo tujcev.
(10) Če organ iz sedmega odstavka tega člena ugotovi razloge
za prenehanje pravice do dostopa na trg dela, v postopku in pod pogoji, ki jih
določa zakon, ki ureja zaposlovanje in delo tujcev, o tem obvesti pristojni
organ, na območju katerega tujec prebiva, ki tujca pozove, da v roku osmih dni
od vročitve poziva zamenja izkaznico dovoljenja za prebivanje za novo listino.
59. člen
(pogrešitev dovoljenja za prebivanje)
(1) Pogrešitev, izgubo ali tatvino (v nadaljnjem
besedilu: pogrešitev) samostojne listine iz prvega odstavka 58. člena tega
zakona v Republiki Sloveniji mora tujec takoj, če to ni mogoče, pa najkasneje v
osmih dneh, ko izve za pogrešitev, naznaniti katerikoli upravni enoti, ki o
pogrešitvi obvesti organ, ki je listino izdal.
(2) Pogrešitev samostojne listine iz prvega odstavka 58.
člena tega zakona v tujini mora tujec takoj, če to ni mogoče, pa najkasneje v
osmih dneh, ko izve za pogrešitev, naznaniti najbližjemu diplomatskemu
predstavništvu ali konzulatu Republike Slovenije v tujini, ki o pogrešitvi
obvesti organ, ki je dovoljenje izdal. 
(3) V naznanitvi pogrešitve mora tujec navesti tudi resnične
podatke o okoliščinah pogrešitve samostojne listine iz prvega odstavka 58.
člena tega zakona. 
(4) Organ, ki je izdal samostojno listino iz prvega
odstavka 58. člena tega zakona, ali upravna enota, na območju katere tujec
prebiva, tujcu izda novo samostojno listino iz prvega odstavka 58. člena,
ki se tujcu vroči na diplomatskem predstavništvu ali konzulatu Republike
Slovenije v tujini ali pri pristojnem organu v Republiki Sloveniji.
V. POGLAVJE
NEZAKONITO PREBIVANJE, ODPOVED
PREBIVANJA, PROSTOVOLJNI ODHOD IN ODSTRANJEVANJE TUJCEV
60. člen
(nezakonito prebivanje)
Šteje se, da tujec nezakonito prebiva v Republiki Sloveniji,
če: 
-       
je nedovoljeno vstopil v Republiko Slovenijo; 
-       
nima vizuma ali mu je vizum prenehal; 
-       
nima dovoljenja za prebivanje v Republiki Sloveniji ali mu je dovoljenje
prenehalo; 
-       
mu je potekel čas, ko lahko na podlagi zakona, Konvencije o izvajanju
schengenskega sporazuma z dne 14. junija 1985 ali mednarodne pogodbe
prebiva v Republiki Sloveniji; 
-       
prebiva v Republiki Sloveniji v nasprotju z vstopnim naslovom.
60.a člen
(zapustitev države)
(1) Tujec, ki nezakonito prebiva v Republiki Sloveniji, mora
zapustiti Republiko Slovenijo in tudi območje držav članic Evropske unije in
območje držav, pogodbenic Konvencije o izvajanju schengenskega sporazuma z dne
14. junija 1985, razen če ta zakon določa drugače. Če tujec izpolnjuje
pogoje za bivanje v drugi državi članici Evropske unije, se lahko vrne tudi v
drugo državo članico Evropske unije. 
(2) Tujec, ki je pravočasno vložil prošnjo za podaljšanje
dovoljenja za prebivanje ali za izdajo nadaljnjega dovoljenja za prebivanje,
sme ostati v državi, dokler o njegovi prošnji ni odločeno, o čemer se mu izda
posebno potrdilo, ki po poteku veljavnosti dovoljenja za prebivanje, velja kot
dovoljenje za začasno prebivanje, do dokončne odločitve o prošnji oziroma v
primeru izdaje enotnega dovoljenja ali modre karte EU, do pravnomočne odločitve
o prošnji. Potrdilo tujcu ne dovoljuje prehajanja državne meje, razen če je
tujec zaprosil za podaljšanje enotnega dovoljenja ali za izdajo nadaljnjega
dovoljenja kot dnevni delovni migrant. 
(3) Pristojni organ, ki izda odločbo o razveljavitvi
dovoljenja za prebivanje, odločbo o odpovedi prebivanja, odločbo, ki je izdana
na podlagi tujčeve izjave o odreku dovoljenja za prebivanje, odločbo oziroma
sklep, s katerim je prošnja za podaljšanje ali izdajo nadaljnjega dovoljenja za
začasno prebivanje zavrnjena, zavržena ali je postopek ustavljen, odločbo ali
sklep, s katerim je prošnja za izdajo prvega dovoljenja za začasno prebivanje,
kadar je tujcu v času odločanja o prošnji za izdajo prvega dovoljenja za
začasno prebivanje dovoljeno prebivanje v Republiki Sloveniji, zavrnjena,
zavržena ali je postopek ustavljen, določi deset dnevni rok za prostovoljni
odhod, v katerem mora tujec zapustiti Republiko Slovenijo in tudi območje držav
članic Evropske unije in območje držav, pogodbenic Konvencije o izvajanju
schengenskega sporazuma z dne 14. junija 1985, razen če ta zakon določa
drugače. Desetdnevni rok za prostovoljni odhod, v katerem mora tujec zapustiti
Republiko Slovenijo, in tudi območje držav članic Evropske unije in območje
držav, pogodbenic Konvencije o izvajanju schengenskega sporazuma z dne
14. junija 1985, določi tujcu tudi pristojni organ za razveljavitev ali
preklic vizuma, v odločbi o razveljavitvi ali preklicu vizuma, če je tujec že
vstopil v Republiko Slovenijo. Rok za prostovoljni odhod se ne določi tujcu,
katerega prebivanje v Republiki Sloveniji pomeni nevarnost za javni red, javno
varnost ali varnost države ali pri katerem obstaja nevarnost pobega ter tujcu
iz petega odstavka 14. člena tega zakona. Na prošnjo tujca ali po uradni
dolžnosti lahko pristojni organ iz utemeljenih razlogov določi 30-dnevni rok za
prostovoljni odhod. 
(4) Če obstajajo okoliščine iz četrtega odstavka
66. člena tega zakona, lahko pristojni organ na prošnjo tujca, ki jo mora
vložiti pred potekom roka za prostovoljni odhod, ob upoštevanju okoliščin
posameznega primera rok za prostovoljni odhod z odločbo podaljša za čas
trajanja okoliščin, zaradi katerih je določitev daljšega roka za prostovoljni
odhod tujca upravičena. 
(5) Rok za prostovoljni odhod iz tretjega in četrtega
odstavka tega člena začne teči z dnem, ko je sklep ali odločba, s katerim je
rok določen, dokončna, v primeru izdaje enotnega dovoljenja pa pravnomočna. 
(6) Pristojni organ iz tretjega odstavka tega člena tujcu
poleg roka za prostovoljni odhod določi tudi ukrep odstranitve tujca v skladu z
69. členom tega zakona in ukrep prepovedi vstopa v Republiko Slovenijo in
tudi v območje držav članic Evropske unije in območje držav, pogodbenic
Konvencije o izvajanju schengenskega sporazuma z dne 14. junija 1985 v
skladu s 67. členom tega zakona, razen če ta zakon določa drugače, za
obdobje enega leta, ki pa se ne izvrši, če tujec zapusti državo v roku za
prostovoljni odhod, razen v primerih, ko pristojni organ določi prepoved vstopa
na podlagi šestega odstavka 55. ali šestega odstavka 56. člena ali drugega
odstavka 62. člena tega zakona. 
(7) Prepoved vstopa prepoveduje vstop in prebivanje tujca na
ozemlju Republike Slovenije, drugih držav članic Evropske unije in območje
držav pogodbenic Konvencije o izvajanju schengenskega sporazuma z dne
14. junija 1985, razen če ta zakon določa drugače. 
(8) Za tujca, ki vstopi v Republiko Slovenijo kljub veljavni
prepovedi vstopa, in tujca, ki ne zapusti Republike Slovenije, območja držav
članic Evropske unije in območja držav pogodbenic Konvencije o izvajanju
schengenskega sporazuma z dne 14. junija 1985 v rokih, določenih za
prostovoljni odhod, se uporablja določba šestega odstavka 67. člena tega
zakona. 
(9) Pristojni organ iz tretjega odstavka lahko z odločbo
prekliče, skrajša ali začasno odloži prepoved vstopa iz razlogov, navedenih v
tretjem odstavku 67. člena tega zakona. 
(10) Pristojni organ mora dokončno oziroma pravnomočno
odločbo ali dokončen oziroma pravnomočen sklep iz tretjega odstavka tega člena
nemudoma posredovati policijski postaji, na območju katere tujec prebiva
oziroma na območju katere je imel tujec prijavljeno zadnje začasno ali stalno
prebivališče. 
(11) Izrek, bistveni razlogi za odločitev glede roka za
prostovoljni odhod, ukrepa odstranitve tujca, ukrepa prepovedi vstopa in pouk o
pravnem sredstvu odločbe ali sklepa iz tretjega in četrtega odstavka tega
člena, se na zahtevo tujca pisno ali ustno prevedejo v jezik, ki ga ta razume.
Stroške prevoda krije organ, ki vodi postopek. 
(12) Tujec, ki mu je izdana odločba oziroma sklep iz tretjega
ali četrtega odstavka tega člena, ima na zahtevo, glede odločitve v zvezi z
rokom za prostovoljni odhod, ukrepom odstranitve tujca in ukrepom prepovedi
vstopa, pravico do brezplačnega pravnega svetovanja, ki mu ga zagotavljajo
neodvisni izvajalci, izbrani na podlagi javnega poziva, ki ga izvede
ministrstvo, pristojno za notranje zadeve. 
(13) V postopkih pred sodišči v zvezi z odločitvijo iz
tretjega in četrtega odstavka tega člena je tujec upravičen do brezplačne
pravne pomoči pod pogoji, ki jih določa zakon, ki ureja brezplačno pravno
pomoč, ne glede na pogoj vzajemnosti. 
(14) Za vložitev pritožbe in za postopek v upravnem sporu
zoper odločbo oziroma sklep iz tretjega in četrtega odstavka tega člena zakona
se taksa ne plača.
61. člen
(odpoved prebivanja)
(1) Tujcu, ki ima v Republiki Sloveniji dovoljenje za
stalno prebivanje, se lahko prebivanje odpove, če: 
-       
je bil s pravnomočno sodbo obsojen zaradi kaznivega dejanja na nepogojno
zaporno kazen, daljšo od treh let; 
-       
ogroža varnost države, javno varnost ali javni red.
(2) Tujcu, ki zakonito prebiva v Republiki Sloveniji,
razen tujcu, ki ima v Republiki Sloveniji dovoljenje za stalno prebivanje, se
lahko, poleg razlogov, določenih v prejšnjem odstavku, prebivanje odpove, če: 
-       
prebiva v nasprotju z namenom, zaradi katerega mu je bivanje dovoljeno; 
-       
zavrača izpolnjevanje odločitev državnih organov;
-       
je bil s pravnomočno sodbo obsojen za kaznivo dejanje na nepogojno
zaporno kazen, daljšo od treh mesecev; 
-       
ostane brez zadostnih sredstev za preživljanje in mu preživljanje za čas
prebivanja v Republiki Sloveniji ni kako drugače zagotovljeno.
62. člen
(odločba o odpovedi prebivanja)
(1) Odločbo o odpovedi prebivanja iz prejšnjega člena
izda upravna enota, na območju katere tujec prebiva. 
(2) V odločbi o odpovedi prebivanja iz prejšnjega
odstavka se poleg roka za zapustitev države, določenega v skladu s tretjim odstavkom
60.a člena tega zakona, določi tudi čas, v katerem je tujcu prepovedan ponovni
vstop v državo, pri čemer ta čas ne more biti krajši od enega leta in ne daljši
od petih let. 
(3) Pri odločanju o odpovedi prebivanja organ iz prvega
odstavka tega člena upošteva dolžino prebivanja tujca v državi, njegove osebne,
družinske, gospodarske in druge vezi, ki ga vežejo na Republiko Slovenijo in
posledice, ki bi jih odpoved prebivanja povzročila tujcu ali njegovi družini. 
(4) Zoper odločbo iz prvega odstavka tega člena se tujec
lahko pritoži v roku treh dni. 
(5) Pri presoji, koliko časa je tujcu prepovedan ponovni
vstop v državo, organ, ki izda odločbo o odpovedi prebivanja, upošteva vrsto in
težo okoliščin, zaradi katerih je tujčevo prebivanje v Republiki Sloveniji
nezaželeno. 
(6) Po pravnomočnosti odločbe o odpovedi prebivanja
pristojni organ prepoved vstopa sporoči organu, pristojnemu za vnos podatkov v
schengenski informacijski sistem.
VI. POGLAVJE
(črtano)
63. člen
(črtan)
64. člen
(odločba o vrnitvi)
(1) Odločbo o vrnitvi policija izda tujcu, ki nezakonito
prebiva v Republiki Sloveniji, razen v primerih: 
-       
izdaje odločbe ali sklepa iz 60.a člena tega zakona; 
-       
ko je tujec prijet pri nezakonitem prehajanju državne meje in je bil na
podlagi sporazumov, ki jih je sklenila Evropska unija, ali mednarodne pogodbe
uspešno vrnjen, predan ali izročen; 
-       
tujcu, ki je v postopku vračanja ali izročitve na podlagi sporazumov, ki
jih je sklenila Evropska unija, ali mednarodne pogodbe; 
-       
tujcu, ki mu je bila izrečena stranska kazen ali stranska sankcija
izgona tujca iz države; 
-       
če tako določa drug zakon. 
(2) Tujec, ki nezakonito prebiva v Republiki Sloveniji in ima
v drugi državi članici Evropske unije veljavno dovoljenje za prebivanje ali
drugo dovoljenje, ki mu daje pravico do prebivanja, mora takoj zapustiti
Republiko Slovenijo in oditi v to državo članico. Če tujec tega ne stori ali če
mora nemudoma zapustiti Republiko Slovenijo zaradi ogrožanja javnega reda in
miru ali varnosti države, se mu izda odločba o vrnitvi. 
(3) Z odločbo o vrnitvi se določita rok za prostovoljni odhod
in ukrep odstranitve tujca v skladu z 69. členom tega zakona. V odločbi o
vrnitvi se določi tudi prepoved vstopa v skladu s 67. členom tega zakona. 
(4) Kadar je to potrebno, ima tujec v postopku izdaje odločbe
o vrnitvi pravico do prevajalske pomoči. 
(5) Tujec, ki mu je izdana odločba o vrnitvi, ima pravico do
brezplačnega pravnega svetovanja, ki mu ga zagotavljajo neodvisni izvajalci,
izbrani na podlagi javnega poziva, ki ga izvede ministrstvo, pristojno za
notranje zadeve. 
(6) V postopkih pred sodišči v zvezi z odločbo o vrnitvi in
odločbo o zavrnitvi podaljšanja roka za prostovoljni odhod iz četrtega odstavka
66. člena tega zakona ima tujec pravico do brezplačne pravne pomoči pod
pogoji, ki jih določa zakon, ki ureja brezplačno pravno pomoč, ne glede na
pogoj vzajemnosti. 
(7) Zoper odločbo o vrnitvi se lahko tujec pritoži v petih
dneh od vročitve odločbe. O pritožbi odloči ministrstvo, pristojno za notranje
zadeve, v osmih dneh. Zoper odločitev iz prvega odstavka tega člena se lahko
vloži tožba v upravnem sporu v osmih dneh od vročitve odločitve ministrstva,
pristojnega za notranje zadeve, s katero je bil postopek končan. 
(8) Za vložitev pritožbe in za postopek v upravnem sporu
zoper odločitev o vrnitvi se taksa ne plača.
65. člen
(postopek izdaje odločbe o vrnitvi in sporočanje podatkov)
(1) Odločba o vrnitvi se tujcu izda v pisni obliki na
obrazcu, ki ga predpiše minister, pristojen za notranje zadeve. 
(2) Odločba o vrnitvi se vroči tujcu osebno. Izrek in pouk o
pravnem sredstvu se prevedeta v enega izmed naslednjih jezikov: albanski,
angleški, arabski, bosanski, makedonski, ruski, srbski ali turški jezik. Če
tujec ne razume navedenih jezikov ali zahteva prevod ostalih delov odločbe, se
mu na njegovo zahtevo zagotovi pisni ali ustni prevod v jezik, ki ga razume. 
(3) Po izvršljivosti odločbe o vrnitvi, sklepa ali odločbe, s
katero je bil tujcu določen rok za prostovoljni odhod oziroma določena prepoved
vstopa v državo, ali po izvršljivosti sodbe, s katero je bila tujcu izrečena
stranska kazen ali stranska sankcija izgona tujca iz države, se vsi potrebni
podatki o izdani odločbi, sklepu oziroma sodbi nemudoma sporočijo organu,
pristojnemu za vnos podatkov v Schengenski informacijski sistem.
66. člen
(prostovoljni odhod)
(1) Policija z odločbo o vrnitvi določi tujcu desetdnevni rok
za prostovoljni odhod, v katerem mora tujec zapustiti Republiko Slovenijo in
tudi območje držav članic Evropske unije in območje držav pogodbenic Konvencije
o izvajanju schengenskega sporazuma z dne 14. junija 1985, razen če ta
zakon določa drugače. 
(2) Če obstajajo utemeljeni razlogi, lahko pristojni organ na
prošnjo tujca ali po uradni dolžnosti določi 30-dnevni rok za prostovoljni
odhod, v katerem mora tujec zapustiti Republiko Slovenijo in tudi območje držav
članic Evropske unije in območje držav pogodbenic Konvencije o izvajanju
schengenskega sporazuma z dne 14. junija 1985, razen če ta zakon določa
drugače. 
(3) Rok za prostovoljni odhod začne teči z dnem, ko je odločba
o vrnitvi izvršljiva. 
(4) Če obstajajo v tem odstavku navedene okoliščine, zaradi
katerih se tujec ne more prostovoljno vrniti v roku, določenem za prostovoljni
odhod, lahko policija na prošnjo tujca, ki jo mora vložiti pred potekom roka za
prostovoljni odhod, ob upoštevanju okoliščin posameznega primera, rok za
prostovoljni odhod z odločbo podaljša za čas trajanja okoliščin, zaradi katerih
je določitev daljšega roka za prostovoljni odhod tujca upravičena. Te
okoliščine so zlasti: 
-       
tujec nima in si ne more pravočasno priskrbeti veljavne potovalne
listine potrebne za prostovoljni odhod; 
-       
zdravstveno stanje tujca, ki ne omogoča prostovoljnega odhoda v
določenem mu roku, kar potrdi zdravnik; 
-       
smrt ali bolezen družinskega člana; 
-       
naravne in druge nesreče, ki onemogočajo prostovoljni odhod; 
-       
nujna udeležba tujca v postopku pred državnim organom Republike
Slovenije; 
-       
dokončanje razreda ali letnika šolanja, ki ga v Republiki Sloveniji
obiskuje mladoletni tujec, vendar ne dlje kot do zaključka šolskega leta, v katerem
se tujec nahaja v času izdaje odločbe o vrnitvi; 
-       
skupen odhod družine; 
-       
razlogi glede družinskih in socialnih vezi, ki si jih je tujec ustvaril
v obdobju dolgotrajnega prebivanja na območju Republike Slovenije; 
-       
druge okoliščine, zaradi katerih je utemeljeno podaljšanje roka za
prostovoljni odhod mladoletnikov, mladoletnikov brez spremstva, invalidov,
starejših ljudi, nosečnic, staršev samohranilcev z mladoletnimi otroki in oseb,
ki so bile izpostavljene mučenju, posilstvu ali drugim resnim oblikam psihološkega,
fizičnega ali spolnega nasilja oziroma žrtev trgovine z ljudmi. 
(5) Zoper odločbo o zavrnitvi podaljšanja roka za
prostovoljni odhod se lahko tujec pritoži v petih dneh od vročitve odločbe. O
pritožbi odloči ministrstvo, pristojno za notranje zadeve, v osmih dneh. Zoper
odločbo o zavrnitvi podaljšanja roka za prostovoljni odhod se lahko vloži tožba
v upravnem sporu v osmih dneh od vročitve odločitve ministrstva, pristojnega za
notranje zadeve, s katero je bil postopek končan. Za vložitev pritožbe in za
postopek v upravnem sporu zoper odločitev o podaljšanju roka za prostovoljni
odhod se taksa ne plača. 
(6) Tujec mora zapustiti Republiko Slovenijo, območje držav
članic Evropske unije in območje držav pogodbenic Konvencije o izvajanju
schengenskega sporazuma z dne 14. junija 1985 v roku za prostovoljni
odhod, ki mu je naložen v skladu s tem zakonom, sicer policija ravna po
določbah tega zakona, ki se nanašajo na odstranitev tujca. 
(7) Rok za prostovoljni odhod se ne določi tujcu, katerega
bivanje v Republiki Sloveniji pomeni nevarnost za javni red, javno varnost ali
varnost države ali pri katerem obstaja nevarnost pobega.
67. člen
(prepoved vstopa)
(1) Z odločbo o vrnitvi se tujcu določi prepoved vstopa v
Republiko Slovenijo in tudi v območje držav članic Evropske unije in območje
držav, pogodbenic Konvencije o izvajanju schengenskega sporazuma z dne
14. junija 1985, razen če ta zakon določa drugače, in sicer: 
-       
za obdobje enega leta tujcu, ki mu je bil z odločbo o vrnitvi določen
rok za prostovoljni odhod; 
-       
za obdobje dveh let tujcu, za katerega obstajajo okoliščine po drugi,
četrti ali sedmi alineji prvega odstavka 68. člena tega zakona; 
-       
za obdobje treh let tujcu, za katerega obstajajo okoliščine po prvi,
tretji, peti ali šesti alineji prvega odstavka 68. člena tega zakona; 
-       
za obdobje petih let tujcu, katerega bivanje v Republiki Sloveniji
pomeni nevarnost za javni red, javno varnost ali varnost države. 
(2) Prepoved vstopa iz prve alineje prejšnjega odstavka se ne
izvrši, če tujec zapusti Republiko Slovenijo, območje držav članic Evropske
unije in območje držav pogodbenic Konvencije o izvajanju schengenskega
sporazuma z dne 14. junija 1985 v roku za prostovoljni odhod. 
(3) Prepoved vstopa, določenega z odločbo o vrnitvi, lahko
organ, ki je odločbo izdal, po uradni dolžnosti ali na prošnjo tujca z odločbo
prekliče, skrajša ali začasno odloži zaradi naslednjih razlogov: 
-       
smrt ali bolezen družinskega člana; 
-       
zagotavljanje nujne zdravniške pomoči; 
-       
nujna udeležba v postopkih pred državnimi organi; 
-       
če je bilo tujcu v Republiki Sloveniji dovoljeno zadrževanje ali izdano
dovoljenje za začasno prebivanje v skladu s 50. členom tega zakona; 
-       
če tujec dokaže, da uživa pravico do prostega gibanja na podlagi prava
Evropske unije ali je to pravico naknadno pridobil. 
(4) Čas, v katerem je tujcu prepovedan vstop, začne teči z
dnem izvršitve odločbe, s katero je bila tujcu izrečena prepoved vstopa. 
(5) Prepoved vstopa prepoveduje vstop in prebivanje tujca na
ozemlju Republike Slovenije, drugih držav članic Evropske unije in območje
držav, pogodbenic Konvencije o izvajanju schengenskega sporazuma z dne
14. junija 1985, razen če ta zakon določa drugače. 
(6) Tujcu, ki vstopi v Republiko Slovenijo kljub veljavni
prepovedi vstopa, in tujcu, ki ne zapusti Republike Slovenije, območja držav
članic Evropske unije in območja držav, pogodbenic Konvencije o izvajanju
schengenskega sporazuma z dne 14. junija 1985 v rokih, določenih za
prostovoljni odhod, se v obdobju treh let od odstranitve tujca zavrne izdaja
vizuma in dovoljenja za prebivanje, razen dovoljenja za prebivanje zaradi
združitve družine.
68. člen
(nevarnost pobega)
Okoliščine, ki kažejo na nevarnost pobega tujca, so: 
-       
navajanje lažnih podatkov oziroma nesodelovanje v postopku, kot tudi
zavrnitev odvzema biometričnih podatkov; 
-       
uporaba lažnih ali ponarejenih osebnih dokumentov, kot tudi namerno
uničenje ali kakršna koli drugačna namerna odstranitev obstoječih dokumentov; 
-       
vstop v Republiko Slovenijo v času veljavne prepovedi vstopa; 
-       
v zadnjih treh letih pred izdajo odločbe o vrnitvi pravnomočno izrečena
sankcija za prekršek zaradi nezakonitega prebivanja; 
-       
jasno izražena namera o nespoštovanju odločbe o vrnitvi; 
-       
dejstvo, da je bil tujec v zadnjih dveh letih pred izdajo odločbe o
vrnitvi v Republiki Sloveniji pravnomočno obsojen za kaznivo dejanje, za katero
se storilec preganja po uradni dolžnosti; 
-       
dejstvo, da je bila tujcu v zadnjih dveh letih pred izdajo odločbe o
vrnitvi v Republiki Sloveniji najmanj trikrat izrečena pravnomočna sankcija za
prekrške po predpisih zoper javni red, ali za prekrške po predpisih, ki urejajo
državno mejo in tujce, orožje ter prepovedane droge.
69. člen
(odstranitev tujca)
(1) Tujca, ki mu v skladu s 60.a členom tega zakona ali
sedmim odstavkom 66. člena tega zakona ni bil omogočen prostovoljni odhod,
in tujca, ki ni zapustil Republike Slovenije, območja držav članic Evropske
unije oziroma območja držav pogodbenic Konvencije o izvajanju schengenskega
sporazuma z dne 14. junija 1985 v roku za prostovoljni odhod, določenem v
skladu s tem zakonom, in se nahaja na območju Republike Slovenije, se odstrani
iz Republike Slovenije in tudi z območja držav članic Evropske unije in območja
držav, pogodbenic Konvencije o izvajanju schengenskega sporazuma z dne
14. junija 1985, razen če ta zakon ne določa drugače. Prav tako se
odstrani tujca na podlagi pravnomočne sodbe, s katero mu je bila izrečena
stranska kazen ali stranska sankcija izgona tujca iz države. 
(2) Tujca, ki ga je treba v skladu z zakonom odstraniti iz
Republike Slovenije, policija privede do državne meje in napoti čez mejo ali
izroči organom te države. Če je treba tujca, ki se nahaja na območju Republike
Slovenije, odstraniti iz Republike Slovenije, območja držav članic Evropske
unije oziroma območja držav pogodbenic Konvencije o izvajanju schengenskega
sporazuma z dne 14. junija 1985, se ga vrne v državo izvora ali državo
tranzita v skladu z mednarodnimi sporazumi ali sporazumi, ki jih je sklenila
Evropska unija, ali v drugo tretjo državo, v katero se tujec vrne prostovoljno,
pod pogojem, da ga ta države sprejme. Tujca se lahko vrne tudi v drugo državo
članico Evropske unije, če izpolnjuje pogoje za bivanje v tej državi. 
(3) Na način iz prejšnjega odstavka policija izvede tudi
odstranitev tujca, ki se ga vrača na podlagi mednarodne pogodbe. 
(4) Policija z izbrano nevladno organizacijo ali drugo
neodvisno institucijo na podlagi javnega poziva sklene pisni dogovor o
spremljanju odstranjevanja tujcev. 
(5) Spremljanje odstranjevanja tujcev izvaja izbrana nevladna
organizacija ali druga neodvisna institucija ob vseh aktivnostih policije, ki
so namenjene odstranitvi tujca iz države, vključno z obdobjem pred odhodom, v
času poleta oziroma drugega načina potovanja, postankom v tranzitu, prihodom in
sprejemom tujca v državo vrnitve. 
(6) Policija o načrtovani odstranitvi obvesti izbranega
izvajalca spremljanja, ki se lahko odloči ali bo izvedel spremljanje konkretne
odstranitve in v kakšnem obsegu. 
(7) Policija ugotovitve izbrane organizacije ali institucije
iz prejšnjega odstavka, ki bi izkazovale kršitve človekovih pravic ali
temeljnih svoboščin, obravnava v pritožbenem postopku, določenem v zakonu, ki
ureja naloge in pooblastila policije.
70. člen
(priznavanje odločitev o izgonu in vrnitvi)
(1) Policija lahko v skladu s tem zakonom odstrani tudi
tujca, ki se nahaja na ozemlju Republike Slovenije in mu je bila s strani druge
države članice Evropske unije izdana izvršljiva odločba o vrnitvi ali izrečena
pravnomočna odločitev o izgonu. 
(2) Če ima tujec iz prejšnjega odstavka dovoljenje za prebivanje
ali drugo dovoljenje, ki mu daje pravico do prebivanja in ki ga je izdala
Republika Slovenija ali druga država članica Evropske unije, se mora policija
pred odstranitvijo posvetovati s pristojnim organom države, ki je takšno
dovoljenje izdal. Če tujcu kljub izdani izvršljivi odločbi o vrnitvi ali
izrečeni pravnomočni odločitvi o izgonu, pravica do prebivanja v drugi državi
članici Evropske unije ne preneha, se tujca lahko odstrani tudi v to državo.
Dokler tujcu ne preneha pravica do prebivanja v Republiki Sloveniji, se ga ne
odstranjuje. 
(3) Pred odstranitvijo lahko policija od države članice
Evropske unije, ki je izdala izvršljivo odločbo o vrnitvi oziroma izrekla
pravnomočno odločitev o izgonu, zahteva posredovanje dokumentacije, ki se
nanaša na odločitev za izdajo odločbe o vrnitvi oziroma na odločitev o izgonu.
Če zahtevana dokumentacija policiji ni posredovana, tujca ni dolžna odstraniti.
(4) O odstranitvi tujca ali razlogih, zaradi katerih
odstranitev ni bila izvršena, policija obvesti pristojni organ države članice
Evropske unije, ki je izdal izvršljivo odločbo o vrnitvi oziroma izrekel
pravnomočno odločitev o izgonu. 
(5) Pristojni organ Republike Slovenije, ki je izdal
izvršljivo odločbo o vrnitvi ali izrekel pravnomočno odločitev o izgonu tujca,
ki zakonito prebiva na območju druge države članice Evropske unije, na zahtevo
pristojnega organa druge države članice, ki tujca odstranjuje, posreduje
dokumentacijo, ki se nanaša na izdano odločbo o vrnitvi oziroma na odločitev o
izgonu.
71. člen
(pomoč drugi državi članici Evropske unije pri
odstranjevanju tujca po zračni poti)
(1) Policija lahko po predhodnem zaprosilu pristojnih
organov druge države članice Evropske unije preko letališča v Republiki
Sloveniji dovoli tranzit tujca, ki ga druga država članica Evropske unije
odstranjuje po zračni poti. V primeru dovolitve tranzita policija nudi ustrezne
ukrepe pomoči. 
(2) Minister, pristojen za notranje zadeve, s
pravilnikom podrobneje predpiše izvajanje pomoči v primeru tranzita tujca, ki
se odstranjuje po zračni poti.
72. člen
(prepoved odstranitve tujca)
Načelo nevračanja po tem zakonu in v skladu z načeli
mednarodnega običajnega prava pomeni obveznost Republike Slovenije, da ne sme
odstraniti tujca v državo, v kateri bi bilo njegovo življenje ali njegova
svoboda ogrožena zaradi rase, vere, narodnosti, pripadnosti posebni družbeni
skupini ali političnega prepričanja, ali v državo, v kateri bi lahko bil
izpostavljen mučenju in drugim krutim, nečloveškim ali poniževalnim kaznim ali
ravnanju.
73. člen
(dovolitev zadrževanja)
(1) Zadrževanje po tem zakonu pomeni dovoljenje tujcu, ki se
ga mora odstraniti, da začasno ostane v Republiki Sloveniji. 
(2) Policija po uradni dolžnosti uvede postopek dovolitve
zadrževanja po tem, ko so izpolnjeni pogoji za odstranitev tujca iz
69. člena tega zakona, in tujcu dovoli zadrževanje v Republiki Sloveniji,
če: 
-       
tujčeva odstranitev iz države v skladu s prejšnjim členom ni dovoljena; 
-       
se izkaže, da bi zaradi njegovega življenjsko ogrožajočega zdravstvenega
stanja v fazi odstranitve lahko prišlo do izpostavljenosti hudemu in
nepopravljivemu poslabšanju zdravstvenega stanja; 
-       
tujec nima in si ne more preskrbeti veljavne potne listine države,
katere državljan je, če za tujca veljavne potne listine države, katere
državljan je, ne more pridobiti organ, ki vodi postopek odstranitve ali če niso
izpolnjeni pogoji za izdajo Evropske potne listine za vrnitev nezakonito
prebivajočih državljanov tretjih držav; 
-       
tujca država, katere državljan je, ali država, v kateri je oseba brez
državljanstva imela svoje zadnje prebivališče, ni pripravljena sprejeti; 
-       
odstranitev ni možna, ker ni mogoče zagotoviti prevoza tujca iz države
po kopenski, zračni ali vodni poti. 
(3) Dovolitev zadrževanja se tujcu izda za največ šest
mesecev in se lahko po uradni dolžnosti podaljša, dokler trajajo razlogi iz
prejšnjega odstavka. Odstranitev iz države do pravnomočnosti odločitve o
dovolitvi zadrževanja ni dovoljena. Tujcu, ki mu je dovoljeno zadrževanje,
policija izda izkaznico o dovolitvi zadrževanja v Republiki Sloveniji. 
(4) Za ugotavljanje razlogov iz prve alineje drugega odstavka
tega člena lahko policija od ministrstva, pristojnega za notranje zadeve,
zahteva posredovanje informacij o splošnih in specifičnih informacijah o
izvorni državi tujca, kot jih določa zakon, ki ureja mednarodno zaščito, in
posredovanje upravne odločbe ali sklepa, izdanega v postopku mednarodne
zaščite. 
(5) Tujcu, ki mu je dovoljeno zadrževanje, lahko policija z
odločbo določi kraj prebivanja na določenem naslovu, naloži obveznost rednega
javljanja na policijski postaji, predložitev dokumentov ali obveznost
zadrževanja na določenem kraju. 
(6) Obveznost tujca, da zapusti državo, z dovolitvijo
zadrževanja ne preneha. 
(7) Zoper odločbo o dovolitvi zadrževanja, odločbo o
podaljšanju zadrževanja ali sklep o ustavitvi postopka dovolitve ali
podaljšanja zadrževanja lahko tujec vloži tožbo na upravno sodišče v petih dneh
od vročitve odločbe ali sklepa. O tožbi upravno sodišče odloči v osmih dneh. 
74. člen
(prenehanje dovolitve zadrževanja)
(1) Dovolitev zadrževanja preneha če:
-       
prenehajo razlogi za dovolitev zadrževanja;
-       
tujec pridobi dovoljenje za prebivanje v Republiki Sloveniji na podlagi
zakona ali mednarodne pogodbe;
-       
tujec v času dovolitve zadrževanja zapusti ozemlje Republike Slovenije;
-       
tujec ne upošteva obveznosti iz šestega odstavka prejšnjega člena.
(2) Po prenehanju razlogov za dovolitev zadrževanja Policija
tujcu izda odločbo, s katero ugotovi obstoj razlogov za dovolitev zadrževanja.
Pritožba zoper odločbo ni dovoljena, je pa dovoljen upravni spor, ki se vloži v
osmih dneh od vročitve odločbe.
75. člen
(pravice tujca, ki mu je dovoljeno zadrževanje)
(1) Tujec, kateremu je dovoljeno zadrževanje v Republiki
Sloveniji, ima pravico do nujnega zdravstvenega varstva v skladu z zakonom, ki
ureja zdravstveno varstvo in zdravstveno zavarovanje, osnovne oskrbe,
šoloobvezni mladoletni tujci pa tudi pravico do osnovnega šolstva.
(2) Ne glede na prejšnji odstavek je mladoletni tujec, ki mu
je dovoljeno zadrževanje v Republiki Sloveniji, upravičen do zdravstvenega
varstva v enakem obsegu kot otrok, ki je obvezno zdravstveno zavarovan kot
družinski član. V enakem obsegu je do zdravstvenega varstva upravičen tudi
šolajoči se otrok po 18. letu starosti, in sicer do konca šolanja, vendar
največ do dopolnjenega 26. leta starosti.
(3) Pravica do osnovne oskrbe iz prvega odstavka tega
člena je pravica do izplačila denarne pomoči v višini in na način, kot ga za
izplačilo denarne socialne pomoči določa zakon, ki ureja socialno varstvene
prejemke. Pravico do osnovne oskrbe zagotavlja urad Vlade Republike Slovenije,
pristojen za oskrbo migrantov.
(4) Tujcu, ki ne ravna v skladu s prvim ali drugim
odstavkom 90. člena tega zakona, ne pripada pravica do osnovne oskrbe.
(5) Tujcu, ki je v času dovolitve zadrževanja sprejet v
bolnišnico, zavod za prestajanje kazni zapora ali drugo državno institucijo, za
čas bivanja v tej instituciji, ne pripada pravica do osnovne oskrbe iz tretjega
odstavka tega člena.
(6) V primeru obstoja okoliščin iz prvega odstavka
80. člena tega zakona, nastanitev in oskrbo zagotavlja urad iz tretjega
odstavka tega člena. Pri zagotavljanju nastanitve sodeluje ministrstvo,
pristojno za notranje zadeve.
76. člen
(omejitev gibanja tujca)
(1) Z namenom priprave ali izvedbe postopka odstranitve, predaje
ali izročitve, policija odredi omejitev gibanja in nastanitev v centru tujcu: 
-       
ki ga je treba odstraniti v skladu z določbami tega zakona; 
-       
ki ga je v skladu z mednarodno pogodbo treba vrniti, predati ali
izročiti pristojnim organom. 
(2) Z namenom ugotovitve istovetnosti tujca se lahko tujcu,
katerega istovetnost ni ugotovljena ali obstaja utemeljen sum glede njegove
izkazane istovetnosti, izreče omejitev gibanja in nastanitev v centru, če
obstaja nevarnost, da bo tujec zapustil ozemlje Republike Slovenije. 
(3) Če se oceni, da se lahko namen iz prvega ali drugega
odstavka tega člena doseže z milejšimi ukrepi, policija namesto ukrepa omejitve
gibanja in nastanitve v centru uporabi ukrep iz drugega odstavka 81. člena
tega zakona. 
(4) Omejitev gibanja žensk, družin, otrok, mladoletnikov brez
spremstva, ostarelih, huje bolnih in drugih ranljivih oseb se v centru zagotovi
ločeno, tako da je zagotovljena njihova ustrezna zasebnost. 
(5) Minister, pristojen za notranje zadeve, določi postopek
za nastanitev tujcev v centru. 
(6) Omejitev gibanja lahko traja le toliko časa, kolikor je
potrebno, da se doseže namen iz prvega oziroma drugega odstavka tega člena,
vendar ne dlje kot šest mesecev. 
(7) Tujca iz prvega in drugega odstavka tega člena, ki ga
zaradi posebnih razlogov ali potreb ni mogoče nastaniti v centru, se v soglasju
s socialnovarstvenim zavodom na stroške centra nastani v socialnovarstvenem
zavodu ali se mu zagotovi drugo ustrezno institucionalno varstvo. 
(8) Tujec iz prvega, drugega in tretjega odstavka tega člena
ima enak obseg pravic kot tujec, ki mu je dovoljeno zadrževanje. Osnovna oskrba
tujca se v tem primeru zagotavlja v centru in ne na način, kot je določeno v
tretjem odstavku prejšnjega člena. 
(9) V času omejitve gibanja se tujca seznani s pravili
bivanja v centru in njegovimi pravicami in obveznostmi. 
(10) Čas bivanja tujca izven centra brez dovoljenja za izhod
iz centra, čas bivanja tujca, ki je v postopku mednarodne zaščite, nastanjen v
centru, in čas bivanja tujca, ki je bil nastanjen v centru in je v priporu ali
zaporu, se ne šteje v čas nastanitve v centru. 
(11) Med bivanjem v centru je gibanje tujca omejeno na
območje centra, kjer mora tujec upoštevati pravila bivanja. Tujcu se izjemoma
lahko dovoli gibanje zunaj območja centra. Pogoje in način dovolitve gibanja
zunaj območja centra določajo pravila bivanja. 
(12) Omejitev gibanja in nastanitev v centru za tujce se
lahko odredi tudi tujcu, ki ne upošteva obveznosti, ki so mu naložene z odločbo
o dovolitvi zadrževanja ali odločbo, s katero mu je namesto omejitve gibanja in
nastanitve v centru za tujce v skladu s tem zakonom izrečen milejši ukrep.
76.a člen
(pravila bivanja v centru)
(1) Za zagotavljanje discipline in reda so tujci dolžni
spoštovati pravila bivanja v centru ter navodila pristojnih delavcev centra. 
(2) Delavci centra lahko tujcem nalagajo naloge in aktivnosti
za izvajanje tedenskega programa dela ter druge naloge z namenom uresničevanja
dolžnosti in pravic, ki izhajajo iz pravil bivanja v centru. 
(3) Tujci so dolžni opustiti vse aktivnosti, ki bi lahko
ogrozile varnost, red in mir v centru ter skrbeti za korekten in strpen
medsebojni odnos in odnos do delavcev centra. 
(4) Pravila bivanja v centru predpiše minister, pristojen za
notranje zadeve.
76.b člen
(kršitev pravil bivanja v centru)
(1) Kršitve pravil bivanja so lažje in težje. 
(2) Lažje kršitve so: 
-       
spreminjanje razporeda opreme po sobah in premeščanje inventarja iz
enega v drug prostor, 
-       
pisanje in lepljenje po stenah, vratih in oknih, 
-       
uporaba lastnih električnih aparatov brez dovoljenja, 
-       
vnos in uporaba vžigalnikov in ostalih predmetov, s katerimi se lahko
zaneti ogenj, 
-       
nošenje hrane in jedilnega pribora iz jedilnice, 
-       
kajenje v sobah in skupnih prostorih centra, 
-       
namerno uničevanje drobnega inventarja centra, 
-       
uporaba mobilnih telefonov brez dovoljenja, 
-       
motenje nočnega miru,
-       
pomanjkljiva higiena ali skrb za bivalne prostore,
-       
aktiviranje lažnega alarma ali opozorila.
(3) Težje kršitve so: 
-       
izražanje rasne, verske, nacionalne, spolne, politične ali druge nestrpnosti
v kakršnikoli obliki, 
-       
žaljiv ali nasilen odnos do sostanovalcev, zaposlenih in obiskovalcev, 
-       
vnos in uživanje alkoholnih pijač ter drugih opojnih snovi, 
-       
vnos nevarnih predmetov ter lahko vnetljivih snovi, 
-       
neizpolnitev ukaza uradnih oseb, ki bi povzročila hujše motnje v
delovanju centra, 
-       
fizični napad na drugega nastanjenega tujca, delavca centra ali
obiskovalca centra, 
-       
izdelovanje ali vnašanje predmetov, primernih za napad, pobeg ali za
storitev kaznivega dejanja, 
-       
samovoljna zapustitev centra ali poskus samovoljne zapustitve centra, 
-       
zloraba dodeljenih ugodnosti, 
-       
naklepna kršitev predpisov o varstvu pred požarom, eksplozijo ali
drugimi naravnimi nesrečami, 
-       
povzročitev večje materialne škode, če je povzročena naklepno ali iz
hude malomarnosti, 
-       
ponavljanje lažjih kršitev pravil bivanja, 
-       
prisiljevanje, izvajanje psihičnih in fizičnih oblik pritiska nad
drugimi tujci v centru in napeljevanje k temu.
76.c člen
(ukrep ob kršitvah pravil bivanja v centru)
(1) Za lažje kršitve pravil bivanja vodja centra ali oseba,
ki jo ta pooblasti, tujcu izreče opozorilo. 
(2) Za težje kršitve pravil bivanja ali če tujec nadaljuje z
lažjimi kršitvami, lahko vodja centra ali oseba, ki jo ta pooblasti, tujcu
odredi: 
-       
odstranitev iz skupnih bivalnih in drugih prostorov ter ločeno
nastanitev v posebej varovani sobi do treh dni; 
-       
odvzem sobnega televizijskega ali radijskega sprejemnika za obdobje do
enega tedna; 
-       
prepoved sodelovanja v prostočasnih aktivnostih za obdobje do dveh
tednov; 
-       
omejitev uveljavljanja pravic iz pravil bivanja v centru za obdobje do
dveh tednov; 
-       
ukinitev možnosti izdaje dovoljenja za izhod iz centra za obdobje največ
enega meseca; 
-       
ukinitev možnosti izreka milejšega ukrepa na podlagi 81. člena tega
zakona za obdobje največ enega meseca. 
(3) Pri izbiri ukrepov iz prvega ali drugega odstavka tega
člena se upoštevajo teža kršitve, izjava kršitelja, sorazmernost ukrepa glede
na težo kršitve, odgovornost osebe za kršitev, nagib, zaradi katerega je tujec
storil dejanje, okoliščine, v katerih je bilo dejanje storjeno, druge
okoliščine, pomembne za ukrepanje, postopnost pri ukrepanju in možne posledice
ukrepanja. 
(4) Ukrep ob lažjih kršitvah pravil bivanja v centru se
izreče ustno, z opozorilom. Ukrep iz drugega odstavka tega člena se izreče
ustno, v 48 urah od ustne odločitve pa se tujcu izda pisna odločba. Izrek in
pravni pouk morata biti na zahtevo tujca pisno ali ustno prevedena v jezik, ki
ga tujec razume. 
(5) Če se med trajanjem ukrepa ugotovi, da je ukrep dosegel
svoj namen, center odloči o njegovem prenehanju. 
(6) Zoper odločbo iz četrtega odstavka tega člena se lahko v
osmih dneh od vročitve odločbe vloži tožba na upravno sodišče, ki o tožbi
odloči v petnajstih dneh. 
(7) Ukrepi iz tega člena se ob izpolnjevanju pogojev iz
prvega in drugega odstavka tega člena lahko izrečejo tudi, če je tujec v centru
nastanjen na podlagi določb zakona, ki ureja mednarodno zaščito.
77. člen
(strožji policijski nadzor)
(1) Bivanje pod strožjim policijskim nadzorom odredi policija
z odločbo, če: 
-       
se je tujec že poskušal izogniti odstranitvi s pobegom ali se je aktivno
upiral odstranitvi; 
-       
je tujec kljub izreku ukrepa iz drugega odstavka prejšnjega člena
nadaljeval z lažjimi ali težjimi kršitvami pravil bivanja v centru, in sicer v
primeru lažjih kršitev v obdobju enega meseca od izrečenega ukrepa, v primeru
težjih kršitev pa v obdobju šestih mesecev od izrečenega ukrepa; 
-       
če je iz dejanskih okoliščin in ravnanja tujca razvidno, da se namerava
izogniti odstranitvi. 
(2) V primeru izreka ukrepa bivanja pod strožjim policijskim
nadzorom ostanejo že izrečeni ukrepi iz prejšnjega člena v veljavi, ob novih
kršitvah pravil bivanja v centru pa se lahko tujcu izrečejo tudi novi ukrepi v
skladu s prejšnjim členom. 
(3) Bivanje pod strožjim policijskim nadzorom se tujcu odredi
za čas, ki je potreben, da bo tujec prenehal kršiti pravila bivanja v centru,
oziroma, za čas, ki je potreben za njegovo odstranitev, vendar ne za več kot
šest mesecev. 
(4) Strožji policijski nadzor se ob izpolnjevanju pogojev iz
druge alineje prvega odstavka tega člena lahko izreče tudi, če je tujec v
centru nastanjen na podlagi določb zakona, ki ureja mednarodno zaščito. 
(5) Strožji policijski nadzor pomeni omejitev gibanja v
posebej za to namenjenih prostorih centra, v skladu s pravili bivanja.
78. člen
(postopek v zvezi z omejitvijo gibanja)
(1) Nastanitev tujca v center ali izven centra in
bivanje pod strožjim policijskim nadzorom odredi policija z odločbo. Zoper
odločbo o nastanitvi in odločbo o odreditvi bivanja pod strožjim policijskim
nadzorom ima tujec pravico do vložitve tožbe na upravno sodišče v treh dneh po
vročitvi odločbe.
(2) Tožba ne zadrži izvršitve odločbe. 
(3) O tožbi mora upravno sodišče odločiti v šestih dneh.
(4) Tujcu, ki mu je omejeno gibanje v centru, se omogoči
vzpostaviti stik z zakonitim zastopnikom, družinskimi člani, skrbnikom in
pristojnimi konzularnimi organi. 
(5) Predstavniki nevladnih in mednarodnih organizacij imajo
možnost obiskovati center in tam nastanjene tujce, upoštevajoč določila hišnega
reda. Tujca, ki je nastanjen v centru, se seznani o možnostih stika s
predstavniki nevladnih in mednarodnih organizacij.
79. člen
(postopek v zvezi s podaljšanjem omejitve gibanja)
(1) Če tujca iz objektivnih razlogov tudi po poteku šestih
mesecev ni mogoče odstraniti iz države, lahko policija z odločbo: 
-       
zaradi nesodelovanja tujca v postopku odstranitve ali zamude pri
pridobivanju potrebne dokumentacije iz tretjih držav ali če je postopek
ugotavljanja istovetnosti še v teku, omejitev gibanja in nastanitev v centru
oziroma bivanje pod strožjim policijskim nadzorom podaljša za največ šest
mesecev, če so za to izpolnjeni pogoji iz tega zakona in če je utemeljeno
pričakovati, da bo mogoče tujca v tem času odstraniti; 
-       
tujcu izreče dovolitev zadrževanja v skladu s 73. členom tega zakona
ali milejši ukrep iz 81. člena tega zakona, pri čemer mora tujec
upoštevati pravila gibanja izven območja centra sicer se ga lahko ponovno
nastani v center.
(2) Zoper odločbo o podaljšanju omejitve gibanja je
mogoče vložiti tožbo na upravno sodišče, ki o tožbi odloči v osmih dneh. Tožba
ne zadrži izvršitve odločbe o podaljšanju omejitve gibanja.
79.a člen
(preizkus utemeljenosti omejitve gibanja v centru)
(1) Ministrstvo, pristojno za notranje zadeve po uradni
dolžnosti pred iztekom treh mesecev od odreditve omejitve gibanja v centru,
preveri utemeljenost omejitve gibanja po 78. členu tega zakona. V primeru, da
ugotovi, da razlogi za omejitev gibanja niso več podani, policiji naloži, da
tujca nemudoma izpusti iz centra. 
(2) V primeru omejitve gibanja po prejšnjem členu, ki je
daljše od treh mesecev, preizkus utemeljenosti omejitve gibanja po uradni
dolžnosti pred iztekom treh mesecev od določitve omejitve gibanja opravi
upravno sodišče. V primeru, da sodišče ugotovi, da razlogi za omejitev gibanja
niso več podani, policiji naloži, da tujca nemudoma izpusti iz centra. 
(3) Policija ministrstvu oziroma sodišču dokumentacijo o
postopkih v okviru vračanja tujca posreduje petnajst dni pred iztekom
vsakokratnega preizkusnega obdobja. Poleg dokumentacije policija pristojnemu
organu poda tudi svoje mnenje o upravičenih pričakovanjih glede uspešnosti
vračanja in sporoči druge pomembne okoliščine. 
(4) Ministrstvo oziroma sodišče policiji in tujcu posreduje
svojo odločitev najkasneje en dan pred iztekom preizkusnega obdobja. V postopku
preizkusa lahko predstavniki ministrstva po potrebi obiščejo tujca v centru, z
njim opravijo razgovor ter opravijo razgovor tudi z uslužbenci centra in
policisti, ki so sodelovali v postopku s tujcem. Upravno sodišče lahko zahteva
udeležbo tujca in drugih oseb iz prejšnjega stavka na glavni obravnavi. 
(5) Zoper ugotovitev ministrstva, da je omejitev gibanja še
vedno utemeljena ima tujec pravico vložitve tožbe v upravnem sporu. Zoper
odločitev upravnega sodišča, da je omejitev gibanja še vedno utemeljena, ima
tujec pravico do pritožbe na Vrhovno sodišče Republike Slovenije. V pritožbi
lahko navaja nova dejstva in priloži nove dokaze.
80. člen
(posebne okoliščine)
(1) Če je v postopku odstranitve iz države izredno
veliko število tujcev, zaradi česar so presežene zmogljivosti centra ali
organov, pristojnih za izvajanje postopkov v zvezi z omejitvijo gibanja, se
lahko v času takih posebnih okoliščin tujcem omeji gibanje ne glede na določbo
prvega in tretjega odstavka 76. člena tega zakona. 
(2) V času posebnih okoliščin iz prejšnjega odstavka, se
za odločitev o pritožbi in tožbi zoper odločbo o nastanitvi, ne upošteva rok,
določen v prvem in tretjem odstavku 78. člena tega zakona. 
(3) O nastanku in prenehanju posebnih okoliščin,
ministrstvo, pristojno za notranje zadeve, obvesti Evropsko komisijo.
81. člen
(milejši ukrep)
(1) Policija po uradni dolžnosti v najkrajšem možnem času po
izreku ukrepa omejitve gibanja in nastanitve tujca v centru, ali na prošnjo
tujca, ki mu je bil izrečen ukrep omejitve gibanja in nastanitve tujca v
centru, izreče milejši ukrep, če se lahko tudi na tak način zagotovi namen iz
prvega oziroma drugega odstavka 76. člena tega zakona. 
(2) Policija lahko na podlagi prejšnjega odstavka tujcu z
odločbo dovoli bivanje izven centra in mu določi eno ali več obveznosti: 
-       
določitev kraja prebivanja na določenem naslovu; 
-       
naložitev obveznosti rednega javljanja na policijski postaji; 
-       
predložitev osebnih dokumentov. 
(3) Minister, pristojen za notranje zadeve, s pravilnikom
določi način izvedbe milejših ukrepov. 
82. člen
(postopek z mladoletnimi tujci)
(1) V primeru odstranitve mladoletnega tujca brez
spremstva staršev ali drugih zakonitih zastopnikov, ki nezakonito prebiva v
Republiki Sloveniji, policija takoj obvesti center za socialno delo, ki mora
mladoletnemu tujcu nemudoma postaviti skrbnika za posebni primer. Policija izda
odločbo o vrnitvi mladoletnemu tujcu brez spremstva, ko skrbnik za posebni
primer po skrbni preučitvi vseh okoliščin ugotovi, da je to v najboljšem interesu
mladoletnega tujca.
(2) Mladoletnega tujca iz prejšnjega odstavka se ne sme
odstraniti v matično državo ali v tretjo državo, ki ga je pripravljena
sprejeti, dokler mu tam ni zagotovljen sprejem. Pred odstranitvijo se je
potrebno prepričati, da bo mladoletni tujec vrnjen članu družine, izbranemu
skrbniku ali ustreznim sprejemnim centrom v državi vrnitve. V nobenem primeru
pa se mladoletnega tujca brez spremstva ne sme odstraniti v nasprotju s
Konvencijo o varstvu človekovih pravic in temeljnih svoboščin, spremenjeno s
Protokoli št. 3, 5 in 8 ter dopolnjeno s Protokolom št. 2 ter njenimi protokoli
št. 1, 4, 6, 7, 9, 10 in 11 (Uradni list RS – MP, št. 7/94), Evropsko
konvencijo o preprečevanju mučenja in nečloveškega ali ponižujočega ravnanja
ali kaznovanja (Uradni list RS – MP, št. 1/94) ali Konvencijo o otrokovih
pravicah (Uradni list RS – MP, št. 9/92) in Evropsko konvencijo o uresničevanju
otrokovih pravic (Uradni list RS – MP, št. 26/99). Do odstranitve se
mladoletnemu tujcu dovoli zadrževanje v skladu z določbami tega zakona. 
(3) Mladoletnega tujca in družino z mladoletnim tujcem
se v dogovoru s skrbnikom za posebni primer nastani v primernih ustanovah za
nastanitev mladoletnih oseb, kjer mu bodo zagotovljene pravice iz prejšnjega
odstavka. Če to ni možno, se mladoletnega tujca brez spremstva in družino z
mladoletnim tujcem nastani v center.
(4) Mladoletnemu tujcu, ki je nastanjen v centru, se v
prostem času omogoči ukvarjanje z dejavnostmi, vključno z igrami in
rekreacijskimi dejavnostmi, primernimi njegovi starosti.
(5) Kadar identiteta mladoletnega tujca ni potrjena in
obstaja dvom, da gre za mladoletno osebo, lahko policija ugotavlja starost
osebe s pomočjo izvedencev. Na podlagi mnenja izvedenca policija o starosti
osebe izda ugotovitveno odločbo. Zoper ugotovitveno odločbo se lahko tujec
pritoži v roku osmih dni od vročitve odločbe. O pritožbi odloča ministrstvo,
pristojno za notranje zadeve. 
(6) Strožji policijski nadzor se za mladoletnega tujca
lahko odredi le izjemoma in to le skupaj s starši ali skupaj z enim izmed njih.
Zoper mladoletnega tujca brez spremstva ni mogoče odrediti bivanja pod strožjim
policijskim nadzorom.
83. člen
(prenehanje nastanitve v centru)
(1) Nastanitev tujca v centru preneha, ko prenehajo
razlogi zanjo oziroma, ko je dosežen njen namen. 
(2) Policija lahko z odločbo, s katero dovoli tujcu
zadrževanje v Republiki Sloveniji, namesto nastanitve v centru, določi kraj
bivanja na določenem naslovu. 
(3) Nastanitev v centru lahko preneha tudi na prošnjo
tujca, če policija ugotovi, da so podani pogoji za milejši ukrep po tem zakonu.
84. člen
(stroški odstranitve)
(1) Tujec iz prvega odstavka 76. člena tega zakona, ki
ima lastna sredstva, je dolžan sam kriti stroške svojega preživljanja in
nastanitve ter stroške odstranitve do višine lastnih sredstev. 
(2) Tujec iz prejšnjega odstavka, ki je nastanjen v
centru, je dolžan lastna sredstva ob nastanitvi deponirati. Zaradi
zadovoljevanja nujnih osebnih potreb, tujec lahko zaprosi za vračilo dela
deponiranih lastnih sredstev. Znesek posameznega vračila se določi ob
upoštevanju razumnih potreb tujca, navedenih v zaprosilu.
(3) Če tujec nima sredstev, se stroški iz prvega
odstavka tega člena plačajo iz sredstev proračuna Republike Slovenije. 
(4) Stroške iz prvega odstavka tega člena solidarno nosi
tudi oseba, ki je tujca pripeljala čez državno mejo na nedovoljen način ali mu
omogočila nezakonito zaposlitev ali opravljanje dela ali omogočila nezakonito
bivanje v Republiki Sloveniji, ter fizična ali pravna oseba, ki je tujcu
omogočila pridobitev vizuma ali dovoljenja za prebivanje na podlagi
dokumentacije, ki ni izkazovala pravega namena vstopa tujca v državo.
(5) Minister, pristojen za notranje zadeve, s
pravilnikom podrobneje predpiše pogoje in postopek deponiranja lastnih sredstev
in vračila teh sredstev tujcu.
VII. POGLAVJE
POSTOPEK IN ORGANI
85. člen
(uporaba zakona, ki ureja splošni upravni postopek)
V postopkih po tem zakonu se uporabljajo določbe zakona, ki
ureja splošni upravni postopek, če s tem zakonom ni drugače določeno.
86. člen
(organi)
(1) Diplomatska predstavništva in konzulati Republike
Slovenije v tujini in ministrstvo, pristojno za zunanje zadeve, so pristojni za
vodenje in odločanje v postopkih v zvezi z izdajo, razveljavitvijo,
podaljšanjem in preklicem vizumov za kratkoročno in dolgoročno bivanje, za
označitev razveljavitve oziroma prenehanja dovoljenja za prebivanje, izdanega v
obliki nalepke v tujčevo potno listino ter odvzem dovoljenja za prebivanje,
izdanega v obliki samostojne listine, katerega veljavnost je prenehala. 
(2) Za ukrepe in odločitve ter postopke v zvezi s
prebivanjem tujcev v Republiki Sloveniji so na prvi stopnji pristojne upravne
enote, na območju katerih tujec prebiva ali namerava prebivati, če ni s tem
zakonom drugače določeno. 
(3) Policija je pristojna za opravljanje mejne kontrole,
za zavrnitev tujca na meji, izdajo vizuma za kratkoročno bivanje na meji,
razveljavitev in preklic vizuma, označitev razveljavitve oziroma prenehanja
dovoljenja za prebivanje, izdanega v obliki nalepke v tujčevo potno listino,
odvzem dovoljenja za prebivanje, izdanega v obliki samostojne listine, katerega
veljavnost je prenehala, za izvajanje ukrepov iz V. poglavja tega zakona, razen
60.a, 61. in 62. člena tega zakona, za izdajo Evropske potne listine za
vrnitev nezakonito prebivajočih državljanov tretjih držav, in za druge ukrepe
in odločitve v zvezi s tujci na meji ali v državi, ki jih določa zakon, ter za
izvajanje nadzorstva nad izvrševanjem določb tega zakona, katerih kršitve so
določene kot prekrški.
(4) Ministrstvo, pristojno za notranje zadeve, opravlja
upravne in strokovne zadeve, ki se nanašajo na migracijsko politiko, vstop,
zapustitev in prebivanje tujcev v državi, odloča o pritožbah zoper odločbe
izdane na prvi stopnji in sprejema ukrepe v zvezi s tujci, kadar je tako
določeno z zakonom ter je pristojno za izdajo dovoljenja za začasno prebivanje
iz tretjega odstavka 51. člena tega zakona. 
(5) Ministrstvo, pristojno za notranje zadeve, pri
opravljanju nalog iz prejšnjega odstavka sodeluje z drugimi ministrstvi, organi
in službami, tako da usmerja in usklajuje njihovo delo. Zaradi zagotovitve
povezanega in usklajenega opravljanja zadev iz prejšnjega odstavka, ki so
skupnega pomena za več ministrstev in zaradi enotnega in organiziranega
sodelovanja in usklajevanja, se pri ministrstvu, pristojnem za notranje zadeve,
ustanovi skupno delovno telo.
(6) V okviru ministrstva, pristojnega za notranje zadeve, se
za namen izmenjave informacij, potrebnih za izvajanje določb, ki se nanašajo na
mobilnost tujcev in njihovih družinskih članov, in prenos informacij, povezanih
s prenosom prava Evropske unije v pravni red Republike Slovenije, vzpostavi
nacionalna kontaktna točka, ki sodeluje s pristojnimi organi v Republiki
Sloveniji in drugimi nacionalnimi kontaktnimi točkami držav članic Evropske
unije.
(7) Za namen izmenjave informacij, potrebnih za izvajanje
določb, ki se nanašajo na mobilnost tujcev in njihovih družinskih članov,
pristojna ministrstva in drugi državni organi ter nosilci javnih pooblastil v
Republiki Sloveniji ministrstvu, pristojnemu za notranje zadeve, na njegovo
pisno zahtevo ali zahtevo, poslano po elektronski poti, v katerih je navedena
ustrezna pravna podlaga, brezplačno posredujejo podatke in informacije, ki so
potrebne za izmenjavo informacij preko nacionalnih kontaktnih točk držav članic
Evropske unije.
87. člen
(pritožba in postopek na drugi stopnji)
(1) O pritožbah zoper odločbe in ukrepe, ki so jih na
prvi stopnji izdali organi iz drugega in tretjega odstavka prejšnjega člena,
odloča ministrstvo, pristojno za notranje zadeve. 
(2) O pritožbah zoper odločbe in sklepe, ki so jih na
prvi stopnji izdala diplomatska predstavništva in konzulati Republike Slovenije
v tujini, odloča ministrstvo, pristojno za zunanje zadeve.
(3) Zoper odločbe in sklepe, ki jih je na prvi stopnji izdal
organ iz drugega odstavka prejšnjega člena glede izdaje enotnega dovoljenja po
37., 37.a, 37.b, 38.č, 39., 41., 44.b, 44.d, 45., 45.a, 45.b, 45.c, 45.d, 46.
in 48. členu tega zakona in pisne odobritve po 37. in 39. členu tega
zakona, ni dovoljena pritožba, je pa dovoljen upravni spor.
(4) Pritožba v zadevah izdaje prvega dovoljenja za
začasno prebivanje v Republiki Sloveniji je dovoljena le v primerih, če tujec
uveljavlja svojo pravico do izdaje dovoljenja po 38., 44., 47. in 48. členu tega
zakona.
(5) Zoper odločbe in sklepe, ki jih je izdal organ iz
tretjega odstavka prejšnjega člena v zvezi z izvajanjem 73., 74., 76.c., 78.,
79. in 81. člena tega zakona, ni dovoljena pritožba, je pa dovoljen
upravni spor.
(6) V postopkih sodnega varstva po 73., 76.c, 78., 79. in
79.a člena tega zakona ministrstvo, pristojno za notranje zadeve in policijo
zastopa Državno odvetništvo Republike Slovenije.
88. člen
(postopek v diplomatskih predstavništvih in konzulatih
Republike Slovenije v tujini)
(1) Tujec mora prošnji za izdajo prvega dovoljenja za
začasno prebivanje priložiti vsa dokazila in listine o izpolnjevanju pogojev iz
tretjega in četrtega odstavka 33. člena tega zakona, ter v postopku predložiti
fotografijo predpisane velikosti, ki kaže pravo podobo tujca ter dati dva
prstna odtisa za njun digitalni zajem. 
(2) Če upravna enota v postopku izdaje prvega dovoljenja
za začasno prebivanje zahteva zaslišanje tujca, diplomatsko predstavništvo ali
konzulat Republike Slovenije v tujini o tem pošlje poziv tujcu v pisni obliki.
Poziv za dopolnitev prošnje za izdajo prvega dovoljenja za začasno prebivanje
tujcu ali pooblaščencu, če ga je tujec določil, pošlje upravna enota.
(3) Diplomatsko predstavništvo ali konzulat Republike
Slovenije v tujini vroči tujcu izdano prvo dovoljenje za začasno prebivanje
osebno. K vročitvi tujca povabi na način, kot ga določa prejšnji odstavek.
Tujec ob vročitvi podpiše vročilnico, ki jo diplomatsko predstavništvo ali
konzulat Republike Slovenije posreduje upravni enoti, ki je dovoljenje za
prebivanje izdala. 
(4) Odločbo, razen prvega dovoljenja za začasno
prebivanje, sklepe in druge dokumente, izdane v postopku izdaje prvega
dovoljenja za začasno prebivanje, upravna enota lahko vroči tujcu neposredno v
tujino tako, da tujec potrdi prejem. Če vročitev ni mogoča, ker naslovnik ne
prebiva na naslovu, ki ga je navedel v vlogi, obenem pa ni ugotovljeno kje
prebiva, ali če dokumenta ni prevzel v roku za prevzem pošiljke, se vročitev
opravi z javnim naznanilom na oglasni deski upravne enote in na državnem
portalu e Uprava. 
89. člen
(sodelovanje med organi)
(1) Organi, določeni v 86. členu tega zakona, so pri
opravljanju zadev iz svoje pristojnosti dolžni medsebojno sodelovati, si nuditi
pravno pomoč ter brezplačno posredovati potrebne osebne in druge podatke ter
informacije za opravljanje pristojnosti po tem zakonu. 
(2) Državni organi, organi samoupravnih lokalnih
skupnosti ter nosilci javnih pooblastil v Republiki Sloveniji morajo v zadevah
in vprašanjih, ki se nanašajo na vstop, prebivanje, izstop tujcev, ter v drugih
zadevah in vprašanjih v zvezi s tujci sodelovati s pristojnimi organi za tujce
po tem zakonu, zlasti z brezplačnim posredovanjem potrebnih osebnih in drugih
podatkov ter informacij za opravljanje pristojnosti po tem zakonu. 
(3) Podatki in informacije iz prvega in drugega odstavka
tega člena se posredujejo samo na podlagi pisne zahteve ali zahteve, poslane po
predpisani elektronski poti pristojnega organa, kjer je navedena ustrezna
pravna podlaga ter ustrezna številka ali druga oznaka zadeve, katero organ
obravnava.
90. člen
(obveznosti tujca v postopku)
(1) Tujec mora ves čas postopka sodelovati s pristojnimi
organi in se podrejati njihovim ukrepom. Tujec mora omogočiti pristojnemu
organu dostop do vseh razpoložljivih dokazov ter predložiti vse listine in
potrdila, ki jih ima in ki so lahko pomembna za postopek, ter se odzivati
vabilom pristojnih organov. Pristojni organ lahko tujcu postavi primeren rok, v
katerem mora predložiti zahtevane listine, potrdila oziroma druge dokaze, sicer
jih ni dolžan upoštevati. Če tujec dokumentov, ki so ključni za izvršitev
odstranitve in jih ima v posesti, ne izroči prostovoljno, mu jih pristojni
organ začasno odvzame do zaključka postopka odstranitve in o tem izda potrdilo.
(2) Tujec, nastanjen v centru, mora poleg spoštovanja
obveznosti iz prejšnjega odstavka, sodelovati s policijo, diplomatskimi
predstavništvi in konzulati pri ugotavljanju njegove istovetnosti.
(3) Če je bil postopek po tem zakonu uveden na zahtevo
ali prošnjo tujca oziroma njegovega delodajalca in ga ni mogoče končati brez
njegovega sodelovanja, se njegov molk šteje za umik zahteve, če kljub opozorilu
pristojnega organa v postavljenem roku ne opravi nobenega dejanja za
nadaljevanje oziroma dokončanja postopka oziroma, če se iz opustitve teh dejanj
da sklepati, da ni več zainteresiran za nadaljevanje postopka. 
(4) Določbe tega člena se uporabljajo tudi za državljane
EU, njihove družinske člane in družinske člane slovenskih državljanov.
91. člen
(odločanje)
(1) Pristojni organ v postopku odloča na podlagi dejstev
in okoliščin, znanih v Republiki Sloveniji, če je v posameznem primeru
potrebno, pa lahko tudi na podlagi dejstev in podatkov organov Republike
Slovenije v tujini. 
(2) O prošnjah za izdajo dovoljenja za prebivanje in
potrdila o prijavi prebivanja mora pristojni organ odločiti čimprej, najpozneje
pa v 30 dneh od prejema popolne prošnje. Kadar mora pristojni organ zaradi
ugotovitve obstoja razlogov za zavrnitev izdaje dovoljenja ali potrdila izvesti
poseben ugotovitveni postopek, mora o prošnji odločiti najpozneje v 60 dneh.
(3) O prošnjah za izdajo dovoljenja za prebivanje na podlagi
47.a in 47.b člena tega zakona mora pristojni organ odločiti čimprej,
najpozneje pa v 120 dneh od prejema popolne prošnje. Kadar mora pristojni organ
zaradi ugotovitve obstoja razlogov za zavrnitev izdaje dovoljenj izvesti
posebni ugotovitveni postopek, mora o prošnji odločiti najpozneje v 180 dneh.
92. člen
(dolžnost obveščanja)
(1) Državni in drugi organi in organizacije morajo brez
odlašanja obvestiti policijo o tujcu, ki nezakonito prebiva v Republiki
Sloveniji in upravno enoto, na območju katere tujec prebiva, o tujcu, za
katerega je podan razlog za odpoved prebivanja. 
(2) Sodišče, ki tujcu izreče pravnomočno stransko kazen
ali stransko sankcijo izgona tujca iz države, in sodišče, ki je tujcu izreklo
sodbo, katere pravna posledica je prenehanje pravice do prebivanja ali razlog
za odpoved prebivanja, o tem nemudoma obvesti policijo in upravno enoto, na
območju katere tujec prebiva, če ima tujec v Republiki Sloveniji dovoljenje za
prebivanje.
 (3) Zavod za izvrševanje kazenskih sankcij pred izpustitvijo
na prostost v Republiki Sloveniji nezakonito prebivajočega tujca ali tujca, ki
ga je potrebno odstraniti iz države, obvesti policijo in ji ga preda v
postopek.
(4) Subjekt gostitelj mora o spremembah, ki vplivajo na
pogoje, na podlagi katerih je bila premestitev odobrena, obvestiti pristojni
organ v Republiki Sloveniji v roku desetih dni od nastanka sprememb.
(5) Tujec in raziskovalna organizacija v Republiki Sloveniji,
v kateri namerava tujec opravljati raziskovalno delo, ter tujec in višješolski
oziroma visokošolski zavod v Republiki Sloveniji, v katerem bo tujec opravil
del študija, morajo o spremembah, ki vplivajo na pogoje, na podlagi katerih je
bila mobilnost odobrena, obvestiti pristojni organ v Republiki Sloveniji v
desetih dneh od nastanka sprememb.
VIII. POGLAVJE
OBDELAVA IN VARSTVO OSEBNIH PODATKOV
TER IZKAZOVANJE ISTOVETNOSTI TUJCA
93. člen
(obdelava osebnih podatkov)
(1) Organi, pristojni za izvajanje tega zakona, lahko,
zaradi izvajanja tega in drugih zakonov v zvezi s tujci, obdelujejo osebne
podatke o tujcih, na katere se osebni podatki nanašajo. 
(2) Organi iz prejšnjega odstavka lahko obdelujejo
osebne podatke o tujcu, ki jih pridobijo tudi brez sodelovanja tujca, na
katerega se osebni podatki nanašajo, pri drugih organih in organizacijah ter
pri drugih organih, če je to: 
-       
v interesu tujca, na katerega se osebni podatki nanašajo in je ta za to
dal svojo privolitev; 
-       
z zakonom dovoljeno.
(3) Državni in drugi organi in organizacije, ki
razpolagajo s podatki, ki se nanašajo na tujce iz prvega odstavka tega člena,
so dolžni te podatke posredovati pristojnim organom na njihovo zahtevo. 
(4) Obdelava osebnih podatkov iz prvega, drugega in
tretjega odstavka tega člena mora biti v skladu z zakonom, ki ureja varstvo
osebnih podatkov.
94. člen
(pravice tujca v zvezi z osebnimi podatki)
Poleg pravic, ki jih ima tujec glede varstva osebnih podatkov
na podlagi zakona, ki ureja varstvo osebnih podatkov in drugih predpisov, ima
pravico, da preveri točnost osebnih podatkov, vnesenih na dovoljenje za
prebivanje ali vizum, in pravico zahtevati njihovo spremembo ali izbris, če je
to potrebno, kot to določa zakon, ki ureja varstvo osebnih podatkov.
95. člen
(ugotavljanje istovetnosti tujca)
Policija lahko tudi proti volji tujca ugotavlja njegovo
istovetnost, če:
-       
je nameščen v centru; 
-       
mu je bilo odpovedano prebivanje v Republiki Sloveniji ali izrečena
prepoved vstopa v državo; 
-       
obstaja sum, da zanj, pod drugim osebnim imenom, še vedno velja prepoved
vstopa v Republiko Slovenijo; 
-       
se mu namerava izdati potni list za tujca ali druga listina za tujca; 
-       
svoje istovetnosti ne more izkazati oziroma dokazati;
-       
je to potrebno zaradi ugotovitve državljanstva;
-       
je poskušal vstopiti ali je vstopil v državo s ponarejeno oziroma tujo
potno listino in
-       
obstajajo drugi razlogi, določeni z zakonom.
96. člen
(osebno ime)
(1) Tujec mora med prebivanjem na območju Republike
Slovenije uporabljati osebno ime, ki ga ima po predpisih svoje države, če v
zakonu ali mednarodni pogodbi ni drugače določeno. 
(2) Če osebno ime, vpisano v izpisku iz rojstne matične
knjige, ni identično z osebnim imenom, vpisanim v potni listini tujca, se v
uradnih evidencah, ki se vodijo v Republiki Sloveniji, vpiše osebno ime, kot je
vpisano v potni listini tujca.
97. člen
(izkazovanje istovetnosti tujca)
(1) Tujec dokazuje svojo istovetnost s tujo potno
listino, osebno izkaznico ali drugo ustrezno listino, ki je v državi tujca
predpisana in s katero lahko dokazuje istovetnost, s potno listino za tujca, z
dovoljenjem za prebivanje, izdanem v obliki samostojne listine, ali z drugo
javno listino, ki jo je izdal državni organ, v kateri je fotografija, na
podlagi katere je mogoče ugotoviti njegovo istovetnost. 
(2) Na zahtevo policista mora tujec izročiti listino, s
katero izkaže svojo istovetnost na način, določen v prejšnjem odstavku. 
(3) Na zahtevo policista mora tujec pokazati tudi
dovoljenje, s katerim dokazuje zakonitost vstopa in prebivanja v Republiki
Sloveniji. 
(4) Tujec svoje listine iz prvega odstavka tega člena ne
sme posoditi drugi osebi ali uporabiti tuje listine kot svoje. 
(5) Pogrešanje, izgubo, tatvino in drugo odtujitev potne
listine oziroma druge listine iz prvega odstavka tega člena, razen potnega
lista za tujca in dovoljenja za prebivanje, izdanega v obliki samostojne
listine, mora tujec prijaviti policiji takoj oziroma najkasneje v 24 urah, ko
je to ugotovil. Policija izda tujcu o tem potrdilo. 
(6) Tujec, ki v tujini izgubi potno listino oziroma
drugo listino, ki jo je izdal pristojni organ Republike Slovenije, razen
potnega lista za tujca in dovoljenja za prebivanje, izdanega v obliki
samostojne listine, mora to takoj naznaniti najbližjemu organu Republike
Slovenije v tujini, pristojnemu za diplomatsko konzularne zadeve.
IX. POGLAVJE
POTNE IN DRUGE LISTINE TER DOVOLJENJA
98. člen
(izdaja potnih in drugih listin)
(1) Tujcu, ki ima dovoljenje za prebivanje v Republiki
Sloveniji, se lahko izda potni list za tujca, če: 
-       
je oseba brez državljanstva; 
-       
nima in si ne more preskrbeti veljavne potne listine države, katere
državljan je. 
(2) Potni list za tujca se lahko izda tudi drugemu
tujcu, ki nima veljavne potne listine, če so za to upravičeni razlogi. 
(3) Prošnjo za izdajo potnega lista za tujca vloži tujec
osebno pri upravni enoti. Prošnjo lahko vloži tujec, ki je dopolnil 18 let, in
tudi tujec, ki še ni star 18 let, če je sklenil zakonsko zvezo.
(4) Za tujca, mlajšega od 18 let, oziroma tujca, ki ni
poslovno sposoben, prošnjo za izdajo potnega lista za tujca vloži njegov
zakoniti zastopnik.
(5) Policija tujcu, ki je v postopku odstranitve iz države in
si ne more ali noče pridobiti potne ali potni listini enakovredne listine
države, katere državljan je, izda evropsko potno listino za vrnitev nezakonito
prebivajočih državljanov tretjih držav.
(6) Za namen vstopa družinskega člana osebe s priznanim
statusom begunca ali subsidiarne zaščite v Republiki Sloveniji, ki mu je v
Republiki Sloveniji izdano dovoljenje za prebivanje za družinskega člana in
nima veljavne potne listine, ministrstvo, pristojno za notranje zadeve, izda
potni list za tujca brez dveh prstnih odtisov in podpisa družinskega člana
osebe s priznanim statusom begunca oziroma subsidiarne zaščite v Republiki
Sloveniji z veljavnostjo do 90 dni. Prošnjo za izdajo potnega lista za tujca
vloži pri ministrstvu, pristojnem za notranje zadeve, oseba s priznanim
statusom begunca ali subsidiarne zaščite v Republiki Sloveniji ali družinski
član, ki mu je izdano dovoljenje za prebivanje za družinskega člana, oziroma
njegov zakoniti zastopnik.
(7) Potni list za tujca z veljavnostjo do 90 dni, brez dveh
prstnih odtisov in podpisa, se izda tudi državljanu tretje države ali osebi
brez državljanstva iz zakona, ki ureja mednarodno zaščito, ki bo v Republiko
Slovenijo sprejeta na podlagi kvote. Potni list iz prejšnjega stavka izda
ministrstvo, pristojno za notranje zadeve.
(8) Minister, pristojen za notranje zadeve, v soglasju z
ministrom, pristojnim za zunanje zadeve, predpiše obrazec potnega lista za tujca.
S predpisom o obrazcu potnega lista za tujca se določi tudi način zajemanja
prstnih odtisov.
99. člen
(veljavnost potnega lista za tujca)
(1) Potni list za tujca se lahko izda z veljavnostjo do
dveh let, razen če: 
-       
tujec zaprosi za potni list s krajšo veljavnostjo ali 
-       
če je za namen, zaradi katerega je bil izdan, zadostna tudi krajša
veljavnost. 
(2) Potni list za tujca, ki je v državi, izda upravna
enota, na območju katere namerava tujec prebivati oziroma upravna enota, na
območju katere tujec prebiva, za tujca, ki je v tujini, pa diplomatsko
predstavništvo ali konzulat Republike Slovenije v tujini. 
100. člen
(zavrnitev izdaje potnega lista za tujca in njegov odvzem)
(1) Potni list za tujca se ne izda tujcu: 
-       
zoper katerega teče kazenski postopek, če to zahteva pristojno sodišče; 
-       
ki mu je bila izrečena nepogojna kazen zapora, dokler kazni ne prestane;
-       
če ni poravnal preživninskih obveznosti iz zakonske zveze ali razmerja
med starši in otroki do upravičencev, ki stalno prebivajo v Republiki
Sloveniji, in to zahteva pristojni organ; 
-       
če ni poravnal davčnih obveznosti in to zahteva pristojni organ. 
(2) Pristojni organ obstoj razloga za zavrnitev izdaje
potnega lista za tujca iz četrte alinee prejšnjega odstavka ugotavlja na
podlagi podatkov iz evidenc, ki jih vodi davčni organ o zapadlih neplačanih
davčnih obveznostih ter so označeni kot davčna tajnost. Pristojni organ mora
podatke, ki so davčna tajnost, varovati v skladu z zakonom, ki ureja davčni
postopek. Podatke iz navedenih evidenc lahko pristojni organ pridobi po uradni
dolžnosti.
(3) Tujcu se potni list za tujca odvzame, če: 
-       
se ugotovijo razlogi iz prvega odstavka tega člena; 
-       
v njem manjka fotografija ali če ni več mogoče ugotoviti tujčeve
istovetnosti; 
-       
je potni list ponarejen, nepopoln ali drugače poškodovan. 
(4) Potni list za tujca se odvzame z odločbo, zoper
katero se tujec lahko pritoži v roku treh dni. Pritožba ne zadrži izvršitve
odločbe. 
(5) Tujec mora potni list za tujca vrniti, če pridobi
državljanstvo Republike Slovenije ali, če pridobi potni list države, katere
državljan je, oziroma katere državljan postane, ali, če preneha oziroma se mu
razveljavi dovoljenje za prebivanje.
100.a člen
(zaseg osebnih dokumentov)
(1) Policist tujcu zaseže osebne dokumente iz tretjega
odstavka tega člena, za katere na podlagi nacionalnih ali mednarodnih uradnih
evidenc, do katerih dostopa, ugotovi, da so na seznamu izgubljenih ali
razveljavljenih listin. 
(2) Zaseženi osebni dokumenti se pošljejo organu oziroma
državi, ki je razpisala ukrep zasega. Ob zasegu policist tujcu izda potrdilo o
zasegu. 
(3) Osebni dokumenti, ki se lahko zasežejo v skladu s tem
členom, so: potni listi, osebne izkaznice, dovoljenja za prebivanje in drugi
potovalni dokumenti, ki jih je izdala tuja država. 
(4) Ne glede na določbo prvega odstavka tega člena lahko
policist v primeru nastopa objektivnih okoliščin, iz katerih izhaja, da se
tujec zaradi zasega osebnih dokumentov ne bo mogel vrniti v svojo matično
državo oziroma v primernem roku ne bo mogel pridobiti nadomestnih osebnih dokumentov
za vrnitev, odstopi od ukrepa zasega in o tem obvesti državo, ki je razpisala
ukrep.
101. člen
(pogrešitev potnega lista za tujca)
(1) Pogrešitev, izgubo ali tatvino (v nadaljnjem
besedilu: pogrešitev) potnega lista za tujca v Republiki Sloveniji mora tujec
takoj, če to ni mogoče pa najpozneje v osmih dneh, ko izve za pogrešitev,
naznaniti katerikoli upravni enoti, ki o pogrešitvi obvesti upravno enoto, ki
je potni list izdala, če je potni list izdalo diplomatsko predstavništvo ali
konzulat Republike Slovenije v tujini, pa upravni enoti, na območju katere
tujec prebiva. 
(2) Pogrešitev potnega lista za tujca v tujini mora
tujec takoj, če to ni mogoče pa najpozneje v osmih dneh, ko izve za pogrešitev,
naznaniti najbližjemu diplomatskem predstavništvu ali konzulatu Republike
Slovenije v tujini, ki o pogrešitvi obvesti upravno enoto, ki je potni list za
tujca izdala. 
(3) V naznanitvi pogrešitve mora tujec navesti tudi
resnične podatke o okoliščinah pogrešitve potnega lista za tujca.
102. člen
(način izdaje, vsebina in oblika dovoljenja za prebivanje za
državljane Švicarske konfederacije in njihove družinske člane)
(1) Dovoljenje za začasno prebivanje, izdano državljanu
Švicarske konfederacije in njegovemu družinskemu članu na podlagi Sporazuma med
Evropsko skupnostjo in njenimi državami članicami, na eni strani, ter Švicarsko
konfederacijo, na drugi, o prostem pretoku oseb (UL L št. 114 z dne
30. 4. 2002, str. 6), in dovoljenje za stalno prebivanje, izdano
državljanu Švicarske konfederacije in njegovemu družinskemu članu, se izdata v
obliki samostojne listine kot izkaznice. 
(2) Dovoljenje za prebivanje, izdano državljanu Švicarske
konfederacije, vsebuje podatke, ki jih določa Uredba 1030/2002/ES, razen
podatka o podobi obraza in dveh prstnih odtisih imetnika, obdelanih in
shranjenih kot biometrični podatek na pomnilniškem mediju izkaznice dovoljenja
za prebivanje, podatek o naslovu prebivališča v Republiki Sloveniji in podatek
o pravici do prostega ali dovoljenega dostopa na trg dela za tujce, ki imajo v
skladu z zakonom, ki ureja zaposlovanje in delo tujcev, pravico do prostega ali
dovoljenega dostopa na trg dela. 
(3) Dovoljenje za prebivanje, izdano družinskemu članu
državljana Švicarske konfederacije, ki ni državljan Švicarske konfederacije ali
državljan EU, vsebuje podatke iz prejšnjega odstavka in podatke o podobi obraza
in dveh prstnih odtisih imetnika, obdelanih in shranjenih kot biometrični
podatek na pomnilniškem mediju izkaznice dovoljenja za prebivanje. 
(4) Za zajem in hrambo biometričnih podatkov ter vrnitev
samostojne listine v primeru prenehanja dovoljenja za prebivanje se uporabljajo
določbe tretjega, četrtega, petega in šestega odstavka 58. člena in
enajstega odstavka 111. člena tega zakona. 
(5) Način izdaje in obliko dovoljenja za prebivanje, način
označitve prenehanja dovoljenja za prebivanje, zajem prstnih odtisov in ceno
izkaznice predpiše minister, pristojen za notranje zadeve. 
(6) Veljavnost izkaznice dovoljenja za stalno prebivanje,
izdane državljanu Švicarske konfederacije in njegovemu družinskemu članu, je
deset let. Veljavnost izkaznice dovoljenja za stalno prebivanje, ki se izda
tujcu iz prejšnjega stavka, mlajšemu od treh let, je tri leta, staremu od tri
do 18 let, pa pet let.
103. člen
(izkaznica o dovolitvi zadrževanja v Republiki Sloveniji)
(1) Tujcu, kateremu je dovoljeno zadrževanje v Republiki
Sloveniji, policija po uradni dolžnosti izda izkaznico o dovolitvi zadrževanja
v Republiki Sloveniji. 
(2) Izkaznica o dovolitvi zadrževanja mora vsebovati
fotografijo osebe, ki ji je bila izkaznica izdana, in podatke o:
-       
številki in datumu izdaje odločbe o dovolitvi zadrževanja,
-       
trajanju dovoljenega zadrževanja,
-       
datumu in kraju izdaje,
-       
priimku in imenu, državljanstvu, spolu, datum rojstva in naslovu
začasnega kraja prebivanja osebe, ki ji je izkaznica izdana.
(3) Obliko in vsebino izkaznice o dovolitvi zadrževanja
ter postopek izdaje predpiše minister, pristojen za notranje zadeve. 
104. člen
(izdaja dovoljenja za prebivanje in potnega lista za tujce)
(1) Izvajalec, ki ga izbere v skladu s predpisi, ki
urejajo javna naročila, minister, pristojen za notranje zadeve, izdeluje in
personalizira dovoljenje za prebivanje in potni list za tujca v skladu s
sklenjeno pogodbo med ministrstvom, pristojnim za notranje zadeve in
izvajalcem. 
(2) Osebne podatke iz 111. in 113. člena tega zakona sme
izvajalec uporabljati za izdelavo dovoljenja za prebivanje ali potnega lista za
tujca za potrebe vpisa podatkov na obrazec dovoljenja za prebivanje ali potnega
lista za tujca in jih mora v 30 dneh po uporabi uničiti.
(3) Izvajalec iz prejšnjega odstavka mora osebam,
določenim s pogodbo iz prvega odstavka tega člena, omogočiti pregled vse
dokumentacije, ki se nanaša na postopke izdelave, personalizacije in
skladiščenja obrazcev dovoljenja za prebivanje in potnega lista za tujca in
pregled prostorov, v katerih poteka njihova izdelava, personalizacija in
skladiščenje. Naloge, ki so vezane na izdelavo, personalizacijo ter
skladiščenje, opravljajo za to določene osebe v skladu s pogodbo iz prvega
odstavka tega člena.
(4) Uradna oseba iz prejšnjega odstavka ima pri
opravljanju nadzora pravico in dolžnost: 
-       
odrediti, da se ugotovljene nepravilnosti ali pomanjkljivosti pri
izdelavi, personalizaciji in skladiščenju odpravijo v roku, ki ga določi; 
-       
odrediti, da oseba, ki opravlja naloge izdelave, personalizacije in
skladiščenja obrazcev, vendar ne izpolnjuje pogojev določenih s pogodbo,
preneha opravljati te naloge in da se jo nadomesti z osebo, ki izpolnjuje
predpisane pogoje; 
-       
obvestiti organ, pristojen za varstvo osebnih podatkov, če ugotovi, da
se osebni podatki uporabljajo v nasprotju z določbami tega zakona; 
-       
začasno zaustaviti izdelavo in personalizacijo obrazcev in ministru,
pristojnemu za notranje zadeve, predlagati uvedbo postopka za prekinitev
pogodbe iz prvega odstavka tega člena za izdelavo in personalizacijo obrazcev,
če ugotovi, da nepravilnosti ali pomanjkljivosti iz prve alinee niso bile
odpravljene v določenem roku ali da izvajalec ni sposoben opravljati poverjenih
nalog.
(5) Prenos dovoljenja za prebivanje in potnega lista za
tujca med izvajalcem iz prvega odstavka tega člena in pristojnim organom
oziroma ministrstvom, pristojnim za notranje zadeve, izvaja podjetje ali
organizacija, registrirana za prenos poštnih pošiljk, v skladu s pogodbo,
sklenjeno z izvajalcem iz prvega odstavka tega člena in zakonom, ki ureja
poštne storitve, na način, ki zagotavlja zaščito, varnost in sledljivost
poštnih pošiljk.
X. POGLAVJE
VKLJUČEVANJE TUJCEV
105. člen
(splošna določba)
(1) Republika Slovenija zagotavlja pogoje za vključitev
tujcev, ki imajo v Republiki Sloveniji dovoljenje za prebivanje ali potrdilo o
prijavi prebivanja, v kulturno, gospodarsko in družbeno življenje Republike
Slovenije. 
(2) Državni in drugi organi, organizacije in združenja s
svojim delovanjem zagotavljajo zaščito pred kakršno koli diskriminacijo na
podlagi rasnega, verskega, nacionalnega, etničnega ali drugega razlikovanja
tujcev. 
(3) Urad Vlade Republike Slovenije, pristojen za oskrbo
in integracijo migrantov, in pristojna ministrstva pri izvajanju nalog
vključevanja sodelujejo med seboj ter z domačimi in mednarodnimi strokovnimi
organizacijami, organi drugih držav in drugimi izvajalci nalog ter usklajujejo
dejavnosti za hitrejše vključevanje tujcev, ki niso državljani EU, v kulturno,
gospodarsko in družbeno življenje oziroma izobraževalni sistem Republike
Slovenije. Za usklajevanje in koordinacijo nalog vključevanja tujcev je
pristojen urad Vlade Republike Slovenije, pristojen za oskrbo in integracijo
migrantov.
(4) Urad Vlade Republike Slovenije, pristojen za oskrbo
in integracijo migrantov, zagotavlja informacije, ki so potrebne tujcem za
njihovo vključevanje v slovensko družbo, zlasti glede njihovih pravic in
dolžnosti.
(5) Vključevanje tujcev v sistem vzgoje in izobraževanja
Republike Slovenije se izvaja v skladu z zakoni, ki urejajo področje šolstva. 
106. člen
(pomoč pri vključevanju tujcev, ki niso državljani EU)
(1) Tujci, ki niso državljani EU, so upravičeni do programov,
ki zagotavljajo hitrejše vključevanje v kulturno, gospodarsko in družbeno
življenje Republike Slovenije, in sicer do: 
-       
enkratnega sofinanciranja stroškov udeležbe na programih učenja
slovenskega jezika in seznanjanja s slovensko zgodovino, kulturo in ustavno
ureditvijo (v nadaljnjem besedilu: spoznavanje slovenske družbe) v višini 50
odstotkov cene programa, pri čemer se programa učenja slovenskega jezika in
spoznavanje slovenske družbe lahko izvajata ločeno ali pa sta vsebinsko
združena in se izvajata kot enoten program, 
-       
programov medsebojnega poznavanja in razumevanja s slovenskimi
državljani, 
-       
informiranja v zvezi z njihovim vključevanjem v slovensko družbo. 
(2) Do enkratnega sofinanciranja stroškov udeležbe na
programih iz prve alineje prvega odstavka tega člena so upravičeni tujci, ki
niso državljani EU z veljavnim dovoljenjem za začasno prebivanje iz razloga
združitve družine, in tujci z veljavnim dovoljenjem za začasno prebivanje, ki v
Republiki Sloveniji pet let neprekinjeno zakonito prebivajo. 
(3) Do sofinanciranja stroškov obiskovanja programov iz prve
alineje prvega odstavka tega člena niso upravičeni tujci, ki so končali šolanje
na katerikoli stopnji v Republiki Sloveniji, so vključeni v redni izobraževalni
program v Republiki Sloveniji, ki poteka v slovenskem jeziku, ali so že
pridobili potrdilo o uspešno opravljenem izpitu iz znanja slovenskega jezika. 
(4) Vlada Republike Slovenije podrobneje predpiše način
sofinanciranja obiskovanja programa učenja slovenskega jezika in spoznavanja
slovenske družbe oziroma enotnega programa iz prve alineje prvega odstavka tega
člena. 
107. člen
(pristojnost)
(1) Za izvajanje programov učenja slovenskega jezika,
spoznavanja slovenske družbe in informiranja tujcev, ki niso državljani EU, je pristojen
urad Vlade Republike Slovenije, pristojen za oskrbo in integracijo migrantov. 
(2) Za pripravo programov učenja slovenskega jezika in
spoznavanja slovenske družbe je pristojno ministrstvo, pristojno za šolstvo.
(3) Urad Vlade Republike Slovenije, pristojen za oskrbo
in integracijo migrantov, v sodelovanju z ministrstvom, pristojnim za kulturo,
zagotavlja programe za spodbujanje medsebojnega poznavanja in razumevanja.
(4) Za postopke v zvezi z vključevanjem tujcev v Republiki
Sloveniji so na prvi stopnji pristojne upravne enote, na območju katerih tujec
prebiva.
108. člen
(zagotavljanje finančnih sredstev)
(1) Urad Vlade Republike Slovenije, pristojen za oskrbo
in integracijo migrantov, zagotavlja sredstva za izvajanje programov učenja
slovenskega jezika, spoznavanja slovenske družbe in informiranje tujcev o
programih vključevanja ter skrbi za usklajevanje ukrepov vključevanja.
(2) Ministrstvo, pristojno za šolstvo, zagotavlja
sredstva za pripravo programov učenja slovenskega jezika in spoznavanja
slovenske družbe. 
(3) Ministrstvo, pristojno za kulturo, zagotavlja
sredstva za izvajanje programov kulturnih dejavnosti, ki omogočajo medsebojno
spoznavanje in razumevanje manjšinskih etničnih skupnosti in priseljencev z
namenom, da se tudi tujcem omogoči sodelovanje v kulturnem življenju Republike
Slovenije.
XI. POGLAVJE
PRIJAVA IN ODJAVA PREBIVALIŠČA
109. člen
(prijava in odjava prebivališča tujca)
Tujec, ki ima dovoljenje za prebivanje ali vizum za
dolgoročno bivanje v Republiki Sloveniji, mora pristojnemu organu prijaviti
svoje stalno ali začasno prebivališče v skladu z zakonom, ki ureja prijavo
prebivališča.
XII. POGLAVJE
EVIDENCE
110. člen
(vrste evidenc)
(1) Zaradi zagotovitve podatkov o stanju, gibanju tujcev
in odločanju o pravicah in dolžnostih tujcev po tem zakonu ter o listinah, ki
so jim bile izdane, se vodijo evidence o: 
-       
dovoljenjih za začasno prebivanje, 
-       
dovoljenjih za stalno prebivanje, 
-       
vizumih, 
-       
potnih listih za tujca, 
-       
tujcih, ki jim je dovoljeno zadrževanje in izkaznicah o dovolitvi
zadrževanja, 
-       
tujcih, nastanjenih v centru, 
-       
izrečenih stranskih sankcijah izgona tujca iz države,
-       
tujcih, ki jim je določena prepoved vstopa v državo, 
-       
odpovedih prebivanja tujcu, 
-       
zadržkih za izdajo potnega lista za tujca, 
-       
tujcih, ki jim je odrejen strožji policijski nadzor, 
-       
tujcih, ki jim je določeno bivanje izven centra, 
-       
tujcih, ki jim je bil zavrnjen vstop v državo, 
-       
izdanih odločbah o vrnitvi,
-       
vrnjenih in odstranjenih tujcih,
-       
overitvah garantnih pisem,
-       
udeležbi tujcev v programih vključevanja in
-       
nedovoljenih vstopih tujcev v državo in
-       
potrdilih o pravicah obmejnega delavca.
(2) Ministrstvo, pristojno za notranje zadeve, upravlja
evidence iz pete, šeste, sedme, osme, enajste, dvanajste, štirinajste,
sedemnajste in devetnajste alinee prejšnjega odstavka, pri svojem delu pa lahko
uporablja tudi podatke iz ostalih evidenc iz prejšnjega odstavka. 
(3) Pristojni organ upravlja evidence iz prve, druge,
četrte, devete, desete, šestnajste in devetnajste alinee prvega odstavka tega
člena, pri svojem delu pa lahko uporablja tudi podatke iz ostalih evidenc iz
prvega odstavka tega člena. 
(4) Policija upravlja evidenco iz tretje, trinajste,
petnajste in osemnajste alinee prvega odstavka tega člena, pri svojem delu pa
lahko uporablja tudi podatke iz drugih evidenc iz prvega odstavka tega člena. 
(5) Ministrstvo, pristojno za zunanje zadeve, oziroma
diplomatska predstavništva in konzulati, upravljajo evidenco iz tretje alinee
prvega odstavka tega člena, pri svojem delu pa lahko uporablja tudi podatke iz
ostalih evidenc iz prvega odstavka tega člena. 
(6) Organi iz tretjega odstavka tega člena morajo
podatke iz prvega odstavka 111. člena tega zakona in podatke iz evidence o
odpovedih prebivanja tujcu, določene v prvem odstavku 114. člena tega zakona
posredovati ministrstvu, pristojnemu za notranje zadeve, ki upravlja centralno
evidenco o dovoljenjih za prebivanje in odpovedih prebivanja tujcu (Register
tujcev). Organi iz tretjega in petega odstavka tega člena morajo podatke iz prvega
in drugega odstavka 113. člena tega zakona in podatke iz četrtega odstavka 114.
člena tega zakona posredovati ministrstvu, pristojnemu za notranje zadeve, ki
upravlja centralno evidenco o potnih listih za tujca in zadržkih za izdajo
potnega lista za tujca (Evidenca potnih listin).
(7) V evidenci iz tretje alinee prvega odstavka tega
člena upravlja pristojni organ poleg podatkov iz prvega in drugega odstavka
112. člena tega zakona tudi podatke iz zadnje alinee prvega odstavka 27. člena
tega zakona. 
(8) V evidenci iz četrte alinee prvega odstavka tega
člena upravlja pristojni organ podatke iz prvega in drugega odstavka 113. člena
tega zakona. 
(9) Pristojni organ lahko podatke iz evidence o udeležbi
tujcev v programih vključevanja uporablja v postopkih podaljšanja dovoljenja za
začasno prebivanje iz 47. člena tega zakona, izdaje dovoljenja za stalno
prebivanje 52. člena tega zakona in pridobitve državljanstva Republike
Slovenije.
(10) Urad Vlade Republike Slovenije, pristojen za oskrbo in
integracijo migrantov, lahko pri svojem delu obdeluje podatke iz desetega
odstavka 114. člena tega zakona.
(11) Ministrstvo, pristojno za notranje zadeve, in pristojni
organ iz tretjega odstavka tega člena iz evidenc, ki jih vodi davčni organ o
dohodkih skladno z zakonom, ki ureja dohodnino, ki niso oproščeni plačila
dohodnine, o davku in obveznih prispevkih za socialno varnost ter o normiranih
oziroma dejanskih stroških, ki se nanašajo na te dohodke in o vzdrževanih
družinskih članih, za namene, določene v prvem odstavku tega člena, brezplačno
pridobiva podatke o sredstvih za preživljanje tujca in njegovih vzdrževanih
družinskih članov (EMŠO, višina sredstev za preživljanje). Ministrstvo,
pristojno za notranje zadeve, lahko za namen pridobivanja podatkov iz
prejšnjega stavka s povezovalnim znakom EMŠO Register tujcev poveže z
evidencami, ki jih vodi davčni organ, ki vsebujejo podatke, določene v tem odstavku.
(12) Ministrstvo, pristojno za notranje zadeve, in
pristojni organ iz tretjega odstavka tega člena iz evidenc Zavoda Republike
Slovenije za zaposlovanje za namene, določene v prvem odstavku tega člena,
brezplačno pridobiva podatke o odločitvah v postopkih podaje soglasja k izdaji
enotnega dovoljenja in pisne odobritve, podatke o odločitvah v postopkih izdaje
delovnih dovoljenj ter podatke o umaknjenih soglasjih k izdaji enotnega
dovoljenja in pisne odobritve ter podatke o delovnih dovoljenjih, ki so prenehala
(priimek in ime, EMŠO, datum rojstva, kraj rojstva, državljanstvo, strokovna
izobrazba in poklic, naziv službe Zavoda Republike Slovenije za zaposlovanje,
ki je izdala odločitev, številka zadeve, vrsta soglasja ali delovnega
dovoljenja, datum vloge, vrsta odločitve, podlaga za podajo soglasja ali izdajo
delovnega dovoljenja, številka soglasja ali delovnega dovoljenja, številka
sklepa ali odločbe, izdane v postopku podaje soglasja ali izdaje delovnega
dovoljenja, začetek in konec veljavnosti delovnega dovoljenja, lokacija dela,
naziv delodajalca, matična številka delodajalca, sedež delodajalca, podatek o
vloženi pritožbi, datum pritožbe, podatek o novi vlogi za izdajo delovnega
dovoljenja ali zahtevi za podajo soglasja, podatek o službi Zavoda Republike
Slovenije za zaposlovanje, ki je odločila o prenehanju delovnega dovoljenja ali
umiku soglasja, razlog prenehanja in številka zadeve prenehanja delovnega
dovoljenja, razlog za umik soglasja in številka zadeve umika soglasja).
Ministrstvo, pristojno za notranje zadeve, lahko za namen pridobivanja podatkov
iz prejšnjega stavka s povezovalnim znakom EMŠO Register tujcev poveže z zbirko
Zavoda Republike Slovenije za zaposlovanje, ki vsebuje podatke, naštete v tem
odstavku. 
111. člen
(podatki za izdajo dovoljenja za prebivanje)
(1) Tujec je dolžan v prošnji za izdajo dovoljenja za začasno
ali stalno prebivanje dati pristojnemu organu naslednje podatke: 
1.     
EMŠO, če mu je določena; 
2.     
priimek in ime; 
3.     
priimek pred sklenitvijo zakonske zveze; 
4.     
spol; 
5.     
rojstni datum (dan, mesec, leto); 
6.     
rojstni kraj (država, kraj); 
7.     
državljanstvo; 
8.     
zakonski stan; 
9.     
poklic; 
10.  
zadnje stalno oziroma začasno prebivališče v tujini ali v Republiki
Sloveniji (država, kraj, ulica in hišna številka); 
11.  
sedanje začasno oziroma stalno prebivališče v Republiki Sloveniji
(naselje, ulica in hišna številka); 
12.  
datum vstopa na območje Republike Slovenije; 
13.  
razlog in namen prebivanja v Republiki Sloveniji; 
14.  
način zagotovitve (viri) sredstev za preživljanje; 
15.  
vrsto in številko potnega lista oziroma druge listine, na podlagi katere
je prestopil državno mejo, datum in kraj izdaje ter njeno veljavnost; 
16.  
datum vložitve prošnje. 
(2) V prošnji za izdajo modre karte EU, ki se izda na podlagi
soglasja za visokokvalificirano zaposlitev in v prošnji za izdajo enotnega
dovoljenja, ki se izda na podlagi soglasja pristojnega organa po zakonu, ki
ureja zaposlovanje in delo tujcev pod pogoji za izdajo dovoljenja za
zaposlitev, je potrebno poleg podatkov iz prejšnjega odstavka navesti tudi
naslednje podatke: 
1.     
vrsto in stopnjo strokovne izobrazbe tujca ali nacionalno poklicno
kvalifikacijo tujca; 
2.     
firmo ali ime delodajalca; 
3.     
sedež ali naslov delodajalca; 
4.     
matično številko delodajalca; 
5.     
davčno številko delodajalca; 
6.     
davčno številko tujca; 
7.     
upravno enoto delovnega mesta; 
8.     
naziv delovnega mesta, za katero se sklepa delovno razmerje; 
9.     
opis del in nalog delovnega mesta; 
10.  
kodo poklica po standardni klasifikaciji poklicev, ki ga bo tujec
opravljal; 
11.  
poklicno oziroma strokovno izobrazbo ali nacionalno poklicno
kvalifikacijo, ki se zahteva za zasedbo delovnega mesta; 
12.  
druga potrebna dodatna znanja, ki se zahtevajo za zasedbo delovnega
mesta (na primer delovne izkušnje, znanje jezika, računalniška znanja, vozniški
izpit). 
(3) V prošnji za izdajo enotnega dovoljenja, ki se izda na
podlagi soglasja za zastopnika, ali na podlagi soglasja za usposabljanje, ki ju
izda organ, pristojen po zakonu, ki ureja zaposlovanje in delo tujcev, in v
prošnji za izdajo enotnega dovoljenja zaradi opravljanja sezonskega dela, ki se
izda na podlagi soglasja za sezonsko delo organa, pristojnega po zakonu, ki
ureja zaposlovanje in delo tujcev, je potrebno poleg podatkov iz prvega
odstavka navesti tudi podatke iz 1., 2., 3., 4. in 5. točke prejšnjega
odstavka. 
(4) V prošnji za izdajo enotnega dovoljenja, ki se izda na
podlagi soglasja za zaposlitev, samozaposlitev ali delo organa, pristojnega po
zakonu, ki ureja zaposlovanje in delo tujcev, je treba poleg podatkov iz prvega
odstavka tega člena navesti tudi podatke iz 6. točke drugega odstavka tega
člena. 
(5) V prošnji za izdajo enotnega dovoljenja, ki se izda na
podlagi soglasja za delo organa, pristojnega po zakonu, ki ureja zaposlovanje
in delo tujcev, je potrebno poleg podatkov iz prvega odstavka navesti tudi
naslednje podatke: 
1.     
firmo ali ime naročnika dela; 
2.     
sedež ali naslov naročnika dela; 
3.     
matično številko naročnika dela. 
(6) V prošnji za izdajo enotnega dovoljenja za napotene
delavce, ki se izda na podlagi soglasja za napote delavce organa, pristojnega
po zakonu, ki ureja zaposlovanje in delo tujcev, je treba poleg podatkov iz
prvega odstavka tega člen navesti tudi naslednje podatke: 
1.     
firmo ali ime tujega delodajalca, ki napotuje delavce in naročnika
storitve; 
2.     
sedež ali naslov tujega delodajalca, ki napotuje delavce in naročnika
storitve; 
3.     
matično številko tujega delodajalca, ki napotuje delavce in naročnika
storitve. 
(7) V prošnji za izdajo enotnega dovoljenja zaradi
opravljanja dela kot samozaposlena oseba, ki se izda na podlagi soglasja za
samozaposlitev organa, pristojnega po zakonu, ki ureja zaposlovanje in delo
tujcev, je potrebno poleg podatkov iz prvega odstavka navesti tudi naslednje
podatke: 
1.     
ime, naslov, matično in davčno številko tujca, ki je vpisan v poslovni
register za opravljanje samostojne poklicne dejavnosti; 
2.     
ime, naslov, matično in davčno številko tujca, ki je v poslovnem
registru vpisan kot samostojni podjetnik posameznik.
(8) V prošnji za izdajo pisne odobritve zaradi zamenjave
delovnega mesta, zamenjave delodajalca ali zaradi zaposlitve pri dveh ali več
delodajalcih, ki se izda na podlagi soglasja k pisni odobritvi organa,
pristojnega po zakonu, ki ureja zaposlovanje in delo tujcev, je treba poleg
podatkov iz prvega odstavka tega člena ter iz 2., 9., 10., 11. in 12. točke
drugega odstavka tega člena navesti tudi naslednje podatke: 
1.     
delovno mesto pri trenutnem delodajalcu; 
2.     
bodoči delodajalec oziroma delodajalci; 
3.     
delovno mesto pri bodočem delodajalcu; 
4.     
firmo ali ime bodočega delodajalca; 
5.     
sedež ali naslov bodočega delodajalca; 
6.     
matično številko bodočega delodajalca; 
7.     
davčno številko bodočega delodajalca. 
(9) V prošnji za izdajo enotnega dovoljenja za osebo,
premeščeno znotraj družbe, ki se izda na podlagi soglasja za osebo, premeščeno
znotraj gospodarske družbe, organa, pristojnega po zakonu, ki ureja
zaposlovanje in delo tujcev, je treba poleg podatkov iz prvega odstavka tega
člena navesti tudi naslednje podatke: 
1.     
firmo subjekta gostitelja; 
2.     
sedež subjekta gostitelja; 
3.     
matično številko subjekta gostitelja.
(10) V prošnji za izdajo enotnega dovoljenja zaradi
opravljanja pripravništva, ki se izda na podlagi soglasja organa, pristojnega
po zakonu, ki ureja zaposlovanje in delo tujcev, je treba poleg podatkov iz
prvega odstavka tega člena navesti tudi naslednje podatke: 
1.     
firmo subjekta gostitelja; 
2.     
sedež subjekta gostitelja; 
3.     
matično številko subjekta gostitelja.
(11) Tujec je dolžan prošnji za izdajo dovoljenja za začasno
ali stalno prebivanje priložiti fotografijo predpisane velikosti, ki kaže pravo
podobo tujca, in dati dva prstna odtisa za njun digitalni zajem. Tujec, ki
prebiva zunaj Republike Slovenije in vloži prošnjo za izdajo prvega dovoljenja
za začasno prebivanje, da prstne odtise na diplomatskem predstavništvu ali
konzulatu Republike Slovenije v tujini. Fotografija se priloži v fizični ali
digitalni obliki. Fotografija v digitalni obliki se eno leto hrani na
elektronskem odložišču fotografij za osebne dokumente, vzpostavljenim na
podlagi zakona, ki ureja osebno izkaznico in se lahko na prošnjo tujca uporabi
tudi za izdajo druge javne listine s fotografijo, ki jo izda državni organ. Prstni
odtisi v digitalni obliki se hranijo v začasni zbirki prstnih odtisov za
dovoljenja za prebivanje, vzpostavljenim na podlagi tega zakona, do zaključka
postopka izdaje dovoljenja za prebivanje na prvi stopnji, vendar največ 60 dni
od dneva zajema. Tujec, mlajši od šestih let, in tujec, ki zaradi zdravstvenih
razlogov ne more dati nobenega prstnega odtisa, ne da prstnih odtisov. Tujec,
ki zaradi zdravstvenih razlogov lahko da samo en prstni odtis, da en prstni
odtis. 
(12) Podatke iz prejšnjega odstavka tega člena je tujec
dolžan dati tudi v primeru, ko zaradi pogrešitve dovoljenja za prebivanje,
izdanega v obliki samostojne listine, prosi za izdajo nove listine, in v
primeru zamenjave dovoljenja za prebivanje, izdanega v obliki samostojne
listine, pred potekom veljavnosti listine oziroma pred potekom veljavnosti
dovoljenja za prebivanje. 
(13) V evidenci o dovoljenjih za začasno prebivanje (evidenca
iz prve alinee prvega odstavka 110. člena tega zakona) in evidenci o
dovoljenjih za stalno prebivanje (evidenca iz druge alinee prvega odstavka 110.
člena tega zakona) obdeluje pristojni organ podatke iz prvega odstavka tega
člena, podatke o višini sredstev za preživljanje, podatke o podobi obraza in
prstnih odtisih ter roki in prstu prstnega odtisa imetnika dovoljenja za
prebivanje, zapisanih v digitalni obliki. V evidencah o dovoljenjih za
prebivanje obdeluje pristojni organ tudi podatek o številki, datumu izdaje in
dokončnosti odločbe, veljavnosti in serijski številki dovoljenja, podatke o
prenehanju dovoljenja za prebivanje, podatek o roku za prostovoljni odhod, če
je ta določen, ter podatke o ukradenih oziroma pogrešanih dovoljenjih za
prebivanje. Evidenca o dovoljenjih za začasno prebivanje vsebuje tudi podatke o
enotnem dovoljenju, pisni odobritvi, številki, datumu izdaje in pravnomočnosti
pisne odobritve ter podatke o številki, datumu izdaje in pravnomočnosti
razveljavitve pisne odobritve ter podatke o številki, datumu izdaje in
pravnomočnosti odločbe, s katero se zavrne kratkotrajna premestitev.
(14) Zaradi zagotovitve varnosti pravnega prometa in
odkrivanja ukradenih oziroma pogrešanih dovoljenj za prebivanje se o ukradenih
oziroma pogrešanih dovoljenjih za prebivanje podatki o pristojnem organu, ki je
izdal dovoljenje, datumu izdaje, veljavnosti in serijski številki dovoljenja
ter datumu prijave pogrešitve dovoljenja javno objavijo na enotnem državnem
portalu e-uprava. 
(15) Ministrstvo, pristojno za zunanje zadeve, lahko za
namene izdaje dovoljenja za prebivanje v začasni evidenci prstnih odtisov obdeluje
naslednje osebne podatke: 
-       
ime in priimek; 
-       
datum rojstva; 
-       
državljanstvo; 
-       
vrsta in številka osebnega dokumenta; 
-       
prstne odtise, kot to določa drugi odstavek tega člena; 
-       
datum zajema prstnih odtisov; 
-       
oznaka predstavništva, ki je biometrične podatke zajelo. 
Podatki iz te evidence se hranijo do
zaključka postopka na prvi stopnji, vendar največ 60 dni od dneva zajema.
112. člen
(podatki za izdajo vizuma)
(1) Tujec je v prošnji za izdajo vizuma dolžan dati
pristojnemu organu naslednje podatke: 
1.     
EMŠO, če mu je določen; 
2.     
priimek in ime;
3.     
priimek ob rojstvu;
4.     
rojstni datum (dan, mesec, leto) in kraj rojstva (država, kraj);
5.     
spol;
6.     
državljanstvo; 
7.     
državljanstvo ob rojstvu;
8.     
zakonski stan;
9.     
priimek in ime matere in očeta ali priimek in ime zakonitih zastopnikov;
10.  
podatke o potnem listu (vrsta potnega lista, številka potnega lista,
organ, ki je potni list izdal, datum izdaje potnega lista, veljavnost potnega
lista); 
11.  
poklic;
12.  
priimek in ime zakonca;
13.  
priimek zakonca ob rojstvu;
14.  
datum in kraj rojstva zakonca;
15.  
priimek, ime in datum rojstva otrok;
16.  
osebne podatke o državljanu EU, kadar je tujec njegov družinski član
(priimek in ime, rojstni datum, številka potnega lista ali osebne izkaznice,
sorodstveno razmerje z državljanom EU);
17.  
naslov bivanja v tujini, elektronski naslov in telefonsko številko;
18.  
o serijski številki in veljavnosti vizumov, ki so jih izdale druge
države pogodbenice Konvencije o izvajanju schengenskega sporazuma z dne 14.
junija 1985;
19.  
o državi pogodbenici Konvencije o izvajanju schengenskega sporazuma z
dne 14. junija 1985 kot državi prvega vstopa v schengensko območje in o državi
pogodbenici, v katero je namenjen;
20.  
o dovoljenju za vstop v državo, v katero je namenjen (organ, ki je
dovoljenje izdal, začetek in konec veljavnosti dovoljenja);
21.  
garantno ali povabilno pismo, če se to zahteva.
(2) Poleg podatkov iz prvega odstavka je tujec dolžan
prošnji za izdajo vizuma za kratkoročno bivanje in prošnji za izdajo letališko
tranzitnega vizuma priložiti fotografijo predpisane velikosti, ki kaže pravo
podobo tujca in dati prstne odtise za njihov digitalni zajem, kot to ureja
Vizumski zakonik. Prošnji za izdajo vizuma za dolgoročno bivanje pa je poleg
podatkov iz prvega odstavka tujec dolžan priložiti fotografijo predpisane
velikosti, ki kaže pravo podobo tujca.
(3) V evidenci vizumov (evidenca iz tretje alineje
prvega odstavka 110. člena tega zakona) obdeluje organ podatke iz prvega,
drugega, petega in šestega odstavka tega člena ter podatke o kraju bivanja
tujca v Republiki Sloveniji. V evidenci vizumov obdeluje organ tudi podatke o
številki prošnje, kraju in datumu vložitve prošnje, vrsti, datumu izdaje,
veljavnosti, dovoljenem številu vstopov, dovoljenih dneh bivanja in serijski
številki vizuma, datumu in razlogu razveljavitve ali preklica vizuma ter datumu
in razlogu za zavrnitev prošnje za izdajo vizuma. V evidenci vizumov obdeluje
organ tudi podatke o državah pogodbenicah Konvencije o izvajanju schengenskega
sporazuma z dne 14. junija 1985, s katerimi je v postopku izdaje vizuma za
kratkoročno bivanje in v postopku izdaje letališko tranzitnega vizuma potekalo
predhodno posvetovanje glede izdaje vizuma, datumu posvetovanja, datumu in
vsebini odgovora posamezne države pogodbenice. 
(4) Prošnja za izdajo vizuma ter dokumenti, vključno s
kopijami dokumentov, ki jih tujec predloži v postopku izdaje vizuma, odločba o
zavrnitvi izdaje, sklepi in ostala pisanja v postopku izdaje vizuma, se hranijo
dve leti po poteku veljavnosti vizuma, v primeru, da vizum ni bil izdan pa dve
leti od pravnomočne odločitve o prošnji za izdajo vizuma, nato se uničijo. 
(5) V evidenci overitev garantnih in povabilnih pisem
(evidenca iz šestnajste alinee prvega odstavka 110. člena tega zakona) obdeluje
organ podatke o številki overitve garantnega in povabilnega pisma in o organu,
ki je overitev opravil, o priimku in imenu garanta, datumu rojstva garanta,
enotni matični številki garanta, državljanstvu garanta, naslovu stalnega
oziroma začasnega prebivališča v Republiki Sloveniji, telefonski številki
garanta, finančnih sredstvih garanta, lastništvu ali najemu nepremičnine
garanta ter podatke iz kazenske evidence za garanta. Kadar je garant pravna
oseba ali samostojni podjetnik posameznik, se v evidenci garantnih in
povabilnih pisem obdelujejo podatki o firmi oziroma imenu, sedežu in telefonski
številki pravne osebe ali samostojnega podjetnika posameznika, matični številki
pravne osebe, imenih in priimkih zakonitih zastopnikov in pooblaščencev. 
(6) V evidenci overitev garantnih in povabilnih pisem se
poleg podatkov iz prejšnjega odstavka tega člena obdelujejo tudi naslednji
podatki o tujcu:
-       
priimek in ime;
-       
datum rojstva; 
-       
državljanstvo; 
-       
številka potnega lista;
-       
namen obiska; 
-       
razmerje do garanta;
-       
informacija o tem, da je bil pridobljen podatek iz kazenske evidence,
evidence pravnomočnih sodb oziroma sklepov o prekrških, ki jo v Republiki
Sloveniji vodi ministrstvo, pristojno za pravosodje ter evidenc o pravnomočnih
odločbah o prekrških, ki jih vodijo prekrškovni organi.
(7) Vsebinski podatki iz sedme alinee prejšnjega
odstavka, ki se vodijo v spisih upravnih zadev, se uničijo v roku dveh let od
njihove obdelave v upravnem postopku.
113. člen
(podatki za izdajo potnega lista za tujca)
(1) Tujec mora k prošnji za izdajo potnega lista za
tujca pristojnemu organu oziroma organu Republike Slovenije v tujini, ki je
pooblaščen za opravljanje konzularnih zadev, posredovati podatke iz 1., 2., 3.,
4., 5., 6., 7., 8., 9., 10., 11. in 16. točke prvega odstavka 111. člena tega
zakona ter priložiti dve fotografiji predpisane velikosti, ki kažeta pravo
podobo tujca in dati dva prstna odtisa za njun digitalni zajem. Fotografija se
priloži v fizični ali digitalni obliki. Fotografija v digitalni obliki se eno
leto hrani na elektronskem odložišču fotografij za osebne dokumente,
vzpostavljenim na podlagi zakona, ki ureja osebno izkaznico in se lahko na
prošnjo tujca uporabi tudi za izdajo druge javne listine s fotografijo, ki jo
izda državni organ. Tujec, mlajši od dvanajstih let, in tujec, ki zaradi
zdravstvenih razlogov ne more dati nobenega prstnega odtisa, ne da prstnih odtisov.
Tujec, ki zaradi zdravstvenih razlogov lahko da samo en prstni odtis, da en
prstni odtis. 
(2) V evidenci potnih listov za tujca (evidenca iz
četrte alinee prvega odstavka 110. člena tega zakona) obdeluje organ, poleg
podatkov iz prvega odstavka tega člena, podatke o številki in datumu izdaje
potnega lista za tujca ali odločbe oziroma sklepa, registrski in serijski
številki potnega lista za tujca, veljavnosti in datumu izdaje potnega lista za
tujca, podobi obraza in prstnih odtisih imetnika potnega lista za tujca,
zapisanih kot biometrični podatek, ter podatke o ukradenih oziroma pogrešanih
potnih listih za tujca. 
(3) Potni list za tujca vsebuje tudi pomnilniški medij,
na katerem so podoba obraza in prstna odtisa imetnika, obdelani in shranjeni
kot biometrični podatek. 
(4) Zaradi zagotovitve varnosti pravnega prometa in
odkrivanja ukradenih oziroma pogrešanih potnih listov za tujca, se o ukradenih
oziroma pogrešanih potnih listih za tujca podatki o pristojnem organu, ki je
potni list za tujca izdal, datumu izdaje, veljavnosti, registrski in serijski
številki potnega lista za tujca ter datumu prijave pogrešitve potnega lista za
tujca javno objavijo na enotnem državnem portalu e-uprava.
114. člen
(podatki v evidencah)
(1) Evidence o izrečenih stranskih sankcijah izgona
tujca iz države (evidenca iz sedme alinee prvega odstavka 110. člena tega
zakona), o tujcih, ki jim je določena prepoved vstopa v državo (evidenca iz
osme alinee prvega odstavka 110. člena tega zakona) in o odpovedih prebivanja
tujcu (evidenca iz devete alinee prvega odstavka 110. člena tega zakona)
vsebujejo podatke iz 1., 2., 3., 4., 5., 6., 7., 8., 10. in 11. točke prvega
odstavka 111. člena tega zakona, čas trajanja določenega ukrepa, organ, ki je
ukrep izrekel, in številko ter datum izdaje in pravnomočnosti odločbe oziroma
dokončnosti odločbe, kadar je prepoved vstopa določena z odločbo o zavrnitvi
izdaje, razveljavitvi dovoljenja za prebivanje, z odločbo o odpovedi prebivanja
ali z odločbo o vrnitvi. Evidenca o odpovedih prebivanja tujcu vsebuje tudi
podatek o roku, v katerem mora tujec zapustiti državo.
(2) Evidenca o tujcih, ki jim je dovoljeno zadrževanje
in izkaznicah o dovolitvi zadrževanja (evidenca iz pete alinee prvega odstavka
110. člena tega zakona) vsebuje podatke iz 1., 2., 3., 4., 5., 6., 7., 8., 10.
in 16. točke prvega odstavka 111. člena tega zakona, o številki in datumu
izdaje odločbe o dovolitvi zadrževanja, obdobje dovolitve zadrževanja in datum
prenehanja, naslov kraja zadrževanja, številko ter kraj in datum izdaje izkaznice
o dovolitvi zadrževanja.
(3) Evidenca o tujcih, nastanjenih v centru (evidenca iz
šeste alinee prvega odstavka 110. člena tega zakona) vsebuje podatke iz 1., 2.,
3., 4., 5., 6., 7., 8. in 10. točke prvega odstavka 111. člena tega zakona, o
številki in datumu odločbe o nastanitvi v centru, trajanju nastanitve v centru
ter policijski enoti, ki je odločbo izdala, razlogu nastanitve in fotografijo.
(4) Evidenca o zadržkih za izdajo potnega lista za tujca
(evidenca iz desete alinee prvega odstavka 110. člena tega zakona) vsebuje
podatke iz 1., 2., 3., 4., 5., 6., 7., 8., 11. in 16. točke prvega odstavka
111. člena tega zakona ter podatke o vrsti zadržka, o organu, ki je predlagal
zadržek, trajanju in zakonski podlagi. 
(5) Evidenca o tujcih, ki jim je odrejen strožji
policijski nadzor (evidenca iz enajste alinee prvega odstavka 110. člena tega
zakona) vsebuje podatke iz 1., 2., 3., 4., 5., 6., 7., 8. in 10. točke prvega
odstavka 111. člena tega zakona, o številki in datumu odločbe in trajanju
strožjega policijskega nadzora.
(6) Evidenca o tujcih, ki jim je bil zavrnjen vstop v
državo (evidenca iz trinajste alinee prvega odstavka 110. člena tega zakona)
vsebuje podatke iz 1., 2., 4., 5., 6. in 7. točke prvega odstavka 111. člena
tega zakona, razloge in datum ter uro zavrnitve ter organ mejne kontrole, ki je
tujcu zavrnil vstop.
(7) Evidenca o tujcih, ki jim je določeno bivanje izven
centra (evidenca iz dvanajste alinee prvega odstavka 110. člena tega zakona)
vsebuje podatke iz 1., 2., 3., 4., 5., 6., 7., 8. in 10. točke prvega odstavka
111. člena tega zakona, o številki in datumu odločbe, kraju ter trajanju
bivanja izven centra in o imenu, priimku, rojstnem datumu in naslovu osebe, pri
kateri tujec biva.
(8) Evidenca o izdanih odločbah o vrnitvi (evidenca iz
štirinajste alinee prvega odstavka 110. člena tega zakona) vsebuje podatke iz
1., 2., 3., 4., 5., 6., 7., 8. in 10. točke prvega odstavka 111. člena tega
zakona, o številki, datumu, dokončnosti in pravnomočnosti odločbe, policijski
enoti, ki je odločbo izdala, roku za prostovoljno vrnitev, če je ta določen in
trajanju prepovedi vstopa, če je ta določena.
(9) Evidenca o vrnjenih in odstranjenih tujcih (evidenca
iz petnajste alinee prvega odstavka 110. člena tega zakona) vsebuje podatke iz
1., 2., 3., 4., 5., 6., 7., 8., 10. in 11. točke prvega odstavka 111. člena
tega zakona, razlog, datum in državo odstranitve. 
(10) Evidenca o udeležbi tujcev v programih vključevanja
(evidenca iz sedemnajste alinee prvega odstavka 110. člena tega zakona)
vsebuje podatke iz 1., 2., 4., 5., 6., 7. in 11. točke prvega odstavka
111. člena tega zakona in podatke o vrsti in številu ur programa, datumu
prijave tujca v program, datumu odjave tujca iz programa, datumu začetka in
zaključka programa in datumu ter kraju opravljanja internega izpita.
(11) Evidenca nedovoljenih vstopov tujcev v državo (evidenca
iz osemnajste alinee prvega odstavka 110. člena tega zakona) vsebuje
podatke iz 1., 2., 4., 5., 6., 7., 8., 9., 10., in 15. točke prvega odstavka
111. člena tega zakona, kraj in čas nedovoljenega vstopa v državo, opis
kraja nedovoljenega vstopa, način nedovoljenega vstopa, kraj in čas prijetja,
razlog zapustitve svoje države, ceno potovanja, ciljno državo, etnično skupino
tujca, jezik in dialekt jezika, ki ga tujec govori in razume, služenje
vojaškega roka, predhodne nedovoljene vstope po migracijski poti do Republike
Slovenije ter podatek, ali je tujec izrazil namero za vložitev prošnje za
mednarodno zaščito v Republiki Sloveniji.
115. člen
(hranjenje in arhiviranje podatkov iz evidenc)
(1) Podatki iz evidenc o dovoljenjih za začasno
prebivanje (evidenca iz prve alinee prvega odstavka 110. člena tega zakona) in
evidence o vizumih (evidenca iz tretje alinee prvega odstavka 110. člena tega
zakona) se hranijo pet let po poteku veljavnosti dovoljenja oziroma vizuma, v
primeru, da dovoljenje oziroma vizum ni bil izdan, pa pet let od pravnomočne
odločitve o prošnji za izdajo dovoljenja oziroma vizuma in se nato arhivirajo.
Biometrični podatek o podobi obraza in prstnih odtisih se v evidenci o vizumih
in evidenci o dovoljenjih za začasno prebivanje, za namen enoznačne
identifikacije tujca v primeru pogrešitve ali odtujitve vizuma ali dovoljenja
za prebivanje, hrani pet let po pravnomočni odločitvi o prošnji, nato pa se iz
evidence briše. V primeru zamenjave listine pred potekom veljavnosti listine
oziroma pred potekom veljavnosti dovoljenja za prebivanje se biometrični
podatek o podobi obraza in prstnih odtisih v evidenci o dovoljenjih za začasno
prebivanje, za namen enoznačne identifikacije tujca v primeru pogrešitve ali
odtujitve dovoljenja za prebivanje, hrani pet let od vročitve listine, nato pa
se iz evidence briše.
(2) Podatki iz evidence o dovoljenjih za stalno
prebivanje (evidenca iz druge alinee prvega odstavka 110. člena tega zakona) se
hranijo 50 let od prenehanja dovoljenja za stalno prebivanje, v primeru da
dovoljenje ni bilo izdano, pa 50 let od pravnomočne odločitve o prošnji za
izdajo dovoljenja, nato se arhivirajo, razen biometričnega podatka o podobi
obraza in prstnih odtisih, ki se, za namen enoznačne identifikacije tujca v
primeru pogrešitve ali odtujitve dovoljenja za prebivanje, hrani pet let po
pravnomočni odločitvi o prošnji, nato pa se iz evidence briše. V primeru
zamenjave listine pred potekom veljavnosti listine oziroma pred potekom
veljavnosti dovoljenja za prebivanje se biometrični podatek o podobi obraza in
prstnih odtisih v evidenci o dovoljenjih za stalno prebivanje za namen
enoznačne identifikacije tujca v primeru pogrešitve ali odtujitve dovoljenja za
prebivanje, hrani pet let od vročitve listine, nato pa se iz evidence briše.
(3) Podatki iz evidenc o izrečenih stranskih sankcijah
izgona tujca iz države (evidenca iz sedme alinee prvega odstavka 110. člena
tega zakona), o odpovedih prebivanja tujcu (evidenca iz devete alinee prvega
odstavka 110. člena tega zakona), o tujcih, ki jim je določena prepoved vstopa
v državo (evidenca iz osme alinee prvega odstavka 110. člena tega zakona) in
vrnjenih ter odstranjenih tujcih (evidenca iz petnajste alinee prvega odstavka
110. člena tega zakona) se hranijo še pet let po izteku roka, za katerega je
bila izrečena stranska sankcija ali prepoved vstopa v državo, oziroma po
vrnitvi ali odstranitvi tujca iz Republike Slovenije.
(4) Podatki iz evidence o tujcih, ki jih je dovoljeno
zadrževanje in izkaznicah o dovolitvi zadrževanja (evidenca iz pete alinee
prvega odstavka 110. člena tega zakona), evidence o tujcih, nastanjenih v
centru (evidenca iz šeste alinee prvega odstavka 110. člena tega zakona),
evidence o tujcih, ki jim je odrejen strožji policijski nadzor (evidenca iz
enajste alinee prvega odstavka 110. člena tega zakona), evidence o tujcih, ki
jim je določeno bivanje izven centra (evidenca iz dvanajste alinee prvega
odstavka 110. člena tega zakona) se hranijo pet let od izdaje odločbe, nato se
arhivirajo.
(5) Podatki iz evidence o tujcih, ki jim je bil zavrnjen
vstop v državo (evidenca iz trinajste alinee prvega odstavka 110. člena tega
zakona) se hranijo pet let od datuma zavrnitve vstopa. 
(6) Podatki iz evidence o izdanih odločbah o vrnitvi
(evidenca iz štirinajste alinee prvega odstavka 110. člena tega zakona) se
hranijo pet let od izvršitve odločbe o vrnitvi, nato se arhivirajo. V primeru,
da je z odločbo o vrnitvi določena tudi prepoved vstopa v državo, pa se podatki
hranijo še pet let po izteku roka, za katerega je bila določena prepoved vstopa
v državo, nato se arhivirajo.
(7) Podatki iz evidenc o potnih listih za tujca
(evidenca iz četrte alinee prvega odstavka 110. člena tega zakona) in o
zadržkih za izdajo potnega lista za tujca (evidenca iz desete alinee prvega
odstavka 110. člena tega zakona) se hranijo pet let od poteka veljavnosti
potnega lista za tujca oziroma od pravnomočne odločbe ali sklepa, nato se
arhivirajo, razen biometričnega podatka o podobi obraza in prstnih odtisih, ki
se za namen enoznačne identifikacije tujca v primeru pogrešitve ali odtujitve
potnega lista za tujce, hrani pet let od vročitve listine, nato pa se iz
evidence briše. 
(8) Podatki iz evidence o overitvah garantnih pisem
(evidenca iz šestnajste alinee prvega odstavka 110. člena tega zakona) se
hranijo pet let od overitve garantnega pisma, nato se arhivirajo.
(9) Podatki iz evidence o udeležbi tujcev v programih
vključevanja (evidenca iz sedemnajste alinee prvega odstavka 110. člena tega
zakona) se hranijo pet let po končanem programu, nato se arhivirajo.
(10) Podatki iz evidence nedovoljenih vstopov tujcev v državo
(evidenca iz osemnajste alineje prvega odstavka 110. člena tega zakona) se
hranijo deset let po nedovoljenem vstopu tujca v državo, nato se arhivirajo.
(11) Podatki iz evidence o potrdilih o pravicah obmejnega
delavca se hranijo pet let po poteku veljavnosti potrdila, v primeru, da
potrdilo ni bilo izdano, pa pet let od pravnomočne odločitve o prošnji za
izdajo potrdila in se nato arhivirajo. Biometrični podatek o podobi obraza in
prstnih odtisih se v evidenci o potrdilih o pravicah obmejnega delavca, za
namen enoznačne identifikacije tujca v primeru pogrešitve ali odtujitve
potrdila o pravicah obmejnega delavca, hrani pet let po pravnomočni odločitvi o
prošnji, nato pa se iz evidence briše. V primerih zamenjave listine pred
potekom veljavnosti listine oziroma pred potekom veljavnosti potrdila o
pravicah obmejnega delavca se biometrični podatek o podobi obraza in prstnih
odtisih v evidenci o potrdilih o pravicah obmejnega delavca, za namen enoznačne
identifikacije tujca v primeru pogrešitve ali odtujitve potrdila o pravicah
obmejnega delavca, hrani pet let od vročitve listine, nato pa se iz evidence
briše.
116. člen
(uporaba podatkov iz evidenc)
(1) Osebni podatki iz evidenc iz 110. člena tega zakona
se lahko uporabljajo le pri izvrševanju z zakonom določenih nalog. Podoba
obraza in prstni odtisi imetnika dovoljenja za prebivanje, potnega lista za
tujca in potrdila o pravicah obmejnega delavca, shranjeni kot biometrični
podatek iz 58., 113. in 141.k člena tega zakona, se lahko uporabljajo in
obdelujejo za preverjanje verodostojnosti dovoljenja za prebivanje, potnega
lista za tujca ali potrdila o pravicah obmejnega delavca in istovetnosti
imetnika dovoljenja za prebivanje, potnega lista za tujca ali potrdila o
pravicah obmejnega delavca pri prehajanju državnih meja in v državi pri
ugotavljanju zakonitosti bivanja, kot tudi za namen vnosa razpisa ukrepa v
Schengenski informacijski sistem. 
(2) Na zahtevo posameznikov, državnih organov, pravnih
oseb, podjetnikov, drugih organov in organizacij ter skupnosti jim morajo
upravljavci evidenc dati podatke iz evidence iz 110. člena tega zakona, če so
do njihove uporabe upravičeni na podlagi zakona. 
(3) Uporabniki osebnih podatkov iz prejšnjega odstavka
ne smejo posredovati osebnih podatkov drugim uporabnikom in jih smejo
uporabljati samo za namene, za katere so jih dobili. 
(4) Osebne podatke iz evidenc iz 110. člena tega zakona,
ki so nujno potrebni za ugotavljanje istovetnosti tujca oziroma zaradi nadzora
nad pravilnostjo ali zakonitostjo postopkov, lahko organi, pristojni za
upravljanje evidenc, ob pogoju vzajemnosti in z namenom nadzora nad
pravilnostjo in zakonitostjo postopkov, posredujejo drugim državam, ki niso
države članice Evropske unije ali Evropskega gospodarskega prostora, če so
izpolnjeni pogoji, ki jih za posredovanje osebnih podatkov v države, ki niso
države članice Evropske unije ali Evropskega gospodarskega prostora, določa
zakon, ki ureja varstvo osebnih podatkov. 
XIII. POGLAVJE
VSTOP IN PREBIVANJE DRŽAVLJANOV DRŽAV
ČLANIC EVROPSKE UNIJE IN NJIHOVIH DRUŽINSKIH ČLANOV TER DRUŽINSKIH ČLANOV
SLOVENSKIH DRŽAVLJANOV
117. člen
(uporaba)
(1) Določbe tega poglavja se uporabljajo za državljane
EU, njihove družinske člane in družinske člane slovenskih državljanov. Druge
določbe tega zakona se za njih uporabljajo le, če ta zakon tako določa. 
(2) Državljan EU po tem zakonu je tujec z državljanstvom
druge države članice Evropske unije. 
(3) Določbe tega zakona, ki se uporabljajo za državljane
EU, se uporabljajo tudi za državljane držav članic Evropskega gospodarskega
prostora.
118. člen
(vstop državljanov EU v Republiko Slovenijo)
(1) Državljan EU za vstop v Republiko Slovenijo ne
potrebuje dovoljenja za vstop, to je vizuma ali dovoljenja za prebivanje. 
(2) Državljan EU lahko vstopi v Republiko Slovenijo z
veljavno osebno izkaznico ali veljavnim potnim listom. Republiko Slovenijo
lahko zapusti z veljavno osebno izkaznico ali veljavnim potnim listom. 
(3) Državljanu EU se vstop zavrne, če: 
-       
nima veljavne osebne izkaznice ali veljavnega potnega lista, razen če si
navedene listine pravočasno zagotovi ali na drug način dokaže, da zanj velja
pravica do prostega gibanja in prebivanja; 
-       
še ni potekel čas, za katerega mu je prepovedan vstop v državo; 
-       
bi njegovo prebivanje v Republiki Sloveniji pomenilo resno in dejansko
nevarnost za javni red, varnost ali javno zdravje. 
(4) Nevarnost za javno zdravje iz tretje alineje prejšnjega
odstavka je podana, če tujec kaže resne znake nalezljive bolezni z možnostjo
epidemije, navedene v mednarodnih zdravstvenih pravilih Svetovne zdravstvene
organizacije, oziroma resne znake druge nalezljive bolezni, ki bi lahko
ogrozila zdravje ljudi in za katero je v skladu z zakonom, ki ureja nalezljive
bolezni, treba sprejeti predpisane ukrepe.
(5) O zavrnitvi vstopa odloča organ mejne kontrole v
skladu z navodilom, ki ga glede obstoja razlogov iz prejšnjega odstavka izda
minister, pristojen za notranje zadeve. 
(6) Zoper zavrnitev vstopa se lahko državljan EU pritoži
v osmih dneh. O pritožbi odloča ministrstvo, pristojno za notranje zadeve.
Pritožba ne zadrži izvršitve.
119. člen
(prijava prebivanja)
(1) Državljan EU, ki pride v Republiko Slovenijo z
veljavno osebno izkaznico ali veljavnim potnim listom, lahko prebiva na območju
Republike Slovenije brez prijave prebivanja 90 dni od dneva vstopa v državo. Če
želi na območju Republike Slovenije prebivati dlje kot 90 dni, mora pred
pretekom 90 dnevnega dovoljenega prebivanja pri upravni enoti, na območju
katere prebiva, prijaviti prebivanje.
(2) O vloženi prošnji za izdajo potrdila o prijavi
prebivanja upravna enota državljanu EU izda potrdilo. 
(3) Potrdilo o prijavi prebivanja se izda državljanu EU,
če: 
-       
se namerava zaposliti ali delati v Republiki Sloveniji, je zaposlen ali
opravlja delo v Republiki Sloveniji, je samozaposlen, izvaja storitve ali je
iskalec zaposlitve v Republiki Sloveniji; 
-       
želi študirati, se poklicno usposabljati ali sodelovati v drugih oblikah
izobraževanja v Republiki Sloveniji; 
-       
je družinski član državljana EU ali slovenskega državljana. 
(4) Potrdilo o prijavi prebivanja se izda državljanu EU tudi
v vseh drugih primerih, če ima: 
-       
veljavno osebno izkaznico ali veljavni potni list, 
-       
dovolj sredstev za preživljanje, ki mesečno ne smejo biti nižja od
ravni, določene za pridobitev pravice do denarne socialne pomoči v skladu z
zakonom, ki ureja socialno varstvene prejemke, 
-       
ustrezno zdravstveno zavarovanje, ki krije vsaj nujne zdravstvene
storitve na območju Republike Slovenije.
(5) Za izdajo potrdila o prijavi prebivanja je pristojna
upravna enota, na območju katere državljan EU prebiva.
120. člen
(prijava prebivanja državljana EU zaradi zaposlitve ali
dela)
(1) Državljanu EU, ki se namerava zaposliti ali delati v
Republiki Sloveniji, oziroma državljanu EU, ki je zaposlen ali ki opravlja delo
v Republiki Sloveniji, se lahko izda potrdilo o prijavi prebivanja, če ima: 
-       
veljavno osebno izkaznico ali veljavni potni list; 
-       
potrdilo delodajalca, da ga bo zaposlil, oziroma dokazilo o zaposlitvi
ali opravljanju dela, kadar je že zaposlen ali že opravlja delo; 
-       
veljavno delovno dovoljenje, kadar, zaradi ukrepa vlade, nima prostega
dostopa na trg dela, ali ker tako določa mednarodna pogodba.
(2) Prijava prebivanja zaradi zaposlitve ali dela
državljanu EU, ki je ostal brez zaposlitve, ne preneha, če: 
-       
je začasno nezmožen za delo zaradi bolezni ali nezgode; 
-       
je brez lastne krivde ostal brez zaposlitve, ki je v Republiki Sloveniji
trajala najmanj eno leto, in je prijavljen kot iskalec zaposlitve, o čemer izda
potrdilo pristojni organ za zaposlovanje; 
-       
se vključi v poklicno usposabljanje. 
(3) Če je državljan EU po prenehanju dela na podlagi
pogodbe o zaposlitvi, sklenjeni za določen čas, krajši od enega leta,
prijavljen kot brezposelna oseba ali če je v prvih dvanajstih mesecih dela v
Republiki Sloveniji brez lastne krivde ostal brez zaposlitve in je prijavljen
kot iskalec zaposlitve, mu prijava prebivanja preneha šest mesecev po
prenehanju zaposlitve, če ne izpolnjuje pogojev za izdajo potrdila iz drugega
razloga. 
(4) Določbe tega člena veljajo tudi za državljana EU, ki
v Republiki Sloveniji opravlja sezonsko delo, in za državljana EU, ki je v
delovnem razmerju pri delodajalcu iz druge države članice Evropske unije in v
Republiki Sloveniji izvaja dela na podlagi pogodbe med tujim izvajalcem in
naročnikom iz Republike Slovenije, kateri mora poleg dokazil iz prvega odstavka
tega člena imeti tudi dokazilo o napotitvi na delo v Republiko Slovenijo zaradi
izvedbe del po pogodbi med tujim izvajalcem in domačim naročnikom.
121. člen
(prijava prebivanja državljana EU, ki opravlja delo kot
samozaposlena oseba ali izvaja storitve)
Državljanu EU, ki v Republiki Sloveniji opravlja delo kot
samozaposlena oseba ali izvaja storitve, se lahko izda potrdilo o prijavi
prebivanja, če ima: 
-       
veljavno osebno izkaznico ali veljavni potni list; 
-       
dokazilo, da gre za samozaposleno osebo oziroma za izvajalca storitve; 
-       
veljavno delovno dovoljenje, kadar tako določa zakon, ki ureja
zaposlovanje in delo tujcev.
121.a člen
(prijava prebivanja za državljana EU, ki je iskalec
zaposlitve)
(1) Državljanu EU, ki se želi zaposliti v Republiki Sloveniji
in se prijavi kot iskalec zaposlitve pri pristojnem organu za zaposlovanje, se
lahko izda potrdilo o prijavi prebivanja z veljavnostjo šestih mesecev, če ima
veljavno osebno izkaznico ali veljavni potni list. 
(2) Če se državljan EU v času veljavnosti potrdila o prijavi
prebivanja za iskalca zaposlitve, zaposli, samozaposli ali začne z izvajanjem
storitev, se zanj uporabljajo določbe 120. in 121. člena tega zakona. 
(3) Če se državljan EU v času veljavnosti potrdila o prijavi
prebivanja za iskalca zaposlitve ne zaposli ali samozaposli, lahko pred potekom
veljavnosti potrdila o prijavi prebivanja zaprosi za enkratno obnovo potrdila o
prijavi prebivanja za iskalca zaposlitve za obdobje največ šestih mesecev, če s
potrdilom pristojnega organa za zaposlovanje dokaže, da je še naprej vpisan v
evidenci iskalcev zaposlitve oziroma brezposelnih oseb in ima veljavno osebno
izkaznico ali veljavni potni list. Po 12 mesecih od izdaje potrdila o prijavi
prebivanja obnova potrdila o prijavi prebivanja za iskalca zaposlitve ni več
mogoča. Državljan EU lahko za novo potrdilo o prijavi prebivanja kot iskalec
zaposlitve ponovno zaprosi po dveh letih od poteka veljavnosti potrdila o
prijavi prebivanja, ki mu je bilo izdano kot iskalcu zaposlitve.
122. člen
(prijava prebivanja državljana EU zaradi študija, poklicnega
usposabljanja ali sodelovanja v drugih oblikah izobraževanja v Republiki
Sloveniji)
(1) Državljanu EU, ki želi v Republiki Sloveniji
študirati, se poklicno usposabljati ali sodelovati v drugih oblikah
izobraževanja, se izda potrdilo o prijavi prebivanja, če ima: 
-       
veljavno osebno izkaznico ali veljavni potni list; 
-       
dokazilo o sprejemu na študij, poklicno usposabljanje ali drugo obliko
izobraževanja, ki ga izda izobraževalna ustanova, oziroma potrdilo državnega
organa, pristojnega za izvajanje mednarodne ali bilateralne pogodbe, ali
potrdilo, ki ga izda od države pooblaščena organizacija, ki je odgovorna za
izvajanje določenega programa; 
-       
zadostna sredstva za preživljanje, pri ugotavljanju katerih je potrebno
upoštevati osebne razmere državljana EU, pri čemer ta sredstva mesečno ne smejo
biti nižja od ravni, določene za pridobitev pravice do denarne socialne pomoči v
skladu z zakonom, ki ureja socialno varstvene prejemke; 
-       
ustrezno zdravstveno zavarovanje, ki krije vsaj nujne zdravstvene
storitve na območju Republike Slovenije.
(2) Kot dokaz o zadostnih sredstvih za preživljanje
zadošča študentova izjava.
123. člen
(prijava prebivanja družinskega člana državljana EU ali
slovenskega državljana)
(1) Državljanu EU, ki je družinski član državljana EU z
izdanim potrdilom o prijavi prebivanja ali potrdilom o prijavi stalnega
prebivanja, ali je družinski član slovenskega državljana, se lahko izda
potrdilo o prijavi prebivanja, če: 
-       
ima veljavno osebno izkaznico ali veljavni potni list; 
-       
so zagotovljena zadostna sredstva za preživljanje, pri ugotavljanju
katerih je potrebno upoštevati osebne razmere državljana EU oziroma slovenskega
državljana in njegovega družinskega člana, pri čemer ta sredstva mesečno ne
smejo biti nižja od ravni, določene za pridobitev pravice do denarne socialne
pomoči v skladu z zakonom, ki ureja socialno varstvene prejemke; 
-       
ima ustrezno zdravstveno zavarovanje, ki krije vsaj nujne zdravstvene
storitve na območju Republike Slovenije. 
(2) Državljan EU, slovenski državljan ali njun družinski član
lahko izpolnjevanje pogoja zadostnih sredstev za preživljanje iz druge alineje
prejšnjega odstavka dokazuje s sredstvi, ki si jih zagotavlja sam z delom, s
pravicami iz dela ali zavarovanja, z dohodki iz premoženja, z dohodki iz
kapitala in iz drugih virov ali s pomočjo tistih, ki so ga dolžni preživljati,
s pogodbo, s katero državljanu EU, slovenskemu državljanu ali njunemu
družinskemu članu druga fizična ali pravna oseba izplačuje določen znesek za
preživljanje ali na kakršenkoli drug način. S pogodbo, s katero državljanu EU,
slovenskemu državljanu ali njunemu družinskemu članu druga fizična ali pravna
oseba izplačuje določen znesek za preživljanje, lahko državljan EU, slovenski
državljan ali njun družinski član v celoti izkazuje zadostna sredstva za
preživljanje. Pogodba mora biti sklenjena v Republiki Sloveniji v obliki
neposredno izvršljivega notarskega zapisa. 
(3) Če državljan EU v Republiki Sloveniji prebiva na podlagi
potrdila o prijavi prebivanja zaradi zaposlitve ali dela ali potrdila o prijavi
prebivanja kot samozaposlena oseba ali kot izvajalec storitev, ali če je
slovenski državljan zaposlen ali samozaposlen, se za izdajo potrdila o prijavi
prebivanja družinskega člana državljana EU ali slovenskega državljana ne
zahteva izpolnjevanje pogojev iz druge in tretje alineje prvega odstavka tega
člena.
124. člen
(zavrnitev izdaje potrdila o prijavi prebivanja za
državljana EU)
(1) Potrdila o prijavi prebivanja se državljanu EU ne izda,
če: 
-       
ne izpolnjuje pogojev za izdajo potrdila, opredeljenih pri posameznih
namenih, zaradi katerih se potrdilo o prijavi prebivanja izda; 
-       
bi njegovo prebivanje v Republiki Sloveniji pomenilo resno in dejansko
nevarnost za javni red, varnost ali javno zdravje v skladu s četrtim odstavkom
118. člena tega zakona; 
-       
še ni potekel čas, za katerega mu je prepovedan vstop v državo; 
-       
se ugotovi, da v Republiki Sloveniji dela v nasprotju s predpisi, ki
urejajo delovna razmerja, zaposlovanje in delo, ali v nasprotju s predpisi o
preprečevanju zaposlovanja in dela na črno. 
(2) Če upravna enota oceni, da je za ugotavljanje obstoja
razloga nevarnosti za javni red ali varnost iz druge alineje prejšnjega
odstavka treba pridobiti podatke o kaznovanosti državljana EU v državi članici,
katere državljan je tujec, oziroma v drugih državah članicah EU, mora te
podatke pridobiti sama. Samo predkaznovanost državljana EU ne zadošča za zavrnitev
izdaje potrdila o prijavi prebivanja. V postopku zavrnitve izdaje potrdila o
prijavi prebivanja je treba ugotoviti, ali državljan EU predstavlja resnično,
sedanjo in dovolj resno grožnjo za javni red ali varnost. 
(3) Če državljan EU v postopku izdaje prvega potrdila o
prijavi prebivanja kaže resne znake nalezljive bolezni iz četrtega odstavka
118. člena tega zakona in od njegovega vstopa v Republiko Slovenijo še ni
preteklo 90 dni, mora na zahtevo upravne enote opraviti zdravniški pregled.
Sredstva za zdravniški pregled zagotovi ministrstvo, pristojno za zdravje.
125. člen
(dovoljen čas prebivanja na podlagi potrdila o prijavi prebivanja
in obnova potrdila)
(1) Državljanu EU, ki izpolnjuje pogoje po tem zakonu za
izdajo potrdila, upravna enota izda potrdilo o prijavi prebivanja z
veljavnostjo pet let oziroma za čas nameravanega prebivanja v Republiki
Sloveniji, če je ta krajši od petih let. 
(2) Na prošnjo državljana EU lahko upravna enota, na
območju katere državljan EU prebiva, potrdilo o prijavi prebivanja obnovi za
enako časovno obdobje, kot se izda, če državljan EU izpolnjuje pogoje za izdajo
potrdila. 
(3) O pravočasno vloženi prošnji za obnovo potrdila
upravna enota državljanu EU izda potrdilo. 
(4) Državljan EU lahko v Republiki Sloveniji prebiva v
času dovoljenega prebivanja.
126. člen
(potrdilo o prijavi stalnega prebivanja za državljana EU)
(1) Potrdilo o prijavi stalnega prebivanja se izda
državljanu EU, ki v Republiki Sloveniji zakonito prebiva neprekinjeno pet let
in ne obstaja utemeljen sum, da bi njegovo prebivanje v Republiki Sloveniji
pomenilo resno in dejansko nevarnost za javni red ali varnost države. V času
odločanja o prošnji za izdajo potrdila o prijavi stalnega prebivanja mora
državljan EU v Republiki Sloveniji prebivati zakonito. 
(2) Pogoj petletnega neprekinjenega zakonitega
prebivanja iz prejšnjega odstavka je izpolnjen tudi, če je bil državljan EU v
tem obdobju odsoten iz Republike Slovenije: 
-       
za največ šest mesecev na leto; 
-       
enkrat do največ dvanajst zaporednih mesecev iz pomembnih razlogov, kot
so nosečnost, rojstvo otroka, resna bolezen, študij, poklicno usposabljanje,
napotitev na delo v drugo državo; 
-       
zaradi služenja vojaškega roka. 
(3) Pred iztekom roka iz prvega odstavka tega člena se
lahko potrdilo o prijavi stalnega prebivanja izda državljanu EU: 
-       
ki je slovenskega rodu; 
-       
katerega prebivanje v Republiki Sloveniji je v interesu Republike
Slovenije, o čemer organ, pristojen za izdajo dovoljenja, odloči na podlagi
mnenja pristojnega ministrstva; 
-       
ki je kot zaposlena ali samozaposlena oseba v Republiki Sloveniji
prenehal z delom in je po predpisih Republike Slovenije upravičen do prejemanja
starostne pokojnine, pod pogojem, da je bil v Republiki Sloveniji v zadnjih
dvanajstih mesecih zaposlen in da v Republiki Sloveniji neprekinjeno zakonito
prebiva več kot tri leta; 
-       
ki je bil v Republiki Sloveniji zadnjih dvanajst mesecev zaposlen in se
je predčasno upokojil, če v Republiki Sloveniji neprekinjeno zakonito prebiva
več kot tri leta; v obdobje dvanajstmesečne zaposlitve se šteje tudi zaposlitev
v drugi državi članici Evropske unije, v kateri je bil državljan EU zaposlen; 
-       
ki je bil v Republiki Sloveniji ali drugi državi članici Evropske unije,
v katero je dnevno ali tedensko prihajal na delo, zaposlen ali je opravljal
dela kot samozaposlena oseba in je prenehal z delom zaradi trajne nezmožnosti
za delo, če v Republiki Sloveniji neprekinjeno zakonito prebiva več kot dve
leti, kadar pa je trajna nezmožnost za delo posledica nezgode pri delu ali
poklicne bolezni in je v Republiki Sloveniji upravičen do invalidske pokojnine,
dolžina prebivanja ni pogoj; 
-       
ki se kot zaposlena ali samozaposlena oseba po treh letih nepretrgane
zaposlitve ali opravljanja dela kot samozaposlena oseba in neprekinjenega
zakonitega prebivanja v Republiki Sloveniji zaposli v drugi državi članici
Evropske unije in se vsak dan ali vsaj enkrat tedensko vrača v Republiko
Slovenijo; v triletno obdobje nepretrgane zaposlitve ali opravljanja dela se
šteje tudi čas zaposlitve ali opravljanja dela v drugi državi članici Evropske
unije, v kateri je državljan EU zaposlen ali dela;
-       
ki je družinski član državljana EU iz tretje, četrte, pete ali šeste
alinee tega odstavka;
-       
ki je družinski član slovenskega državljana ali družinski član
državljana EU ali tujca, ki ima v Republiki Sloveniji potrdilo o prijavi
stalnega prebivanja, če v Republiki Sloveniji najmanj dve leti neprekinjeno
zakonito prebiva.
V obdobje zaposlitve iz četrte, pete in šeste
alinee tega odstavka se šteje tudi čas, ko je bil državljan EU brezposeln in
prijavljen pri pristojnem organu za zaposlovanje v Republiki Sloveniji ali
drugi državi članici Evropske unije, v katero je dnevno ali tedensko prihajal
na delo, kot iskalec zaposlitve, in čas, v katerem delavec zaradi bolezni ali
nezgode, dela ni mogel opravljati.
(4) Državljanu EU iz tretje, četrte in pete alinee
prejšnjega odstavka, katerega zakonec, s katerim skupaj prebivata v Republiki
Sloveniji, je imel državljanstvo Republike Slovenije, ki mu je prenehalo po
sklenitvi zakonske zveze, se potrdilo o prijavi stalnega prebivanja lahko izda
ne glede na dolžino prebivanja in zaposlitve v Republiki Sloveniji. 
(5) Za sprejem prošnje in izdajo potrdila o prijavi
stalnega prebivanja državljanu EU je pristojna upravna enota, na območju katere
državljan EU prebiva. 
(6) Potrdilo o prijavi stalnega prebivanja se državljanu
EU izda za neomejeno časovno obdobje.
127. člen
(družinski člani državljana EU in družinski člani
slovenskega državljana)
(1) Družinski člani državljana EU in družinski člani
slovenskega državljana (v nadaljnjem besedilu: družinski član) po tem zakonu
so: 
-       
zakonec ali partner v partnerski skupnosti oziroma partnerski zvezi;
-       
potomci do dopolnjenega 21. leta starosti; 
-       
potomci zakonca, partnerja v partnerski skupnosti oziroma partnerski
zvezi ali partnerja, s katerim državljan EU ali slovenski državljan živi v dalj
časa trajajoči življenjski skupnosti, do dopolnjenega 21. leta starosti; 
-       
potomci, starejši od 21 let, in predniki, katere je državljan EU ali
slovenski državljan po zakonu države, katere državljan je, dolžan preživljati
ali ga dejansko preživlja; 
-       
potomci, starejši od 21 let, in predniki zakonca, partnerja v partnerski
skupnosti oziroma partnerski zvezi ali partnerja, s katerim državljan EU ali
slovenski državljan živi v dalj časa trajajoči življenjski skupnosti, ki jih je
zakonec, partner v partnerski skupnosti oziroma partnerski zvezi ali partner, s
katerim državljan EU ali slovenski državljan živi v dalj časa trajajoči
življenjski skupnosti po zakonu države, katere državljan je, dolžan preživljati
ali ga dejansko preživlja; 
-       
predniki državljana EU in slovenskega državljana do njegovega 21. leta
starosti. 
Za družinskega člana šteje tudi druga oseba,
ki je kot član gospodinjstva v drugi državi članici Evropske unije ali v tretji
državi prebivala z državljanom EU ali slovenskim državljanom, ali jo je
državljan EU ali slovenski državljan po zakonu države, katere državljan je,
dolžan preživljati ali jo dejansko preživlja, kakor tudi oseba, za katero
državljan EU ali slovenski državljan, zaradi njenega zdravstvenega stanja,
osebno skrbi in partner, s katerim državljan EU ali slovenski državljan živi v
dalj časa trajajoči življenjski skupnosti.
(2) Družinski član, ki ni državljan EU, lahko zaradi
združitve družine z državljanom EU ali slovenskim državljanom vstopi v
Republiko Slovenijo z veljavnim potnim listom, v katerem je vizum, ki ga izda
pristojni organ Republike Slovenije ali druga država pogodbenica Konvencije o
izvajanju schengenskega sporazuma z dne 14. junija 1985, razen če je državljan
države, s katero je Republika Slovenija ukinila vizume, ali z veljavnim potnim
listom in dovoljenjem za prebivanje, ki ga izda druga država članica Evropske
unije, razen če z mednarodno pogodbo ni določeno drugače. 
(3) Družinskemu članu se vstop zavrne, če: 
-       
nima ustreznega dokumenta oziroma dovoljenja iz drugega ali tretjega
odstavka tega člena; 
-       
še ni potekel čas, za katerega mu je prepovedan vstop v državo; 
-       
bi njegovo prebivanje v Republiki Sloveniji pomenilo resno in dejansko
nevarnost za javni red, varnost ali javno zdravje v skladu s tretjim in četrtim
odstavkom 118. člena tega zakona. 
(4) O zavrnitvi vstopa odloča organ mejne kontrole v
skladu z navodilom, ki ga glede obstoja razlogov iz prejšnjega odstavka izda
minister, pristojen za notranje zadeve. 
(5) Zoper zavrnitev vstopa se lahko družinski član
pritoži v osmih dneh. O pritožbi odloča ministrstvo, pristojno za notranje
zadeve. Pritožba ne zadrži izvršitve. 
(6) Družinski član, ki je v Republiko Slovenijo vstopil
na podlagi veljavne osebne izkaznice, potnega lista, potnega lista in
dovoljenja za prebivanje, izdanega s strani druge države članice Evropske unije
ali potnega lista in vizuma za vstop, lahko prebiva na območju Republike
Slovenije brez dovoljenja za prebivanje 90 dni od dneva vstopa v državo.
(7) Če želi družinski član, ki ni državljan EU, zaradi
združitve oziroma ohranitve družine z državljanom EU ali slovenskim državljanom
na območju Republike Slovenije prebivati dlje, kot je dovoljeno po prejšnjem
odstavku, mora pred pretekom dovoljenega prebivanja on sam oziroma njegov
zakoniti zastopnik ali državljan EU oziroma slovenski državljan pri upravni
enoti, na območju katere družinski član prebiva, zaprositi za izdajo dovoljenja
za prebivanje za družinskega člana državljana EU oziroma dovoljenje za
prebivanje za družinskega člana slovenskega državljana. 
(8) O pravočasno vloženi prošnji za izdajo dovoljenja za
prebivanje upravna enota družinskemu članu izda potrdilo. Potrdilo družinskemu
članu ne dovoljuje prehajanja državne meje.
128. člen
(dovoljenje za prebivanje za družinskega člana)
(1) Dovoljenje za prebivanje se družinskemu članu, ki ni
državljan EU, lahko izda, če: 
-       
je družinski član državljana EU, ki v Republiki Sloveniji prebiva na
podlagi izdanega potrdila o prijavi prebivanja ali potrdila o prijavi stalnega
prebivanja, ali slovenskega državljana, ki ima v Republiki Sloveniji
prijavljeno prebivališče; 
-       
ima veljavno osebno izkaznico ali veljavni potni list; 
-       
so zagotovljena zadostna sredstva za preživljanje, pri ugotavljanju
katerih je potrebno upoštevati osebne razmere državljana EU, slovenskega
državljana in njunega družinskega člana, pri čemer ta sredstva mesečno ne smejo
biti nižja od ravni, določene za pridobitev pravice do denarne socialne pomoči
v skladu z zakonom, ki ureja socialno varstvene prejemke; 
-       
ima ustrezno zdravstveno zavarovanje, ki krije vsaj nujne zdravstvene
storitve na območju Republike Slovenije; 
-       
je v Republiko Slovenijo vstopil v skladu z določbami tega zakona; 
-       
se ne ugotovi, da je bila zakonska zveza, partnerska skupnost oziroma
partnerska zveza sklenjena oziroma registrirana izključno z namenom pridobitve
dovoljenja za prebivanje; 
-       
niso podani razlogi za zavrnitev izdaje dovoljenja iz druge, tretje ali
četrte alineje prvega odstavka 124. člena tega zakona. 
(2) Državljan EU, slovenski državljan ali njun družinski
član lahko izpolnjevanje pogoja zadostnih sredstev za preživljanje iz druge
alineje prejšnjega odstavka dokazuje s sredstvi, ki si jih zagotavlja sam z
delom, s pravicami iz dela ali zavarovanja, z dohodki iz premoženja, z dohodki
iz kapitala in iz drugih virov ali s pomočjo tistih, ki so ga dolžni
preživljati, s pogodbo, s katero državljanu EU, slovenskemu državljanu ali
njunemu družinskemu članu druga fizična ali pravna oseba izplačuje določen
znesek za preživljanje ali na kakršenkoli drug način. S pogodbo, s katero
državljanu EU, slovenskemu državljanu ali njunemu družinskemu članu druga
fizična ali pravna oseba izplačuje določen znesek za preživljanje, lahko
državljan EU, slovenski državljan ali njun družinski član v celoti izkazuje
zadostna sredstva za preživljanje. Pogodba mora biti sklenjena v Republiki
Sloveniji v obliki neposredno izvršljivega notarskega zapisa.
(3) Če državljan EU v Republiki Sloveniji prebiva na podlagi
potrdila o prijavi prebivanja zaradi zaposlitve ali dela ali potrdila o prijavi
prebivanja kot samozaposlena oseba ali izvajalec storitev, ali če je slovenski
državljan zaposlen ali samozaposlen, se za izdajo dovoljenja za prebivanje za
družinskega člana državljana EU ali slovenskega državljana ne zahteva
izpolnjevanje pogojev iz tretje in četrte alineje prvega odstavka tega člena.
(4) Dovoljenje za prebivanje se družinskemu članu izda z
enako veljavnostjo, kot je izdano potrdilo o prijavi prebivanja državljanu EU,
družinskemu članu državljana EU z dovoljenjem za stalno prebivanje in
družinskemu članu slovenskega državljana pa z veljavnostjo pet let. Neporočenim
potomcem mlajšim od 21 let in prednikom državljana EU ali slovenskega
državljana, ki je mlajši od 21 let, se dovoljenje za prebivanje za družinskega
člana ne more izdati za daljši čas od dopolnjenega 21. leta starosti potomca.
Za izdajo dovoljenja za prebivanje za družinskega člana je pristojna upravna
enota, na območju katere družinski član prebiva. 
(5) Dovoljenje za prebivanje, izdano družinskemu članu,
se vroči družinskemu članu osebno oziroma njegovemu zakonitemu zastopniku. 
(6) Družinskemu članu, ki ima dovoljenje za prebivanje v
Republiki Sloveniji, se lahko dovoljenje podaljša pod enakimi pogoji, kot se
izda. Za podaljšanje dovoljenja je potrebno zaprositi pred pretekom dovoljenja
pri upravni enoti, na območju katere družinski član prebiva. 
(7) O pravočasno vloženi prošnji za podaljšanje
dovoljenja za prebivanje upravna enota družinskemu članu izda potrdilo.
Potrdilo družinskemu članu ne dovoljuje prehajanja državne meje.
129. člen
(ohranitev pravice do prebivanja družinskih članov)
(1) Smrt, odhod državljana EU ali slovenskega državljana iz
Republike Slovenije, razveza ali razveljavitev zakonske zveze, prenehanje
partnerske skupnosti oziroma partnerske zveze ali prenehanje dalj časa
trajajoče življenjske skupnosti ne vplivajo na veljavnost potrdila o prijavi
prebivanja, izdanega družinskemu članu državljana EU ali slovenskega
državljana, ki je tudi sam državljan EU. 
(2) Dovoljenje za prebivanje, izdano družinskemu članu
državljana EU ali slovenskega državljana v primeru smrti državljana EU ali
slovenskega državljana, s katerim je družinski član v Republiki Sloveniji
prebival najmanj eno leto, ostane v veljavi. Družinski član, ki z državljanom
EU ali slovenskim državljanom v Republiki Sloveniji ni prebival najmanj eno
leto pred smrtjo državljana EU ali slovenskega državljana, lahko v roku 90 dni
od smrti državljana EU ali slovenskega državljana pri pristojnem organu v Republiki
Sloveniji zaprosi za izdajo dovoljenja za začasno prebivanje na podlagi določb
četrtega poglavja tega zakona, ki urejajo prebivanje državljanov tretjih držav
v Republiki Sloveniji. Z dokončno oziroma v primeru izdaje enotnega dovoljenja
pravnomočno odločitvijo o prošnji za izdajo dovoljenja za začasno prebivanje
dovoljenje za prebivanje za družinskega člana državljana EU ali slovenskega
državljana preneha veljati. 
(3) Zaradi smrti ali odhoda državljana EU ali slovenskega
državljana iz Republike Slovenije dovoljenje za prebivanje, izdano otroku
državljana EU in otrokovemu staršu, ki skrbi za vzgojo in varstvo otroka,
ostane v veljavi, če se otrok v Republiki Sloveniji šola. 
(4) Zaradi prenehanja, razveze ali razveljavitve zakonske
zveze ali zaradi prenehanja ali razveljavitve partnerske skupnosti oziroma
partnerske zveze dovoljenje za prebivanje, izdano zakoncu ali partnerju
državljana EU ali slovenskega državljana, preneha veljati, razen v naslednjih
primerih: 
-       
če je zakonska zveza ali partnerska skupnost oziroma partnerska zveza
trajala najmanj tri leta, od tega eno leto v Republiki Sloveniji; 
-       
zaradi izvrševanja roditeljske pravice ali skrbništva zakonca ali
partnerja državljana EU ali slovenskega državljana nad otroki državljana EU ali
slovenskega državljana, ki so mu dani v varstvo in vzgojo, ali zaradi
izvrševanja dovoljenih stikov z mladoletnimi otroki državljana EU ali
slovenskega državljana; 
-       
če so bili otroci, ki prebivajo v Republiki Sloveniji, zaradi
izvrševanja roditeljske pravice dani v varstvo in vzgojo zakoncu ali partnerju
državljana EU ali slovenskega državljana; 
-       
če je bil v času trajanja zakonske zveze ali partnerske skupnosti
oziroma partnerske zveze zakonec ali partner državljana EU ali slovenskega
državljana žrtev družinskega nasilja ali kadar to upravičujejo druge utemeljene
okoliščine.
129.a člen
(otroci državljanov EU, rojeni v Republiki Sloveniji)
(1) Otrok državljana EU, rojen v Republiki Sloveniji, ki ne
pridobi slovenskega državljanstva, v prvih treh mesecih od rojstva ne potrebuje
potrdila o prijavi prebivanja ali dovoljenja za prebivanje. 
(2) Pristojni organ otroku iz prejšnjega odstavka, ki je
državljan EU, najkasneje v treh mesecih od rojstva po uradni dolžnosti izda
potrdilo o prijavi prebivanja, ki se po uradni dolžnosti obnavlja do otrokovega
dopolnjenega 18. leta starosti, če imata otrokova mati ali otrokov oče oziroma
otrokov skrbnik do dopolnjenega otrokovega 18. leta starosti veljavno potrdilo
o prijavi prebivanja in če otrok prebiva v Republiki Sloveniji. 
(3) Pristojni organ izda po uradni dolžnosti potrdilo o
prijavi stalnega prebivanja otroku iz prvega odstavka tega člena, ki je
državljan EU, če ima vsaj eden od staršev potrdilo o prijavi stalnega
prebivanja v Republiki Sloveniji ali če je skrbnik otroka slovenski državljan
ali državljan EU s potrdilom o prijavi stalnega prebivanja v Republiki
Sloveniji in če otrok prebiva v Republiki Sloveniji.
(4) Pristojni organ otroku državljana EU, ki je rojen v
Republiki Sloveniji in ne pridobi slovenskega državljanstva in ni državljan
druge države članice Evropske unije, najpozneje v treh mesecih od rojstva po
uradni dolžnosti izda dovoljenje za prebivanje za družinskega člana državljana
EU, ki se po uradni dolžnosti podaljšuje do otrokovega dopolnjenega
18. leta starosti, če ima otrokova mati ali oče oziroma otrokov skrbnik do
otrokovega dopolnjenega otrokovega 18. leta starosti veljavno dovoljenje za
prebivanje v Republiki Sloveniji in če otrok prebiva v Republiki Sloveniji.
(5) Pristojni organ otroku iz prejšnjega odstavka najpozneje
v treh mesecih od rojstva po uradni dolžnosti izda dovoljenje za stalno
prebivanje za družinskega člana državljana EU, če ima otrokova mati ali oče
oziroma otrokov skrbnik veljavno dovoljenje za stalno prebivanje in če otrok
prebiva v Republiki Sloveniji.
130. člen
(dovoljenje za stalno prebivanje za družinskega člana, ki ni
državljan EU)
(1) Dovoljenje za stalno prebivanje se lahko izda
družinskemu članu, ki ni državljan EU, če v Republiki Sloveniji zakonito
prebiva neprekinjeno pet let in ne obstaja utemeljen sum, da bi njegovo
prebivanje v Republiki Sloveniji pomenilo nevarnost za javni red ali varnost
države. V času odločanja o prošnji za izdajo dovoljenja za stalno prebivanje
mora družinski član prebivati v Republiki Sloveniji zakonito. 
(2) Pogoj petletnega neprekinjenega zakonitega
prebivanja iz prejšnjega odstavka je izpolnjen tudi, če je bil družinski član v
tem obdobju odsoten iz Republike Slovenije: 
-       
za največ šest mesecev na leto; 
-       
enkrat do največ dvanajst zaporednih mesecev iz pomembnih razlogov, kot
so nosečnost, rojstvo otroka, resna bolezen, študij, poklicno usposabljanje,
napotitev na delo v drugo državo; 
-       
zaradi služenja vojaškega roka. 
(3) Družinskemu članu državljana EU iz tretje, četrte,
pete in šeste alinee tretjega odstavka 126. člena tega zakona se lahko
dovoljenje za stalno prebivanje izda pred iztekom roka iz prvega odstavka tega
člena.
(4) Družinskemu članu državljana EU, ki ima dovoljenje
za stalno prebivanje v Republiki Sloveniji, in družinskemu članu slovenskega
državljana se lahko dovoljenje za stalno prebivanje izda po dveh letih
neprekinjenega zakonitega prebivanja v Republiki Sloveniji. 
(5) Če je državljan EU umrl v času, ko je v Republiki
Sloveniji zakonito prebival in ko je bil v Republiki Sloveniji zaposlen ali je
opravljal delo kot samozaposlena oseba, vendar še ni pridobil dovoljenja za
stalno prebivanje, se njegovim družinskim članom lahko izda dovoljenje za
stalno prebivanje pred iztekom roka iz prvega odstavka tega člena, če: 
-       
je državljan EU kot zaposlena ali samozaposlena oseba v Republiki
Sloveniji zakonito prebival neprekinjeno dve leti pred smrtjo; 
-       
je smrt državljana EU posledica nezgode pri delu ali poklicne bolezni,
ne glede na dolžino njegovega prebivanja v Republiki Sloveniji. 
(6) Zakoncu ali partnerju v partnerski skupnosti oziroma
partnerski zvezi državljana EU, kateremu je državljanstvo Republike Slovenije
prenehalo po sklenitvi zakonske zveze z državljanom EU in je v Republiki
Sloveniji prebival skupaj z njim, se v primeru smrti državljana EU dovoljenje
za stalno prebivanje lahko izda pred potekom roka iz prvega odstavka tega
člena, če je državljan EU v Republiki Sloveniji zakonito prebival in je bil v
Republiki Sloveniji zaposlen ali samozaposlen, ne glede na dolžino prebivanja
državljana EU v Republiki Sloveniji. 
(7) Za izdajo dovoljenja za stalno prebivanje za
družinskega člana lahko zaprosi državljan EU oziroma slovenski državljan ali
družinski član oziroma njegov zakoniti zastopnik. 
(8) Za sprejem prošnje in izdajo dovoljenja za stalno
prebivanje za družinskega člana je pristojna upravna enota, na območju katere
družinski član prebiva. 
(9) Dovoljenje za stalno prebivanje se družinskemu članu
izda za neomejeno časovno obdobje.
131. člen
(pritožba)
(1) Zoper sklep, s katerim je postopek končan, in zoper
odločbo upravne enote, izdane v zadevi izdaje potrdila o prijavi prebivanja ali
dovoljenja za prebivanje državljanu EU ali družinskemu članu, je dovoljena
pritožba. 
(2) O pritožbi odloča ministrstvo, pristojno za notranje
zadeve.
132. člen
(razveljavitev dovoljenja za prebivanje družinskemu članu)
(1) Družinskemu članu se dovoljenje za prebivanje lahko
razveljavi, če se ugotovi, da ne izpolnjuje pogojev za izdajo dovoljenja ali da
obstajajo drugi razlogi za zavrnitev izdaje dovoljenja.
(2) Pri odločanju o razveljavitvi dovoljenja za
prebivanje družinskemu članu zaradi resne in dejanske nevarnosti za javni red
in varnost države mora pristojni organ upoštevati naravo in trdnost družinskega
razmerja, dolžino prebivanja družinskega člana v Republiki Sloveniji, njegovo
vključenost v kulturno in družbeno življenje Republike Slovenije ter obstoj
družinskih, kulturnih in socialnih vezi z matično državo. Samo predkaznovanost
družinskega člana državljana EU ali slovenskega državljana ne zadošča za
razveljavitev potrdila o prijavi prebivanja. V postopku razveljavitve potrdila
o prijavi prebivanja je treba ugotoviti, ali družinski član predstavlja
resnično, sedanjo in dovolj resno grožnjo za javni red ali varnost.
(3) Dovoljenje za prebivanje razveljavi upravna enota,
ki ga je izdala, ali upravna enota, na območju katere družinski član prebiva. 
(4) Zoper odločbo o razveljavitvi dovoljenja je
dovoljena pritožba na ministrstvo, pristojno za notranje zadeve. Pritožba
zadrži izvršitev.
133. člen
(prenehanje dovoljenja za prebivanje družinskemu članu)
Dovoljenje za prebivanje družinskemu članu preneha, če:
-       
poteče njegova veljavnost ali če je razveljavljeno;
-       
mu je odpovedano prebivanje;
-       
mu je v Republiki Sloveniji izrečena pravnomočna stranska kazen ali
stranska sankcija izgona tujca iz države, ali če je zaradi pravne posledice
kazenske obsodbe izgubil pravico do prebivanja v Republiki Sloveniji;
-       
se dovoljenju odreče, in sicer z dnem podane izjave o odreku;
-       
pridobi dovoljenje za stalno prebivanje ali državljanstvo Republike
Slovenije; 
-       
je v času veljavnosti dovoljenja odsoten iz Republike Slovenije več kot
šest mesecev na leto; 
-       
je v času veljavnosti dovoljenja iz Republike Slovenije enkrat odsoten
več kot dvanajst zaporednih mesecev, razen če je bil odsoten iz pomembnih
razlogov, kot so nosečnost, rojstvo otroka, resna bolezen, študij, poklicno
usposabljanje, napotitev na delo v drugo državo ali zaradi služenja vojaškega
roka; 
-       
pred pretekom veljavnosti dovoljenja pridobi novo dovoljenje za
prebivanje; 
-       
umre;
-       
v drugih primerih, določenih s tem zakonom.
134. člen
(prenehanje prijave prebivanja državljana EU)
(1) Državljanu EU, ki ima potrdilo o prijavi prebivanja
v Republiki Sloveniji, prijava prebivanja preneha, če: 
-       
se ugotovi, da ne izpolnjuje pogojev za izdajo potrdila iz istega ali
drugega razloga, zaradi katerega je bilo potrdilo izdano ali da obstajajo drugi
razlogi za zavrnitev izdaje potrdila;
-       
se pravici do prebivanja odreče, in sicer z dnem podane izjave o odreku.
(2) Pri odločanju o prenehanju prijave prebivanja zaradi
resne in dejanske nevarnosti za javni red in varnost mora pristojni organ
upoštevati dolžino prebivanja državljana EU v Republiki Sloveniji, njegovo
vključenost v kulturno in družbeno življenje Republike Slovenije ter obstoj
družinskih, kulturnih in socialnih vezi z matično državo. Samo predkaznovanost
državljana EU ne zadošča za razveljavitev dovoljenja za prebivanje. V postopku
razveljavitve dovoljenja za prebivanje je treba ugotoviti, ali državljan EU
predstavlja resnično, sedanjo in dovolj resno grožnjo za javni red ali varnost.
(3) O prenehanju prijave prebivanja odloča upravna
enota, ki je izdala potrdilo o prijavi prebivanja, ali upravna enota, na
območju katere državljan EU prebiva. 
(4) O prenehanju prijave prebivanja iz prvega odstavka
tega člena se izda odločba, zoper katero je dovoljena pritožba na ministrstvo,
pristojno za notranje zadeve. Pritožba zadrži izvršitev. 
(5) Državljanu EU prijava prebivanja preneha tudi, če: 
-       
mu je odpovedano prebivanje; 
-       
mu je v Republiki Sloveniji izrečena pravnomočna stranska kazen ali
stranska sankcija izgona tujca iz države, ali če je zaradi pravne posledice
kazenske obsodbe izgubil pravico do prebivanja v Republiki Sloveniji; 
-       
pridobi dovoljenje za stalno prebivanje ali državljanstvo Republike
Slovenije; 
-       
umre.
135. člen
(prenehanje potrdila o prijavi stalnega prebivanja in
prenehanje dovoljenja za stalno prebivanje)
Državljanu EU ali družinskemu članu potrdilo o prijavi
stalnega prebivanja oziroma dovoljenje za stalno prebivanje preneha, če: 
-       
se izseli ali ostane izven območja Republike Slovenije neprekinjeno več
kot dve leti; 
-       
mu je v Republiki Sloveniji izrečena pravnomočna stranska kazen ali
stranska sankcija izgona tujca iz države, ali če je zaradi pravne posledice
kazenske obsodbe izgubil pravico do prebivanja v Republiki Sloveniji; 
-       
mu je odpovedano prebivanje; 
-       
pridobi državljanstvo Republike Slovenije; 
-       
se dovoljenju odreče, in sicer z dnem podane izjave o odreku; 
-       
umre; 
-       
je namenoma dal napačne podatke o svoji istovetnosti ali druge netočne
podatke ali je namenoma prikril okoliščine, ki so pomembne za izdajo
dovoljenja, ali če se ugotovi, da je bila zakonska zveza sklenjena oziroma partnerska
skupnost oziroma partnerska zveza sklenjena ali registrirana predvsem z namenom
pridobitve dovoljenja za prebivanje.
136. člen
(odpoved prebivanja)
(1) Državljanu EU in družinskemu članu, ki zakonito
prebiva v Republiki Sloveniji, se lahko prebivanje odpove, če obstajajo
utemeljeni razlogi za sum, da bi lahko ogrožal javni red ali javno varnost. 
(2) Državljanu EU ali družinskemu članu, ki v Republiki
Sloveniji prebiva na podlagi potrdila o prijavi stalnega prebivanja ali
dovoljenja za stalno prebivanje, se lahko prebivanje odpove samo v primeru
obstoja utemeljenih razlogov za sum, da bi lahko resno ogrožal javni red ali
javno varnost.
(3) Državljanu EU, ki je v Republiki Sloveniji zakonito
prebival zadnjih deset let, se lahko prebivanje odpove samo v primeru obstoja
utemeljenih razlogov za sum izredno resnega ogrožanja javne varnosti.
(4) Glede izdaje odločbe o odpovedi prebivanja in
postopka se smiselno uporabljajo določbe tega zakona o odpovedi prebivanja
tujcu. 
(5) Državljan EU in družinski član, kateremu je bilo
prebivanje odpovedano in prepovedan ponoven vstop v Republiko Slovenijo, lahko
pri upravni enoti, ki je odpovedala prebivanje, po poteku dveh tretjin časa, v
katerem je tujcu prepovedan vstop v državo, v vsakem primeru pa po treh letih
od izvršitve dokončne odločbe o odpovedi prebivanja vloži prošnjo za skrajšanje
roka, v katerem mu je prepovedan ponoven vstop v Republiko Slovenijo. Prošnji
mora predložiti dokaze o pomembni spremembi okoliščin, na podlagi katerih je
bila izdana odločba o odpovedi prebivanja. Zoper odločbo upravne enote o
skrajšanju roka je dovoljena pritožba na ministrstvo, pristojno za notranje
zadeve. Do pozitivne odločitve o prošnji za skrajšanje roka državljan EU ali
družinski član ne sme vstopiti v Republiko Slovenijo.
137. člen
(način izdaje, vsebina in oblika potrdila o prijavi
prebivanja, potrdila o prijavi stalnega prebivanja in dovoljenja za prebivanje
ter označitev prenehanja)
(1) Potrdilo o prijavi prebivanja za državljana EU, potrdilo
o prijavi stalnega prebivanja za državljana EU, dovoljenje za prebivanje za
družinskega člana in dovoljenje za stalno prebivanje za družinskega člana se
izdajo v obliki samostojne listine kot izkaznica, katere veljavnost je pri
potrdilu o prijavi stalnega prebivanja in dovoljenju za stalno prebivanje za
družinskega člana deset let. Veljavnost izkaznice potrdila o prijavi stalnega
prebivanja in izkaznice dovoljenja za stalno prebivanje, ki se izda tujcu,
mlajšemu od treh let, je tri leta, veljavnost izkaznice potrdila o prijavi
stalnega prebivanja in izkaznice dovoljenja za stalno prebivanje, ki se izda
tujcu, staremu od tri do 18 let, pa je pet let. 
(2) Potrdilo o prijavi prebivanja za državljana EU in
potrdilo o prijavi stalnega prebivanja za državljana EU iz prejšnjega odstavka
vsebuje podatke, ki jih določa Uredba 1030/2002/ES, razen podatkov o podobi
obraza in dveh prstnih odtisih imetnika, obdelanih in shranjenih kot
biometrični podatek na pomnilniškem mediju izkaznice potrdila, in oznako »čl.
8. DIR 2004/38/ES« oziroma »čl. 19 DIR 2004/38/ES«, podatek o naslovu
prebivališča v Republiki Sloveniji in podatek o pravici do prostega ali dovoljenega
dostopa na trg dela za tujce, ki imajo v skladu z zakonom, ki ureja
zaposlovanje in delo tujcev, pravico do prostega ali dovoljenega dostopa na trg
dela. 
(3) Dovoljenje za prebivanje in dovoljenje za stalno
prebivanje, izdana družinskemu članu, vsebujeta podatke, ki jih določa Uredba
1030/2002/ES, podatek o naslovu prebivališča v Republiki Sloveniji in podatek o
pravici do prostega ali dovoljenega dostopa na trg dela za tujce, ki imajo v
skladu z zakonom, ki ureja zaposlovanje in delo tujcev, pravico do prostega ali
dovoljenega dostopa na trg dela, ter oznako »družinski član EU 10. čl. DIR
2004/38/ES« oziroma »družinski član EU 20. čl. DIR 2004/38/ES«. Na dovoljenje
za prebivanje za družinskega člana slovenskega državljana se vpiše »družinski
član«. 
(4) Za zajem in hrambo biometričnih podatkov ter vrnitev
izkaznice v primeru prenehanja se smiselno uporabljajo določbe tretjega, petega
in šestega odstavka 58. člena in enajstega odstavka 111. člena tega
zakona. 
(5) Način izdaje in obliko potrdila o prijavi prebivanja,
potrdila o prijavi stalnega prebivanje za državljana EU, dovoljenja za
prebivanje in dovoljenja za stalno prebivanje za družinskega člana ter način
označitve prenehanja potrdila o prijavi prebivanja, potrdila o prijavi stalnega
prebivanja za državljana EU, dovoljenja za prebivanje in dovoljenja za stalno
prebivanje za družinskega člana, zajem prstnih odtisov in ceno izkaznice
predpiše minister, pristojen za notranje zadeve.
138. člen
(odstranitev)
(1) Državljan EU in družinski član, ki ne zapusti
Republike Slovenije prostovoljno, se iz države odstrani, če: 
-       
mu je v Republiki Sloveniji izrečena pravnomočna stranska kazen ali
stranska sankcija izgona tujca iz države, ali če je zaradi pravne posledice
kazenske obsodbe izgubil pravico do prebivanja v Republiki Sloveniji; 
-       
mu je odpovedano prebivanje; 
-       
mu je zavrnjena izdaja potrdila o prijavi prebivanja ali dovoljenja za
prebivanje, mu je prijava prebivanja prenehala ali mu je bilo dovoljenje za
prebivanje razveljavljeno zaradi resne in dejanske nevarnosti za javni red ali
varnost; 
-       
mu je zavrnjena izdaja prvega potrdila o prijavi prebivanja ali prvega
dovoljenja za začasno prebivanje zaradi nevarnosti za javno zdravje iz tretje
alinee prvega odstavka 124. člena tega zakona.
(2) Razen v izjemnih primerih, rok za zapustitev države
ne sme biti krajši od enega meseca. 
(3) Glede postopka odstranitve se smiselno uporablja
določba drugega odstavka 69. člena tega zakona.
(4) Vsaka pravnomočna in izvršena odločba o odstranitvi
državljana EU ali njegovega družinskega člana iz Republike Slovenije prekine
obdobje neprekinjenega prebivanja, potrebnega za pridobitev potrdila o prijavi
stalnega prebivanja in dovoljenja za stalno prebivanje.
(5) V kolikor državljan EU ali družinski član iz
Republike Slovenije ni odstranjen v roku dveh let od dokončnosti odločbe o
odpovedi, razveljavitvi oziroma zavrnitvi izdaje potrdila o prijavi prebivanja
ali dovoljenja za prebivanje, mora upravna enota, ki je izdala odločbo,
preveriti ali državljan EU oziroma družinski član še vedno predstavlja resno in
dejansko nevarnost za javni red ali varnost. V primeru ugotovljene resne in
dejanske nevarnosti ali obstoja suma iz prejšnjega stavka, se postopek
odstranitve državljana EU ali družinskega člana iz države nadaljuje, v
nasprotnem primeru pa upravna enota odločbo o odpovedi, razveljavitvi oziroma
zavrnitvi izdaje potrdila o prijavi prebivanja ali dovoljenja za prebivanje z
odločbo odpravi.
139. člen
(evidence)
(1) Evidence o potrdilih o prijavi prebivanja za državljane
EU in potrdilih oziroma dovoljenjih za prebivanje za njihove družinske člane
ali družinske člane slovenskih državljanov se vodijo v skladu z določbami tega
zakona, ki urejajo vodenje evidenc. Evidence iz prejšnjega stavka vsebujejo
podatke iz prvega in trinajstega odstavka 111. člena tega zakona. 
(2) Državljan EU, družinski član državljana EU in družinski
član slovenskega državljana v prošnji za izdajo oziroma obnovo potrdila o
prijavi prebivanja in dovoljenja za prebivanje in v prošnji za izdajo potrdila
o prijavi stalnega prebivanja in dovoljenja za stalno prebivanje dajo
pristojnemu organu podatke iz prvega odstavka 111. člena tega zakona. 
(3) Za arhiviranje in hrambo podatkov iz evidenc iz prvega
odstavka tega člena se smiselno uporabljajo določbe prvega in drugega odstavka
115. člena tega zakona. 
(4) Za uporabo podatkov iz evidenc iz prvega odstavka tega
člena se smiselno uporabljajo določbe 116. člena tega zakona.
140. člen
(prijava prebivališča)
(1) Državljan EU, kateremu je izdano potrdilo o prijavi
prebivanja, in družinski član, kateremu je izdano dovoljenje za prebivanje,
mora v Republiki Sloveniji prijaviti začasno prebivališče v skladu z zakonom,
ki ureja prijavo prebivališča.
(2) Državljan EU, kateremu je izdano potrdilo o prijavi
stalnega prebivanja in družinski član, kateremu je izdano potrdilo o prijavi
stalnega prebivanja, mora v Republiki Sloveniji prijaviti stalno prebivališče v
skladu z zakonom, ki ureja prijavo prebivališča.
141. člen
(izkazovanje istovetnosti)
Glede izkazovanja istovetnosti državljana EU in družinskega
člana ter dokazovanja pravice do vstopa in prebivanja v Republiki Sloveniji se
smiselno uporabljajo določbe 97. člena tega zakona.
XIII.A POGLAVJE
IZDAJA DOVOLJENJ ZA PREBIVANJE
DRŽAVLJANOM ZDRUŽENEGA KRALJESTVA IN NJIHOVIM DRUŽINSKIM ČLANOM NA PODLAGI
SPORAZUMA O IZSTOPU ZDRUŽENEGA KRALJESTVA VELIKA BRITANIJA IN SEVERNA IRSKA IZ
EVROPSKE UNIJE IN EVROPSKE SKUPNOSTI ZA ATOMSKO ENERGIJO
141.a člen
(uporaba)
Določbe tega poglavja se uporabljajo za državljane Združenega
kraljestva in njihove družinske člane, za katere se uporablja Sporazum o
izstopu Združenega kraljestva Velika Britanija in Severna Irska iz Evropske
unije in Evropske skupnosti za atomsko energijo (UL L št. 29 z dne
31. 1. 2020, str. 7) (v nadaljnjem besedilu: Sporazum o izstopu).
141.b člen
(dovoljenje za začasno prebivanje)
(1) Državljan oziroma državljanka (v nadaljnjem besedilu:
državljan) Združenega kraljestva in njegov družinski član, ki ni državljan EU,
ki na dan poteka prehodnega obdobja iz 126. člena Sporazuma o izstopu (v
nadaljnjem besedilu: prehodno obdobje) prebiva v Republiki Sloveniji na podlagi
veljavnega potrdila o prijavi prebivanja za državljana EU, dovoljenja za
prebivanje za družinskega člana državljana EU ali dovoljenja za začasno
prebivanje za družinskega člana državljana EU ter po poteku prehodnega obdobja
še naprej prebiva v Republiki Sloveniji, mora v roku enega leta od konca
prehodnega obdobja oziroma pred potekom veljavnosti potrdila o prijavi
prebivanja za državljana EU, dovoljenja za prebivanje za družinskega člana
državljana EU ali dovoljenja za začasno prebivanje za družinskega člana
državljana EU, če je ta krajša od enega leta od konca prehodnega obdobja, pri
upravni enoti, na območju katere prebiva, vložiti prošnjo za izdajo dovoljenja
za začasno prebivanje, ki se izda na podlagi Sporazuma o izstopu. Potrdilo o
prijavi prebivanja za državljana EU, dovoljenje za prebivanje za družinskega
člana državljana EU in dovoljenje za začasno prebivanje za družinskega člana
državljana EU, izdano državljanu Združenega kraljestva oziroma njegovemu
družinskemu članu, ki ni državljan EU, pred koncem prehodnega obdobja iz
Sporazuma o izstopu, ostanejo v veljavi eno leto od konca prehodnega obdobja iz
Sporazuma o izstopu oziroma do izdaje dovoljenja za začasno prebivanje po
Sporazumu o izstopu oziroma do poteka veljavnosti, če potrdilu o prijavi
prebivanja, dovoljenju za prebivanje za družinskega člana državljana EU ali
dovoljenju za začasno prebivanje za družinskega člana državljana EU veljavnost
poteče pred enim letom od konca prehodnega obdobja iz Sporazuma o izstopu. Za
državljana Združenega kraljestva in njegovega družinskega člana, ki ni
državljan EU, ki v roku iz prvega stavka ne vloži prošnje za izdajo dovoljenja
za začasno prebivanje, po poteku veljavnosti potrdila oziroma dovoljenja, kot
je določena v prejšnjem stavku, glede vstopa, zapustitve in bivanja v Republiki
Sloveniji veljajo določbe tega zakona, ki veljajo za tujce, državljane držav,
ki niso članice Evropskega gospodarskega prostora, kar pa ne vpliva na možnost
vložitve prošnje za izdajo dovoljenja za začasno prebivanja v skladu s točko
(d) prvega odstavka 18. člena Sporazuma o izstopu. 
(2) Državljan Združenega kraljestva in njegov družinski član,
ki ob koncu prehodnega obdobja prebiva v Republiki Sloveniji v času dovoljenega
90-dnevnega prebivanja od vstopa v Republiko Slovenijo iz prvega odstavka
119. člena oziroma šestega odstavka 127. člena tega zakona in želi na
območju Republike Slovenije prebivati dlje kot 90 dni, mora vložiti prošnjo za
izdajo dovoljenja za začasno prebivanje iz Sporazuma o izstopu pri upravni
enoti, na območju katere prebivata, pred pretekom 90-dnevnega prebivanja. 
(3) Družinski član državljana Združenega kraljestva iz prve
do šeste alineje prvega odstavka 127. člena tega zakona in partner, s
katerim državljan Združenega kraljestva živi v dalj časa trajajoči življenjski
skupnosti, ki pred koncem prehodnega obdobja ni prebival v Republiki Sloveniji
in se želi združiti z državljanom Združenega kraljestva, ki je pred koncem
prehodnega obdobja zakonito prebival v Republiki Sloveniji in v državi zakonito
prebiva tudi po koncu prehodnega obdobja, lahko po koncu prehodnega obdobja
prebiva na območju Republike Slovenije brez dovoljenja za prebivanje tri mesece
od dneva vstopa v državo ali rojstva v Republiki Sloveniji. Če želi družinski
član zaradi združitve družine z državljanom Združenega kraljestva na območju
Republike Slovenije prebivati tudi po poteku dovoljenega prebivanja iz
prejšnjega stavka, mora on sam oziroma njegov zakoniti zastopnik pred pretekom
dovoljenega prebivanja pri upravni enoti, na območju katere prebiva, vložiti
prošnjo za izdajo dovoljenja za začasno prebivanje, ki se izda na podlagi in ob
izpolnjevanju pogojev iz Sporazuma o izstopu. 
(4) O vloženi prošnji za izdajo dovoljenja za začasno
prebivanje upravna enota državljanu Združenega kraljestva oziroma njegovemu
družinskemu članu izda potrdilo, ki državljanu Združenega kraljestva oziroma
njegovemu družinskemu članu iz prvega odstavka tega člena po poteku veljavnosti
potrdila o prijavi prebivanja za državljana EU, dovoljenja za prebivanje za
družinskega člana državljana EU ali dovoljenja za začasno prebivanje za
družinskega člana državljana EU, državljanu Združenega kraljestva oziroma
njegovemu družinskemu članu iz drugega in tretjega odstavka tega člena pa od
dneva vročitve velja kot dovoljenje za začasno prebivanje, do pravnomočne
odločitve o prošnji. 
(5) Državljanu Združenega kraljestva iz prvega in drugega
odstavka tega člena, ki se namerava zaposliti ali delati v Republiki Sloveniji
oziroma je že zaposlen ali opravlja delo v Republiki Sloveniji, se izda
dovoljenje za začasno prebivanje, če izpolnjuje pogoje iz prvega odstavka
120. člena tega zakona. 
(6) Državljanu Združenega kraljestva iz prvega in drugega
odstavka tega člena, ki namerava opravljati delo kot samozaposlena oseba ali
izvajati storitve v Republiki Sloveniji oziroma že opravlja delo kot
samozaposlena oseba ali izvaja storitve v Republiki Sloveniji, se izda
dovoljenje za začasno prebivanje, če izpolnjuje pogoje iz 121. člena tega
zakona. 
(7) Državljanu Združenega kraljestva iz prvega in drugega
odstavka tega člena, ki želi študirati, se poklicno usposabljati ali sodelovati
v drugih oblikah izobraževanja v Republiki Sloveniji oziroma že študira, se
poklicno usposablja ali sodeluje v drugih oblikah izobraževanja v Republiki
Sloveniji, se izda dovoljenje za začasno prebivanje, če izpolnjuje pogoje iz
122. člena tega zakona. 
(8) Državljanu Združenega kraljestva iz prvega in drugega
odstavka tega člena, ki namerava prebivati oziroma že prebiva v Republiki
Sloveniji zaradi drugega namena prebivanja kot zaposlitev ali delo,
samozaposlitev ali študij, se izda dovoljenje za začasno prebivanje, če
izpolnjuje pogoje iz četrtega odstavka 119. člena tega zakona. 
(9) Družinskemu članu državljana Združenega kraljestva, ne
glede na njegovo državljanstvo, ki vloži prošnjo za izdajo dovoljenja za
začasno prebivanje v skladu s prvim ali drugim odstavkom tega člena, se izda
dovoljenje za začasno prebivanje, če: 
-       
je družinski član državljana Združenega kraljestva, ki v Republiki
Sloveniji prebiva na podlagi izdanega potrdila o prijavi prebivanja za
državljana EU ali potrdila o prijavi stalnega prebivanja za državljana EU ali
dovoljenja za prebivanje; 
-       
ima veljavno osebno izkaznico ali veljavni potni list; 
-       
so zagotovljena zadostna sredstva za preživljanje, pri ugotavljanju
katerih je potrebno upoštevati osebne razmere državljana Združenega kraljestva
in njegovega družinskega člana, pri čemer ta sredstva mesečno ne smejo biti nižja
od ravni, določene za pridobitev pravice do denarne socialne pomoči v skladu z
zakonom, ki ureja socialno varstvene prejemke, izpolnjevanje pogoja zadostnih
sredstev za preživljanje pa se lahko dokazuje na način iz drugega odstavka 123.
in 128. člena tega zakona; 
-       
ima ustrezno zdravstveno zavarovanje, ki krije vsaj nujne zdravstvene
storitve v Republiki Sloveniji. 
(10) Družinskemu članu državljana Združenega kraljestva iz
tretjega odstavka tega člena se izda dovoljenje za začasno prebivanje, če so izpolnjeni
pogoji iz prejšnjega odstavka in če je bil družinski član državljana Združenega
kraljestva iz tretjega odstavka tega člena že pred koncem prehodnega obdobja iz
Sporazuma o izstopu. 
(11) Dovoljenje za začasno prebivanje po Sporazumu o izstopu
se izda z veljavnostjo pet let in brez vezave na določen namen prebivanja, kot
nevezano dovoljenje za začasno prebivanje. Glede veljavnosti izkaznice
dovoljenja za začasno prebivanje se uporabljajo določbe prvega odstavka
58. člena tega zakona. 
(12) Dovoljenje za začasno prebivanje po Sporazumu o izstopu
se lahko podaljša pod enakimi pogoji, kot se izda. Prošnjo za podaljšanje
dovoljenja mora državljan Združenega kraljestva in njegov družinski član
vložiti pri upravni enoti, na območju katere prebiva pred potekom roka, do
katerega dovoljenje velja. 
(13) O vloženi prošnji za podaljšanje dovoljenja za začasno
prebivanje upravna enota državljanu Združenega kraljestva oziroma njegovemu
družinskemu članu izda potrdilo, ki po poteku veljavnosti dovoljenja za začasno
prebivanje velja kot dovoljenje za začasno prebivanje do pravnomočne odločitve
o prošnji. 
(14) Za izdajo in podaljšanje dovoljenja za začasno
prebivanje je pristojna upravna enota, na območju katere državljan Združenega
kraljestva oziroma njegov družinski član prebiva. 
(15) Zoper odločbe in sklepe glede izdaje dovoljenja za
začasno prebivanje iz tega člena je dovoljena pritožba, o kateri odloča
ministrstvo, pristojno za notranje zadeve.
141.c člen
(dovoljenje za stalno prebivanje)
(1) Državljan Združenega kraljestva in njegov družinski član,
ki ni državljan EU, ki na dan poteka prehodnega obdobja prebiva v Republiki
Sloveniji na podlagi veljavnega potrdila o prijavi stalnega prebivanja za
državljana EU, dovoljenja za stalno prebivanje za državljana EU ali dovoljenja
za stalno prebivanje za družinskega člana državljana EU, mora v roku enega leta
od konca prehodnega obdobja oziroma pred potekom veljavnosti izkaznice potrdila
oziroma dovoljenja za dovoljenje za stalno prebivanje pri upravni enoti, na
območju katere prebiva, vložiti prošnjo za zamenjavo potrdila oziroma
dovoljenja za dovoljenje za stalno prebivanje, ki se izda na podlagi in ob
izpolnjevanju pogojev iz točke (h) prvega odstavka 18. člena Sporazuma o
izstopu. Potrdilo o prijavi stalnega prebivanja za državljana EU, dovoljenje za
stalno prebivanje za državljana EU in dovoljenje za stalno prebivanje za
družinskega člana državljana EU, izdano državljanu Združenega kraljestva
oziroma njegovemu družinskemu članu pred koncem prehodnega obdobja iz Sporazuma
o izstopu, ostanejo v veljavi eno leto od konca prehodnega obdobja iz Sporazuma
o izstopu oziroma do zamenjave za dovoljenja za stalno prebivanje po Sporazumu
o izstopu oziroma do poteka veljavnosti izkaznice potrdila ali dovoljenja, če
veljavnost izkaznice potrdila o prijavi stalnega prebivanja za državljana EU,
dovoljenja za stalno prebivanje za državljana EU ali dovoljenja za stalno
prebivanje za družinskega člana državljana EU poteče pred enim letom od konca
prehodnega obdobja iz Sporazuma o izstopu. Za državljana Združenega kraljestva
in njegovega družinskega člana, ki v roku iz prejšnjega stavka ne vloži prošnje
za zamenjavo potrdila oziroma dovoljenja za dovoljenje za stalno prebivanje, po
poteku veljavnosti potrdila oziroma dovoljenja, kot je določena v prejšnjem
stavku, glede vstopa, zapustitve in bivanja v Republiki Sloveniji veljajo
določbe tega zakona, ki veljajo za tujce, državljane držav, ki niso članice
Evropskega gospodarskega prostora, kar pa ne vpliva na možnost vložitve prošnje
za zamenjavo potrdila oziroma dovoljenja za dovoljenje za stalno prebivanje v
skladu s točko (d) prvega odstavka 18. člena Sporazuma o izstopu. 
(2) Dovoljenje za stalno prebivanje se državljanu Združenega
kraljestva in njegovemu družinskemu članu, ki pred koncem prehodnega obdobja
nima veljavnega potrdila o prijavi stalnega prebivanja za državljana EU,
dovoljenja za stalno prebivanje za državljana EU ali dovoljenja za stalno
prebivanje za družinskega člana državljana EU, izda če izpolnjuje pogoje iz
prvega, drugega, tretjega oziroma četrtega odstavka 126. člena ali prvega,
drugega, tretjega, četrtega, petega oziroma šestega odstavka 130. člena
tega zakona. 
(3) Dovoljenje za stalno prebivanje iz prvega in drugega
odstavka tega člena se izda z neomejeno časovno veljavnostjo. Glede veljavnosti
izkaznice dovoljenja za stalno prebivanje se uporabljajo določbe prvega
odstavka 58. člena tega zakona. 
(4) O vloženi prošnji za zamenjavo potrdila o prijavi
stalnega prebivanja za državljana EU, dovoljenja za stalno prebivanje za
državljana EU ali dovoljenja za stalno prebivanje za družinskega člana
državljana EU iz prvega odstavka tega člena in vloženi prošnji za izdajo
dovoljenja za stalno prebivanje iz drugega odstavka tega člena upravna enota
državljanu Združenega kraljestva oziroma njegovemu družinskemu članu izda
potrdilo. Potrdilo o vloženi prošnji za zamenjavo potrdila o prijavi stalnega
prebivanja za državljana EU, dovoljenja za stalno prebivanje za državljana EU
ali dovoljenja za stalno prebivanje za družinskega člana državljana EU, po
poteku veljavnosti izkaznice potrdila o prijavi stalnega prebivanja za
državljana EU, dovoljenja za stalno prebivanje za državljana EU ali dovoljenja
za stalno prebivanje za družinskega člana državljana EU, velja kot dovoljenje
za stalno prebivanje do pravnomočne odločitve o prošnji. V času odločanja o
prošnji za izdajo dovoljenja za stalno prebivanje mora državljan Združenega
kraljestva oziroma njegov družinski član prebivati zakonito v Republiki
Sloveniji.
141.č člen
(zavrnitev izdaje dovoljenja za prebivanje)
(1) Dovoljenje za začasno prebivanje se državljanu Združenega
kraljestva in njegovemu družinskemu članu ne izda, če: 
-       
ne izpolnjuje pogojev za izdajo dovoljenja, opredeljenih pri posameznih
namenih prebivanja, zaradi katerih se dovoljenje za začasno prebivanje izda; 
-       
bi njegovo prebivanje v Republiki Sloveniji pomenilo resno in dejansko
nevarnost za javni red, javno varnost Republike Slovenije ali javno zdravje v
Republiki Sloveniji v skladu s četrtim odstavkom 118. člena tega zakona; 
-       
obstajajo razlogi za sum, da bi lahko pomenil nevarnost za javni red ali
varnost ali mednarodne odnose Republike Slovenije ali obstaja sum, da bo
njegovo prebivanje v državi povezano z izvajanjem terorističnih ali drugih
nasilnih dejanj, nezakonitimi obveščevalnimi dejavnostmi, proizvodnjo drog ali
prometom z njimi ali izvrševanjem drugih kaznivih dejanj; 
-       
obstajajo razlogi za domnevo, da se ne bo podrejal pravnemu redu
Republike Slovenije; 
-       
še ni potekel čas, za katerega mu je prepovedan vstop v državo; 
-       
se ugotovi, da v Republiki Sloveniji dela v nasprotju s predpisi, ki
urejajo delovna razmerja, zaposlovanje in delo, ali v nasprotju s predpisi o
preprečevanju zaposlovanja in dela na črno. 
(2) Dovoljenje za stalno prebivanje se državljanu Združenega
kraljestva in njegovemu družinskemu članu ne izda, če: 
-       
ne izpolnjuje pogojev za izdajo dovoljenja; 
-       
obstaja utemeljen sum, da bi njegovo prebivanje v Republiki Sloveniji
pomenilo resno in dejansko nevarnost za javni red ali varnost države; 
-       
obstajajo razlogi za sum, da bi lahko pomenil nevarnost za javni red ali
varnost ali mednarodne odnose Republike Slovenije ali obstaja sum, da bo
njegovo prebivanje v državi povezano z izvajanjem terorističnih ali drugih
nasilnih dejanj, nezakonitimi obveščevalnimi dejavnostmi, proizvodnjo drog ali
prometom z njimi ali izvrševanjem drugih kaznivih dejanj; 
-       
obstajajo razlogi za domnevo, da se ne bo podrejal pravnemu redu
Republike Slovenije. 
(3) Zavrnilni razlog iz druge alineje prvega in drugega
odstavka tega člena lahko temelji izključno na osebnem ravnanju ali obnašanju
državljana Združenega kraljestva in njegovega družinskega člana, do katerega je
prišlo pred koncem prehodnega obdobja iz Sporazuma o izstopu. Če upravna enota
oceni, da je za ugotavljanje obstoja razloga iz druge alineje prve in drugega
odstavka tega člena treba pridobiti podatke o kaznovanosti državljana
Združenega kraljestva in njegovega družinskega člana, mora te podatke pridobiti
sama. Samo predkaznovanost državljana Združenega kraljestva in njegovega družinskega
člana ne zadošča za zavrnitev izdaje dovoljenja za prebivanje. V postopku
zavrnitve izdaje dovoljenja za prebivanje je treba ugotoviti, ali državljan
Združenega kraljestva in njegov družinski član predstavlja resnično, sedanjo in
dovolj resno grožnjo za javni red ali varnost. 
(4) Zavrnilni razlog iz tretje in četrte alineje prvega in
drugega odstavka tega člena se uporabi samo za ravnanje ali obnašanje
državljana Združenega kraljestva in njegovega družinskega člana, do katerega je
prišlo po koncu prehodnega obdobja iz Sporazuma o izstopu.
141.d člen
(ohranitev veljavnosti in razveljavitev dovoljenja za
začasno prebivanje)
(1) Državljanu Združenega kraljestva oziroma njegovemu
družinskemu članu se dovoljenje za začasno prebivanje razveljavi, če se
ugotovi, da ne izpolnjuje več pogojev za izdajo dovoljenja. 
(2) Dovoljenje za začasno prebivanje se državljanu Združenega
kraljestva, ki je ostal brez zaposlitve ali samozaposlitve, ne razveljavi, če
je podan eden izmed razlogov iz drugega odstavka 120. člena tega zakona.
Če je državljan Združenega kraljestva po prenehanju dela na podlagi pogodbe o
zaposlitvi, sklenjeni za določen čas, krajši od enega leta, prijavljen kot
brezposelna oseba ali če je v prvih dvanajstih mesecih dela v Republiki Sloveniji
brez lastne krivde ostal brez zaposlitve in je prijavljen kot iskalec
zaposlitve, se mu dovoljenje za začasno prebivanje razveljavi šest mesecev po
prenehanju zaposlitve, če ne izpolnjuje pogojev za izdajo dovoljenja za začasno
prebivanje iz drugega namena prebivanja iz 141.b člena tega zakona. 
(3) Glede ohranitve pravice do prebivanja družinskega člana
državljana Združenega kraljestva v primeru smrti, odhoda državljana Združenega
kraljestva iz Republike Slovenije, razveze ali razveljavitve zakonske zveze, prenehanja
partnerske zveze ali prenehanja dalj časa trajajoče življenjske skupnosti se
uporabljajo določbe 129. člena tega zakona. 
(4) Pri odločanju o razveljavitvi dovoljenja za začasno
prebivanje družinskemu članu se uporablja drugi odstavek 132. člena tega
zakona. 
(5) Dovoljenje za začasno prebivanje razveljavi upravna
enota, ki ga je izdala, ali upravna enota, na območju katere družinski član
prebiva. 
(6) O razveljavitvi dovoljenja za prebivanje izda pristojni
organ odločbo, zoper katero je dovoljena pritožba na ministrstvo, pristojno za
notranje zadeve.
141.e člen
(prenehanje dovoljenja za prebivanje)
(1) Glede prenehanja dovoljenja za začasno prebivanje
državljanu Združenega kraljestva oziroma njegovemu družinskemu članu se
uporabljajo določbe prvega odstavka 57. člena tega zakona. 
(2) Glede prenehanja dovoljenja za stalno prebivanje se
uporabljajo določbe tretjega odstavka 57. člena tega zakona.
141.f člen
(odpoved prebivanja in odstranitev)
Glede odpovedi prebivanja in odstranitve državljana Združenega
kraljestva in njegovega družinskega člana se smiselno uporabljajo določbe tega
zakona o odpovedi prebivanja in odstranitvi tujca.
141.g člen
(način izdaje, vsebina in oblika dovoljenja za prebivanje)
(1) Dovoljenje za prebivanje po Sporazumu o izstopu se
državljanu Združenega kraljestva in njegovemu družinskemu članu izda v obliki
samostojne listine kot izkaznica iz 58. člena tega zakona, pri čemer se na
izkaznici dovoljenja za prebivanje pri vrsti dovoljenja vpiše »Člen 50 PEU«,
pod opombo na sprednji strani izkaznice »člen 18(1) Sporazuma o izstopu
Združenega kraljestva iz EU«, pod opombo na zadnji strani izkaznice pa »prost
dostop na trg dela«. Na izkaznici dovoljenja za stalno prebivanje se poleg
opombe iz prejšnjega stavka vpiše tudi opomba »dovoljenje za stalno
prebivanje«. 
(2) Za zajem in hrambo biometričnih podatkov ter vrnitev
samostojne listine v primeru prenehanja dovoljenja za prebivanje, izdanega po
Sporazumu o izstopu se uporabljajo določbe tretjega, četrtega, petega in
šestega odstavka 58. člena in enajstega odstavka 111. člena tega
zakona. 
(3) Podrobnejši način izdaje dovoljenja za prebivanje iz
prvega odstavka tega člena, način zajemanja prstnih odtisov, način označitve
prenehanja dovoljenja za prebivanje in cena izkaznice dovoljenja za prebivanje
se določijo v predpisu iz sedmega odstavka 58. člena tega zakona. 
(4) V postopku izdaje dovoljenja za začasno prebivanje iz
141.b člena tega zakona se plača upravna taksa v višini, kot se po zakonu, ki
ureja plačevanje upravnih taks, plača v postopku izdaje osebne izkaznice
državljanu Republike Slovenije z veljavnostjo pet let. V postopku za zamenjavo
potrdila o prijavi stalnega prebivanja za državljana EU, dovoljenja za stalno
prebivanje za državljana EU in dovoljenja za stalno prebivanje za družinskega
člana državljana EU iz prvega odstavka 141.c člena tega zakona se ne plačata
upravna taksa in strošek tiskovine za samostojno listino. V postopku izdaje
dovoljenja za stalno prebivanje iz drugega odstavka 141.c člena tega zakona se
plača upravna taksa v višini, kot se po zakonu, ki ureja plačevanje upravnih
taks, plača v postopku izdaje osebne izkaznice državljanu Republike Slovenije z
veljavnostjo deset let.
141.h člen
(potrdilo o pravicah obmejnega delavca)
(1) Državljan Združenega kraljestva, ki v Republiki Sloveniji
pred potekom prehodnega obdobja iz Sporazuma o izstopu opravlja gospodarsko
dejavnost v skladu s 45. ali 49. členom Pogodbe o delovanju Evropske unije
(UL C št. 202 z dne 7. 6. 2016, str. 47; v nadaljnjem besedilu:
Pogodba o delovanju EU) in gospodarsko dejavnost v Republiki Sloveniji opravlja
tudi po poteku prehodnega obdobja, lahko po poteku prehodnega obdobja pri
Upravni enoti Ljubljana, vloži prošnjo za izdajo potrdila o pravicah obmejnega
delavca, ki se izda na podlagi 26. člena Sporazuma o izstopu. Za izdajo
potrdila o pravicah obmejnega delavca je pristojna Upravna enota Ljubljana. 
(2) Potrdilo o pravicah obmejnega delavca se izda z
veljavnostjo pet let. Veljavnost izkaznice potrdila je enaka veljavnosti
potrdila o pravicah obmejnega delavca. 
(3) Potrdilo o pravicah obmejnega delavca se vroči državljanu
Združenega kraljestva osebno oziroma njegovemu zakonitemu zastopniku. 
(4) Potrdilo o pravicah obmejnega delavca se lahko podaljša
pod enakimi pogoji, kot se izda. Za podaljšanje je treba zaprositi pred
pretekom veljavnosti potrdila pri Upravni enoti Ljubljana.
141.i člen
(razveljavitev potrdila o pravicah obmejnega delavca)
Državljanu Združenega kraljestva se potrdilo o pravicah
obmejnega delavca razveljavi, če se ugotovi, da ne izpolnjuje več pogojev za
izdajo potrdila.
141.j člen
(prenehanje veljavnosti potrdila o pravicah obmejnega
delavca)
Potrdilo o pravicah obmejnega delavca preneha veljati, če: 
-       
preteče njegova veljavnost ali, če je razveljavljeno; 
-       
se tujec odreče potrdilu; 
-       
tujec pridobi državljanstvo Republike Slovenije; 
-       
tujec pridobi dovoljenje za prebivanje ali potrdilo o prijavi
prebivanja, 
-       
tujec umre.
141.k člen
(podatki za izdajo, način izdaje, vsebina in oblika potrdila
o pravicah obmejnega delavca ter podatki v evidenci o potrdilih o pravicah
obmejnega delavca)
(1) Potrdilo o pravicah obmejnega delavca se državljanu
Združenega kraljestva izda v obliki samostojne listine kot izkaznica iz Uredbe
1030/2002/ES, ki se zahteva za dovoljenja za obmejni promet za državljane
tretjih držav, pri čemer se v polje »Naziv dokumenta« vpiše »Potrdilo o
pravicah obmejnega delavca«, v polje »Vrsta dovoljenja« se vpiše »Člen 50 PEU –
obmejni delavec«. 
(2) Za zajem in hrambo biometričnih podatkov ter vrnitev
samostojne listine v primeru prenehanja potrdila o pravicah obmejnega delavca
se uporabljajo določbe tretjega, četrtega, petega in šestega odstavka
58. člena ter enajstega odstavka 115. člena tega zakona. 
(3) Podrobnejši način izdaje potrdila o pravicah obmejnega
delavca, način zajemanja prstnih odtisov, način označitve prenehanja potrdila
in cena izkaznice potrdila o pravicah obmejnega delavca se določijo v predpisu
iz sedmega odstavka 58. člena tega zakona. 
(4) Državljan Združenega kraljestva mora v prošnji za izdajo
potrdila o pravicah obmejnega delavca dati pristojnemu organu naslednje
podatke: 
1.     
EMŠO, če mu je določena; 
2.     
ime in priimek; 
3.     
spol; 
4.     
rojstni datum (dan, mesec in leto); 
5.     
rojstni kraj (država in kraj); 
6.     
državljanstvo; 
7.     
sedanje stalno oziroma začasno prebivališče v tujini (država, kraj,
ulica in hišna številka); 
8.     
vrsto in številko potnega lista oziroma druge listine, na podlagi katere
prestopa državno mejo, datum in kraj izdaje ter njeno veljavnost; 
9.     
firmo ali ime, sedež ali naslov, matično in davčno številko delodajalca
ali tujca, ki je vpisan v poslovni register za opravljanje samostojne poklicne
dejavnosti oziroma kot samostojni podjetnik posameznik; 
10.  
davčno številko tujca; 
11.  
datum vložitve prošnje. 
(5) V evidenci o potrdilih o pravicah obmejnega delavca
(evidenca iz devetnajste alinee prvega odstavka 110. člena tega zakona)
pristojni organ obdeluje podatke iz četrtega odstavka tega člena in tudi
podatek o številki, datumu izdaje in dokončnosti odločbe, veljavnosti in
serijski številki potrdila, podatke o razveljavitvi potrdila ter podatke o
ukradenih oziroma pogrešanih potrdilih o pravicah obmejnega delavca. 
(6) V postopku izdaje potrdila o pravicah obmejnega delavca
se plača upravna taksa v višini, kot se po zakonu, ki ureja plačevanje upravnih
taks, plača v postopku izdaje dovoljenja za začasno prebivanje.
XIV. POGLAVJE
KAZENSKE DOLOČBE
142. člen
(prekrški)
(1) Z globo od 3.500 do 6.200 eurov za vsakega
pripeljanega tujca se kaznuje za prekršek pravna oseba, posameznik, ki
samostojno opravlja dejavnost, ali samostojni podjetnik posameznik, ki pri
opravljanju svoje dejavnosti pripelje tujca na državno mejo ali ozemlje
Republike Slovenije po kopenski, zračni ali vodni poti brez ustrezne listine in
vstopnega dovoljenja, če to dovoljenje kot državljan določene države potrebuje
(prvi odstavek 16. člena tega zakona). 
(2) Z globo od 200 do 1.000 eurov se za vsakega
pripeljanega tujca kaznuje za prekršek tudi odgovorna oseba pravne osebe, odgovorna
oseba posameznika, ki samostojno opravlja dejavnost, in odgovorna oseba samostojnega
podjetnika posameznika, ki stori prekršek iz prejšnjega odstavka. 
(3) Z globo od 3.000 do 10.000 eurov se za vsakega tujca
kaznuje pravna oseba, posameznik, ki samostojno opravlja dejavnost, ali
samostojni podjetnik posameznik, ki zanj ne zagotovi nastanitve oziroma ne
krije stroškov bivanja ali vrnitve v matično državo, za kar je dal jamstvo z
garantnim ali povabilnim pismom ali če zanj ne krije stroškov nastanitve v
centru za tujce ali v azilnem domu ali stroškov odstranitve iz države (drugi oziroma
deseti odstavek 24. člena tega zakona).
(4) Z globo od 500 do 1.500 eurov se kaznuje za prekršek tudi
odgovorna oseba pravne osebe, odgovorna oseba posameznika, ki samostojno
opravlja dejavnost, in odgovorna oseba samostojnega podjetnika posameznika, ki
stori prekršek iz prejšnjega odstavka.
(5) Z globo od 1.000 do 4.000 eurov se kaznuje za
prekršek posameznik, ki stori prekršek iz tretjega odstavka.
143. člen
(prekrški)
Z globo od 300 do 600 eurov se kaznuje za prekršek tujec, če:
1.     
samostojne listine, v obliki katere mu je bilo izdano dovoljenje za
stalno prebivanje, pred potekom njene veljavnosti ne zamenja za novo listino
(prvi odstavek 58. člena tega zakona); 
2.     
ne poda prstnih odtisov v roku enega meseca od prenehanja zdravstvenih
razlogov (peti odstavek 58. člena tega zakona); 
3.     
v predpisanem roku ne naznani pogrešitve dovoljenja za prebivanje (prvi
in drugi odstavek 59. člena tega zakona); 
4.     
na zahtevo policista ne izkaže svoje istovetnosti (drugi odstavek
97. člena tega zakona); 
5.     
na zahtevo policista ne pokaže dovoljenja, s katerim dokazuje zakonitost
bivanja in vstopa v državo (tretji odstavek 97. člena tega zakona); 
6.     
v predpisanem roku ne prijavi pogrešitve, izgube, tatvine in druge
odtujitve potne oziroma druge listine (peti in šesti odstavek 97. člena
tega zakona); 
7.     
v predpisanem roku ne naznani pogrešitve potnega lista za tujca (prvi in
drugi odstavek 101. člena tega zakona).
144. člen
(prekrški)
Z globo od 500 do 1.200 eurov se kaznuje za prekršek tujec,
če: 
1.     
dovoljenja, izdanega v obliki samostojne listine, v predpisanem roku po
prenehanju ne vrne pristojnemu organu (šesti odstavek 58. člena tega
zakona); 
2.     
samostojne listine, ki je izdana v obliki iz 58. člena tega zakona
in na kateri se označi pravica do dela, v predpisanem roku ne zamenja za novo
listino (deseti odstavek 58. člena tega zakona); 
3.     
uporablja osebno ime v nasprotju s 96. členom tega zakona; 
4.     
posodi svojo potno oziroma drugo listino drugi osebi ali uporabi tuje
listine kot svoje (četrti odstavek 97. člena tega zakona); 
5.     
nima veljavne potne listine (7. člen tega zakona).
145. člen
(prekrški)
(1) Z globo od 800 do 1.200 eurov se kaznuje za prekršek
tujec, ki: 
1.     
je nedovoljeno vstopil v Republiko Slovenijo (12. člen tega
zakona); 
2.     
nima vizuma ali mu je vizum prenehal (druga alinea 60. člena tega
zakona); 
3.     
nima dovoljenja za prebivanje v Republiki Sloveniji ali mu je dovoljenje
prenehalo (tretja alinea 60. člena tega zakona); 
4.     
mu je potekel čas, ko lahko na podlagi zakona, Konvencije o izvajanju
schengenskega sporazuma z dne 14. junija 1985 ali mednarodne pogodbe
prebiva v Republiki Sloveniji (četrta alinea 60. člena tega zakona); 
5.     
prebiva v Republiki Sloveniji v nasprotju z vstopnim naslovom (peta
alinea 60. člena tega zakona). 
(2) Z globo 200 eurov se kaznuje za prekršek tujec, ki po vstopu
v Republiko Slovenijo na notranji meji nezakonito prebiva v Republiki Sloveniji
(druga ali četrta alineja 60. člena tega zakona), vendar izpolnjuje pogoje
za prebivanje v eni izmed držav pogodbenic Konvencije o izvajanju schengenskega
sporazuma z dne 14. junija 1985. 
(3) Z globo 500 eurov se kaznuje za prekršek tujec, ki
prebiva v nasprotju z namenom, za katerega mu je bilo izdano dovoljenje za
prebivanje (peti odstavek 35. člena tega zakona). 
(4) Z globo 1.200 eurov se kaznuje tujec, ki: 
1.     
vstopi v Republiko Slovenijo, kljub veljavni prepovedi vstopa (osmi
odstavek 60.a člena in šesti odstavek 67. člena tega zakona); 
2.     
ne zapusti območja Republike Slovenije, držav članic Evropske unije
oziroma držav pogodbenic Konvencije o izvajanju schengenskega sporazuma z dne
14. junija 1985, v roku, določenem za prostovoljni odhod (osmi odstavek
60.a člena in šesti odstavek 67. člena tega zakona).
146. člen
(prekrški)
(1) Z globo od 2.000 do 4.000 eurov se kaznuje
posameznik, ki omogoči ali pomaga, da tujec nezakonito prebiva na ozemlju
Republike Slovenije (15. člen tega zakona). 
(2) Z globo od 3.000 do 15.000 eurov se kaznuje za
prekršek pravna oseba, ki stori prekršek iz prvega ali drugega odstavka tega
člena. 
(3) Z globo od 1.000 do 4.000 eurov se kaznuje za prekršek
odgovorna oseba pravne osebe, ki stori prekršek iz prvega ali drugega odstavka
tega člena.
147. člen
(prekrški)
(1) Z globo od 500 do 1.200 eurov se kaznuje za prekršek
tujec, ki je državljan EU, njegov družinski član ali družinski član slovenskega
državljana, če: 
-       
vstopi v Republiko Slovenijo, čeprav mu je bil vstop zavrnjen (tretji
odstavek 118. člena tega zakona); 
-       
vstopi v Republiko Slovenijo, čeprav še ni potekel čas, za katerega mu
je prepovedan vstop v državo; 
-       
ostane v Republiki Sloveniji po poteku dovoljenega prebivanja; 
-       
posodi svoj potni list oziroma drugo listino drugi osebi ali uporabi
tujo listino kot svojo (četrti odstavek 97. člena tega zakona). 
(2) Z globo od 200 do 500 eurov se kaznuje za prekršek tujec,
ki je državljan EU, njegov družinski član ali družinski član slovenskega
državljana, če: 
-       
vstopi v Republiko Slovenijo brez listine, potrebne za vstop (drugi
odstavek 118. člena tega zakona); 
-       
na zahtevo policista ne izkaže svoje istovetnosti (drugi odstavek
97. člena v povezavi s 141. členom tega zakona); 
-       
na zahtevo policista ne pokaže potrdila ali dovoljenja, s katerim
dokazuje zakonitost bivanja in vstopa v državo (tretji odstavek 97. člena
tega zakona v povezavi s 141. členom tega zakona); 
-       
ne prijavi izgube, tatvine ali druge odtujitve potnega lista oziroma
druge listine (peti odstavek 97. člena v povezavi s 141. členom tega
zakona). 
147.a člen
(prekrški)
(1) Z globo od 3.000 do 15.000 eurov se kaznuje za prekršek
pravna oseba (subjekt gostitelj); 
-       
če v desetih dneh od nastanka sprememb, ki vplivajo na pogoje, na
podlagi katerih je bila premestitev odobrena, ne obvesti pristojnega organa
(četrti odstavek 92. člena tega zakona); 
-       
če je vanjo tujec kratkotrajno premeščen brez uradnega obvestila iz
tretje alineje prvega odstavka 45.č člena tega zakona. 
(2) Z globo od 1.500 do 3.000 eurov se kaznuje odgovorna
oseba pravne osebe, ki stori prekršek iz prejšnjega odstavka. 
(3) Z globo 1.000 eurov se kaznuje oseba, premeščena znotraj
gospodarske družbe, če stori prekršek iz prvega odstavka tega člena.
147.b člen
(uporaba kazenskih določb)
Če drug zakon ali mednarodna pogodba, ki zavezuje Republiko
Slovenijo, ne določa drugače, se določbe tega poglavja in določbe tega zakona,
katerih kršitve so sankcionirane z določbami tega zakona o prekrških,
uporabljajo tudi za tujce iz petega in šestega odstavka 3. člena tega
zakona.
147.c člen
(višina globe v hitrem prekrškovnem postopku)
Za prekrške iz tega zakona se sme v hitrem postopku izreči
globa tudi v znesku, ki je višji od najnižje predpisane globe, določene s tem
zakonom.

Zakon o tujcih – ZTuj-2 (Uradni list RS, št. 50/11)
vsebuje naslednje prehodne in končne določbe:
»XV. POGLAVJE
PREHODNE IN KONČNE DOLOČBE
148. člen
(1) Z dnem, ko se začne uporabljati ta zakon, preneha
veljati Zakon o tujcih (ZTuj-1; Uradni list RS, št. 61/99, 87/02, 96/02 –
popr., 108/02 – UPB1, 93/05, 112/05 – UPB2, 79/06, 107/06 – UPB3, 44/08, 71/08
– UPB5, 41/09, 64/09 – UPB6; v nadaljnjem besedilu: ZTuj-1), uporablja pa se še
za postopke iz drugega, tretjega, četrtega in šestega odstavka tega člena.
(2) Postopki, ki so se začeli pred uveljavitvijo tega
zakona in o katerih se odloči pred začetkom uporabe tega zakona, se zaključijo
po določbah ZTuj-1. 
(3) Postopki, ki so se začeli pred uveljavitvijo tega
zakona in o katerih pred začetkom uporabe tega zakona ni odločeno, čeprav je
zakonski rok za odločitev potekel, se nadaljujejo in zaključijo po določbah
ZTuj-1, razen če je ta zakon za stranko ugodnejši. 
(4) Postopki, ki se začnejo po uveljavitvi tega zakona
in o katerih se odloči pred začetkom uporabe tega zakona, se zaključijo po
določbah ZTuj-1. 
(5) Postopki, ki se začnejo po uveljavitvi tega zakona
in o katerih pred začetkom uporabe tega zakona ni odločeno, zakonski rok za
odločitev pa še ni potekel, se zaključijo po določbah tega zakona. 
(6) Postopki, ki se začnejo po uveljavitvi tega zakona
in o katerih pred začetkom uporabe tega zakona ni odločeno, čeprav je zakonski
rok za odločitev potekel, se nadaljujejo in zaključijo po določbah ZTuj-1,
razen če je ta zakon za stranko ugodnejši.
149. člen
(1) Vizumi, dovoljenja za prebivanje, potrdila o prijavi
prebivanja, osebne izkaznice za tujca, potni listi za tujca, izkaznice o
dovolitvi zadrževanja, ki so bili izdani po ZTuj-1, ostanejo v veljavi do
poteka njihove veljavnosti.
(2) Ne glede na prejšnji odstavek se lahko dovoljenje za
stalno prebivanje, izdano po ZTuj-1, uporablja še do 18. 5. 2013, potem pa ga
mora tujec zamenjati za samostojno listino, ki se izda po tem zakonu.
150. člen
(1) Z dnem, ko začne veljati ta zakon, se preneha
uporabljati Pravilnik o načinu izvajanja Zakona o tujcih (Uradni list RS, št.
19/91 in 52/94), izdan na podlagi Zakona o tujcih (Uradni list RS, št. 1/91-I,
44/97, 50/98 – odločba US in 14/99 – odločba US).
(2) Z dnem, ko začne veljati ta zakon, prenehajo veljati
naslednji podzakonski predpisi, izdani na podlagi ZTuj-1:
-       
Pravilnik o načinu izdaje dovoljenja za prebivanje ter načinu zajemanja
prstnih odtisov (Uradni list RS, št. 35/11),
-       
Pravilnik o posebnih pravilih bivanja in gibanja tujcev v centru za
tujce in pogojih ter postopku za uporabo milejših ukrepov (Uradni Iist RS, št.
97/00, 92/03 in 49/07),
-       
Navodilo o vsebini in formatu vizuma (Uradni Iist RS, št. 43/04),
-       
Navodilo o izvajanju pomoči v primeru tranzita tujca, ki se prisilno
odstranjuje po zračni poti (Uradni Iist RS, št. 25/06),
-       
Navodilo o zavrnitvi vstopa v Republiko Slovenijo državljanu Evropske
unije (Uradni list RS, št. 74/06 in 75/06, popr.),
-       
Pravilnik o obrazcu potnega lista za tujca (Uradni list RS, št. 90/06 in
48/09),
-       
Pravilnik o zavrnitvi vstopa v Republiko Slovenijo državljanu tretje
države, izdaji vizum na mejnem prehodu in načinu označitve razveljavitve vizuma
(Uradni list RS, št. 29/07),
-       
Pravilnik o vsebini, obliki, načinu izdaje ter prenehanja potrdil o
prijavi prebivanja in dovoljenj za prebivanje za državljane držav članic
Evropske unije in njihove družinske člane ter družinske člane slovenskih
državljanov (Uradni list RS, št. 70/07),
-       
Uredba o integraciji tujcev (Uradni Iist RS, št. 65/08 in 86/10),
-       
Pravilnik o načinu izdaje, vsebini in obliki dovoljenj za prebivanje za
državljane Švicarske konfederacije in njihove družinske člane (Uradni list RS,
št. 60/09).
(3) Podzakonski predpisi iz prejšnjega odstavka se
uporabljajo do izdaje predpisov iz tega zakona, če niso v nasprotju s tem
zakonom.
151. člen
(1) Minister, pristojen za notranje zadeve izda
podzakonske predpise iz prvega odstavka 10. člena, šestega odstavka 58. člena,
drugega odstavka 65. člena, četrtega odstavka 67. člena, tretjega odstavka 76.
člena, petega odstavka 84. člena in tretjega odstavka 103. člena tega zakona, v
šestih mesecih po uveljavitvi tega zakona.
(2) Minister, pristojen za zunanje zadeve izda
podzakonska predpisa iz prvega odstavka 22. člena in sedmega odstavka 24. člena
tega zakona v šestih mesecih po uveljavitvi tega zakona. 
(3) Minister, pristojen za zunanje zadeve izda v
soglasju z ministrom, pristojnim za notranje zadeve podzakonski predpis iz
tretjega odstavka 27. člena tega zakona v šestih mesecih po uveljavitvi tega
zakona. 
(4) Minister, pristojen za gospodarstvo izda podzakonski
predpis iz četrtega odstavka 20. člena tega zakona v šestih mesecih po
uveljavitvi tega zakona.
(5) Minister, pristojen za visoko šolstvo in znanost
izda podzakonski predpis iz petega odstavka 20. člena tega zakona v šestih
mesecih po uveljavitvi tega zakona.
(6) Minister, pristojen za notranje zadeve izda v
soglasju z ministrom, pristojnim za finance podzakonski predpis osmega odstavka
55. člena tega zakona v šestih mesecih po uveljavitvi tega zakona.
(7) Minister, pristojen za zunanje zadeve izda v
soglasju z ministrom, pristojnim za finance podzakonski predpis iz osmega
odstavka 24. člena tega zakona v šestih mesecih po uveljavitvi tega zakona.
152. člen
(1) Ta zakon začne veljati en mesec po objavi v Uradnem
listu Republike Slovenije, uporabljati pa se začne tri mesece od njegove
uveljavitve, razen določbe četrtega odstavka 34. člena, ki začne veljati in se
uporabljati z dnem objave. 
(2) Določba 50. člena tega zakona, se v delu, ki ureja
dovolitev zadrževanja in izdajo dovoljenja za začasno prebivanje žrtvi
nezakonitega zaposlovanja, začne uporabljati z dnem, ko začnejo v Republiki
Sloveniji veljati predpisi, ki urejajo kazniva dejanja in odgovornost pravnih
oseb za kazniva dejanja, usklajeni z Direktivo 2009/52/ES Evropskega parlamenta
in Sveta z dne 18. junija 2009 o minimalnih standardih glede sankcij in ukrepov
zoper delodajalce nezakonito prebivajočih državljanov tretjih držav (UL L št.
168, 30.6.2009, str. 24).«.

Zakon o spremembah in dopolnitvah Zakona o
tujcih – ZTuj-2A (Uradni list RS, št. 26/14)
vsebuje naslednje prehodne in končno določbo:
»PREHODNE IN KONČNA DOLOČBA
72. člen
(1) Dovoljenja za začasno prebivanje, izdana zaradi
zaposlitve ali dela, opravljanja sezonskega dela, dela kot napoteni delavec in
dnevnemu delovnemu migrantu na podlagi Zakona o tujcih (Uradni list RS, št.
64/09) in Zakona o tujcih (Uradni list RS, št. 50/11 in 57/11 - popr.),
ostanejo v veljavi do poteka njihove veljavnosti. 
(2) Za ugotavljanje razlogov za razveljavitev dovoljenja za
začasno prebivanje, izdanega zaradi zaposlitve ali dela, opravljanja sezonskega
dela, dela kot napotenega delavca in dnevnega delovnega migranta na podlagi
Zakona o tujcih (Uradni list RS, št. 64/09) in Zakona o tujcih (Uradni list RS,
št. 50/11 in 57/11 - popr.), iz prve alinee prvega odstavka 56. člena zakona,
se še naprej uporablja določba prvega odstavka 37. člena, prvega, drugega in
četrtega odstavka 45. člena in drugega odstavka 46. člena Zakona o tujcih
(Uradni list RS, št. 50/11 in 57/11 - popr.). 
(3) Postopki, ki so se začeli pred uveljavitvijo tega zakona,
se nadaljujejo in zaključijo po dosedanjih predpisih.
73. člen
(1) Minister, pristojen za notranje zadeve, izda podzakonski
predpis iz tretjega odstavka 18. člena zakona v šestih mesecih po uveljavitvi
tega zakona. 
(2) Minister, pristojen za notranje zadeve, v soglasju z
ministrom, pristojnim za delo, izda podzakonski predpis iz šestega odstavka 58.
člena zakona v šestih mesecih po uveljavitvi tega zakona. 
(3) Minister, pristojen za notranje zadeve, v soglasju z
ministrom za finance, uskladi podzakonski predpis iz osmega odstavka 55. člena
zakona, v enem mesecu po sprejemu tega zakona.
74. člen
(1) Dovoljenja za začasno prebivanje, izdana državljanom
Republike Hrvaške, ostanejo v veljavi do poteka njihove veljavnosti. 
(2) Državljani Republike Hrvaške z dovoljenjem za začasno
prebivanje, izdanim v obliki iz 58. člena Zakona o tujcih (Uradni list RS, št.
50/11 in 57/11 - popr.), lahko dovoljenja za začasno prebivanje v roku treh
mesecev od uveljavitve tega zakona zamenjajo za izkaznico potrdila o prijavi
prebivanja, določeno s Pravilnikom o vsebini, obliki, načinu izdaje ter
prenehanja potrdil o prijavi prebivanja in dovoljenj za prebivanje za
državljane držav članic EU in njihove družinske člane ter družinske člane
slovenskih državljanov (Uradni list RS, št. 99/11, 90/12 in 65/13). 
(3) Državljani Republike Hrvaške z dovoljenjem za stalno
prebivanje, izdanim v obliki iz 46. člena Zakona o tujcih (Uradni list RS, št.
112/05 - uradno prečiščeno besedilo) ali v obliki iz 58. člena Zakona o tujcih
(Uradni list RS, št. 50/11 in 57/11 - popr.), morajo dovoljenje za stalno
prebivanje v roku treh mesecev od uveljavitve tega zakona zamenjati za
izkaznico dovoljenja za prebivanje, določeno s Pravilnikom o vsebini, obliki,
načinu izdaje ter prenehanja potrdil o prijavi prebivanja in dovoljenj za
prebivanje za državljane držav članic EU in njihove družinske člane ter
družinske člane slovenskih državljanov (Uradni list RS, št. 99/11, 90/12 in
65/13).
75. člen
(1) V postopku pridobitve statusa rezidenta za daljši čas na
podlagi 53.a člena zakona se do uveljavitve sprememb in dopolnitev zakona, ki
ureja plačevanje upravnih taks, plača upravna taksa v višini, kot se po zakonu,
ki ureja plačevanje upravnih taks, plača v postopku izdaje dovoljenja za
začasno prebivanje. 
(2) Za zamenjavo izkaznice dovoljenja za prebivanje iz osmega
in devetega odstavka 58. člena zakona se do uveljavitve sprememb in dopolnitev
zakona, ki ureja plačevanje upravnih taks, ne plača upravna taksa.
76. člen
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. januarja 2015, razen
določb spremenjenega drugega in tretjega odstavka 60. člena, spremenjenega
prvega odstavka 63. člena, spremenjenega prvega in četrtega odstavka ter novega
tretjega odstavka 64. člena, spremenjenega prvega odstavka 65. člena, novega
petega in šestega odstavka 69. člena, spremenjenega drugega odstavka in novega
četrtega ter sedmega odstavka 73. člena, spremenjenega prvega odstavka in
novega drugega odstavka 74. člena, dopolnjenega drugega in tretjega odstavka ter
novega četrtega odstavka 75. člena, novih sedmega, osmega in devetega odstavka
76. člena, novega 76.a člena, spremenjenega prvega, drugega in tretjega
odstavka ter novega četrtega odstavka 78. člena, novega 79.a člena, novega
tretjega odstavka 82. člena, spremenjenega drugega odstavka in dopolnjenega
tretjega odstavka 84. člena, novega tretjega odstavka 86. člena in
spremenjenega drugega odstavka 90. člena zakona, ki se začnejo uporabljati z
dnem uveljavitve tega zakona.«.

Zakon o spremembi Zakona o spremembah in
dopolnitvah Zakona o tujcih – ZTuj-2B (Uradni list RS, št. 90/14)
spreminja 76. člen Zakona o spremembah in dopolnitvah Zakona o tujcih – ZTuj-2A
(Uradni list RS, št. 26/14)
tako, da se glasi:
»76. člen
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. januarja 2015, razen
določb spremenjenega drugega in tretjega odstavka 60. člena, spremenjenega
prvega odstavka 63. člena, spremenjenega prvega in četrtega odstavka ter novega
tretjega odstavka 64. člena, spremenjenega prvega odstavka 65. člena, novega
petega in šestega odstavka 69. člena, spremenjenega drugega odstavka in novega
četrtega ter sedmega odstavka 73. člena, spremenjenega prvega odstavka in
novega drugega odstavka 74. člena, dopolnjenega drugega in tretjega odstavka
ter novega četrtega odstavka 75. člena, novih sedmega, osmega in devetega
odstavka 76. člena, novega 76.a člena, spremenjenega prvega, drugega in
tretjega odstavka ter novega četrtega odstavka 78. člena, novega 79.a člena,
novega tretjega odstavka 82. člena, spremenjenega drugega odstavka in
dopolnjenega tretjega odstavka 84. člena, novega tretjega odstavka 86. člena in
spremenjenega drugega odstavka 90. člena zakona, ki se začnejo uporabljati z
dnem uveljavitve tega zakona, in določb novega drugega odstavka 31. člena,
spremenjenega 37. člena, novega 37.a člena, novega 37.b člena, spremenjenega
45. člena, spremenjenega 46. člena, spremenjenega prvega, tretjega, četrtega in
petega odstavka 48. člena, prvega odstavka spremenjenega 54. člena,
spremenjenega prvega odstavka 56. člena, spremenjenega drugega in šestega
odstavka ter novega sedmega, osmega in devetega odstavka 58. člena, novega
tretjega odstavka 87. člena, tretjega, četrtega, petega, šestega in sedmega
odstavka spremenjenega 111. člena in nova 6. točka prvega odstavka 144. člena
zakona, ki se začnejo uporabljati 1. septembra 2015.«.
ter vsebuje naslednjo končno določbo:
»2. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
tujcih – ZTuj-2C (Uradni list RS, št. 19/15)
vsebuje naslednjo končno določbo:
»3. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o zaposlovanju, samozaposlovanju in delu
tujcev – ZZSDT (Uradni list RS, št. 47/15)
vsebuje naslednjo končno določbo:
»82. člen
(uveljavitev zakona)
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. septembra 2015.«.

Zakon o spremembi in dopolnitvah Zakona o
tujcih – ZTuj-2D (Uradni list RS, št. 5/17)
vsebuje naslednje prehodne in končne določbe:
»PREHODNE IN KONČNE DOLOČBE
3. člen
(Zakon o mednarodni
zaščiti)
V Zakonu o mednarodni zaščiti (Uradni list RS, št. 22/16) se:
1.     
v 16. členu:
- 
v četrtem odstavku besedilo »Minister v soglasju z ministrom, pristojnim
za družino in socialne zadeve,« nadomesti z besedilom »Vlada Republike
Slovenije« in
- 
v sedmem odstavku besedilo »Pristojni organ« nadomesti z besedilom »Urad
Vlade Republike Slovenije, pristojen za oskrbo migrantov (v nadaljnjem
besedilu: urad),«;
2.     
v 18. členu:
- 
v tretjem odstavku v drugem stavku besedilo »minister, v soglasju z
ministrom, pristojnim za družino in socialne zadeve,« nadomesti z besedilom
»Vlada Republike Slovenije« in
- 
v tretjem odstavku v tretjem stavku beseda »Minister« nadomesti z
besedilom »Predstojnik urada Vlade Republike Slovenije, pristojnega za oskrbo
migrantov (v nadaljnjem besedilu: urad),«;
3.     
v 80. členu:
- 
prvi odstavek spremeni tako, da se glasi:
»(1) Za nastanitev oseb iz drugega in
tretjega odstavka 78. člena tega zakona Vlada Republike Slovenije ustanovi
azilni dom. Urad upravlja azilni dom ter organizira delovanje in bivanje v
njem. Vlada Republike Slovenije lahko na podlagi javnega natečaja, ki ga izvede
urad, za organizacijo delovanja in bivanja v azilnem domu pooblasti izbrano
društvo, ustanovo, zavod ali drugo podobno nepridobitno pravno osebo, katere
dejavnost obsega področje nastanitve prosilcev.« in
- 
v drugem odstavku beseda »ministrstvo« nadomesti z besedilom »Vlada Republike
Slovenije«;
4.     
v petem in šestem stavku tretjega odstavka 18. člena, prvem, drugem in
šestem odstavku 82. člena, petem odstavku 83. člena, petem odstavku 88. člena,
91. členu, naslovu ter drugem in tretjem odstavku 93. člena, naslovu ter prvem
odstavku 94. člena, drugi in tretji alineji 95. člena, tretjem in četrtem
odstavku 96. člena, šestem odstavku 97. člena, tretjem, četrtem in petem
odstavku 101. člena, drugem, tretjem in četrtem odstavku 103. člena, drugem
odstavku in drugem stavku tretjega odstavka 104. člena ter prvem in tretjem
odstavku 106. člena beseda »ministrstvo« v vseh sklonih nadomesti z besedo
»urad« v ustreznem sklonu;
5.     
v osmem odstavku 16. člena, četrtem in petem odstavku 82. člena, prvem,
drugem, tretjem, šestem, sedmem in osmem odstavku 83. člena, četrti, osmi,
trinajsti in štirinajsti alineji 89. člena, povsod v tretjem odstavku 93.
člena, v prvem, drugem, tretjem, četrtem in petem odstavku 96. člena, drugem
odstavku 103. člena in prvem odstavku 104. člena besedilo »pristojni organ« v
vseh sklonih nadomesti z besedo »urad« v ustreznem sklonu;
6.     
v četrtem odstavku 82. člena in prvem odstavku 94. člena beseda »minister«
nadomesti z besedilom »Vlada Republike Slovenije«;
7.     
v tretjem stavku tretjega odstavka 18. člena in četrtem odstavku 83.
člena beseda »minister« nadomesti z besedilom »predstojnik urada«;
8.     
drugi odstavek 85. člena spremeni tako, da se glasi:
»(2) O neizplačilu žepnine iz prejšnjega
odstavka in četrtega odstavka 82. člena tega zakona odloči pooblaščena uradna
oseba urada. Zoper odločbo je mogoč ugovor v treh dneh od vročitve. O ugovoru
odloči predstojnik urada. Ugovor zoper odločbo ne zadrži izvršitve.«;
9.     
prvi odstavek 93. člena spremeni tako, da se glasi:
»(1) Urad do zapolnitve razpoložljivih
kapacitet osebi s priznano mednarodno zaščito omogoči nastanitev v
integracijski hiši ali drugih nastanitvenih zmogljivostih urada, ki jih določi
Vlada Republike Slovenije, vendar najdlje za eno leto od dneva pridobitve
statusa.«;
10.  
šesti odstavek 96. člena spremeni tako, da se glasi:
»(6) Zoper izrečen ukrep iz prvega odstavka
tega člena je mogoč ugovor v treh dneh od vročitve. Ugovor se vloži pri
pooblaščeni uradni osebi urada. O ugovoru odloči predstojnik urada.«;
11.  
v 114. členu doda nov šesti odstavek, ki se glasi:
»(6) Za namen opravljanja nalog v skladu s
tem zakonom ministrstvo omogoči uradu dostop in obdelavo podatkov iz evidenc iz
tega člena.«.
4. člen
(Zakon o začasni zaščiti
razseljenih oseb)
V Zakonu o začasni zaščiti razseljenih oseb (Uradni list RS,
št. 65/05) se:
1.     
v tretjem odstavku 15. člena besedilo »Ministrstvo, pristojno za
notranje zadeve (v nadaljnjem besedilu: ministrstvo)« nadomesti z besedilom »Urad
vlade, pristojen za oskrbo migrantov (v nadaljnjem besedilu: urad)«;
2.     
v prvem odstavku 17. člena, tretjem odstavku 26. člena, tretjem odstavku
27. člena, četrtem odstavku 29. člena pred besedilom »v okviru« in v petem
odstavku 29. člena za besedo »zagotovi«, šestem odstavku 33. člena, prvem in
četrtem odstavku 34. člena, prvem in drugem odstavku 35. člena, 38. in 39.
členu, tretji alineji 40. člena, 44. členu, prvem, drugem in tretjem odstavku
45. člena, prvem in drugem odstavku 46. člena, drugem odstavku 48. člena,
tretjem odstavku 49. člena, prvem in drugem odstavku 50. člena, v naslovu in
besedilu 56. člena beseda »ministrstvo« v vseh sklonih nadomesti z besedo
»urad« v ustreznem sklonu;
3.     
tretji odstavek 17. člena spremeni tako, da se glasi:
»(3) Centre iz prejšnjih odstavkov ustanovi
vlada, z njimi pa upravlja urad. Nastanitvene centre lahko s soglasjem vlade
ustanovijo tudi humanitarne organizacije.«;
4.     
v drugem odstavku 20. člena na koncu pred piko doda vejica in besedilo
»pristojno za notranje zadeve (v nadaljnjem besedilu: ministrstvo)«;
5.     
v drugem odstavku 27. člena beseda »minister« nadomesti z besedilom
»predstojnik urada«;
6.     
v drugem odstavku 33. člena beseda »minister« nadomesti z besedo
»vlada«.
5. člen
(ustanovitev in opravljanje
nalog urada)
(1) Vlada Republike Slovenije ustanovi urad iz drugega
odstavka 75. člena zakona v enem mesecu od uveljavitve tega zakona. Urad začne
opravljati naloge v skladu s tem zakonom v treh mesecih od njegove ustanovitve,
do takrat naloge urada opravlja ministrstvo, pristojno za notranje zadeve.
(2) Urad prevzame v upravljanje obstoječi azilni dom, njegove
izpostave ter integracijske hiše in nastanitvene centre z dnem začetka
opravljanja nalog.
6. člen
(začetek uporabe 10.b
člena)
10.b člen zakona se začne uporabljati z dnem, ko Državni zbor
Republike Slovenije sprejme odločitev iz drugega odstavka 10.a člena zakona.
7. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
tujcih – ZTuj-2E (Uradni list RS, št. 59/17)
vsebuje naslednje prehodne in končne določbe:
»PREHODNE IN KONČNE DOLOČBE
66. člen
Za namen izvajanja zakonov, ki urejata prijavo prebivališča,
in plačevanje upravnih taks, se potrdilo o prijavi stalnega prebivanja šteje za
dovoljenje za stalno prebivanje, dovoljenje za prebivanje za družinskega člana
državljana EU ali slovenskega državljana, ki ni državljan EU, pa šteje za
dovoljenje za začasno prebivanje.
67. člen
(1) Podzakonske predpise, izdane na podlagi Zakona o tujcih
(Uradni list RS, št. 16/17 – uradno prečiščeno besedilo), je treba
uskladiti s tem zakonom v šestih mesecih po uveljavitvi tega zakona. 
(2) Minister, pristojen za zunanje zadeve, izda predpis iz
četrtega odstavka 22. člena zakona v treh mesecih po uveljavitvi tega
zakona.
68. člen
Postopki, ki so se začeli pred začetkom uporabe tega zakona
in o katerih še ni bilo pravnomočno odločeno, se nadaljujejo in zaključijo po določbah
Zakona o tujcih (Uradni list RS, št. 16/17 – uradno prečiščeno besedilo),
razen če so določbe tega zakona za stranko ugodnejše.
69. člen
(1) Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. januarja 2018. 
(2) Do začetka uporabe tega zakona se uporabljajo določbe
Zakona o tujcih (Uradni list RS, št. 16/17 – uradno prečiščeno besedilo).«.

Zakon o spremembah in dopolnitvah Zakona o
tujcih – ZTuj-2F (Uradni list RS, št. 57/21)
vsebuje naslednje prehodne in končne določbe:
»PREHODNE IN KONČNE DOLOČBE
98. člen
Dovoljenja in potrdila se v skladu s spremenjenim prvim in
drugim odstavkom 58. člena, spremenjenim 102. členom in spremenjenim
137. členom zakona začnejo izdajati najpozneje šest mesecev po uveljavitvi
tega zakona. Minister, pristojen za notranje zadeve, v Uradnem listu Republike
Slovenije objavi datum, od katerega se izdajajo dovoljenja oziroma potrdila v skladu
z določbami iz prejšnjega stavka. Do datuma iz prejšnjega stavka se dovoljenja
oziroma potrdila izdajajo v skladu s prvim in drugim odstavkom 58., 102.
oziroma 137. člena Zakona o tujcih (Uradni list RS, št. 1/18 – uradno
prečiščeno besedilo, 9/18 – popr. in 62/19 – odl. US).
99. člen
(1) Izkaznice potrdil o prijavi prebivanja in potrdil o
prijavi stalnega prebivanja, izdane na podlagi Zakona o tujcih (Uradni list RS,
št. 1/18 – uradno prečiščeno besedilo, 9/18 – popr. in 62/19 – odl. US),
ostanejo v veljavi do poteka veljavnosti. 
(2) Izkaznica dovoljenja za začasno prebivanje za državljana
Švicarske konfederacije, dovoljenja za stalno prebivanje za državljana
Švicarske konfederacije, dovoljenja za začasno prebivanje za družinskega člana
državljana Švicarske konfederacije, dovoljenja za stalno prebivanje za
državljana Švicarske konfederacije, dovoljenja za prebivanje za družinskega
člana državljana EU, dovoljenja za stalno prebivanje za družinskega člana
državljana EU, dovoljenja za prebivanje za družinskega člana slovenskega
državljana in dovoljenja za stalno prebivanje za družinskega člana slovenskega
državljana preneha veljati na dan prenehanja veljavnosti izkaznice oziroma
najkasneje 3. avgusta 2023. 
(3) Tujec mora izkaznico dovoljenja iz prejšnjega odstavka
najpozneje pred prenehanjem njene veljavnosti zamenjati za izkaznico dovoljenja
za prebivanje v skladu s spremenjenim 102. oziroma 137. členom zakona. 
(4) Tujec za zamenjavo dovoljenj iz prvega odstavka tega
člena ne plača upravne takse, plača pa stroške tiskovine za izdajo dovoljenja
kot samostojne listine.
100. člen
(1) Postopek za izdajo ali obnovo potrdila o prijavi
prebivanja za državljana EU ali potrdila o prijavi stalnega prebivanja za
državljana EU, začet pred koncem prehodnega obdobja in v katerem do konca
prehodnega obdobja ni bilo pravnomočno odločeno, se nadaljuje in zaključi po
določbah Zakona o tujcih (Uradni list RS, št. 1/18 – uradno prečiščeno
besedilo, 9/18 – popr. in 62/19 – odl. US), ki veljajo za izdajo potrdila o
prijavi prebivanja oziroma potrdila o prijavi stalnega prebivanja. Če so
izpolnjeni pogoji za izdajo potrdila o prijavi prebivanja oziroma potrdila o
prijavi stalnega prebivanja, se državljanu Združenega kraljestva izda
dovoljenje za začasno prebivanje oziroma dovoljenje za stalno prebivanje v
obliki iz prvega odstavka 141.g člena zakona. 
(2) Postopek za izdajo dovoljenja za prebivanje za
družinskega člana državljana EU oziroma dovoljenja za stalno prebivanje za
družinskega člana državljana EU, začet na podlagi prošnje družinskega člana
državljana Združenega kraljestva pred koncem prehodnega obdobja in v katerem do
konca prehodnega obdobja ni bilo pravnomočno odločeno, se nadaljuje in zaključi
po določbah Zakona o tujcih (Uradni list RS, št. 1/18 – uradno prečiščeno besedilo,
9/18 – popr. in 62/19 – odl. US), ki veljajo za izdajo dovoljenja za prebivanje
za družinskega člana državljana EU oziroma dovoljenja za stalno prebivanje za
družinskega člana državljana EU. Če so izpolnjeni pogoji za izdajo dovoljenja
za prebivanje oziroma dovoljenja za stalno prebivanje, se družinskemu članu
državljana Združenega kraljestva izda dovoljenje za začasno oziroma dovoljenje
za stalno prebivanje v obliki iz prvega odstavka 141.g člena zakona.
101. člen
Potrdilom, s katerimi se izkazuje upravičenost do programov
iz prve alineje prvega odstavka 106. člena Zakona o tujcih (Uradni list
RS, št. 1/18 – uradno prečiščeno besedilo, 9/18 – popr. in 62/19 – odl.
US), preneha veljavnost 30 mesecev po uveljavitvi tega zakona.
102. člen
(1) Postopki, ki so se začeli pred začetkom uporabe tega
zakona in o katerih še ni bilo pravnomočno odločeno, se nadaljujejo in
zaključijo po določbah Zakona o tujcih (Uradni list RS, št. 1/18 – uradno
prečiščeno besedilo, 9/18 – popr. in 62/19 – odl. US), razen če so določbe tega
zakona za stranko ugodnejše. 
(2) Postopki za izdajo dovoljenja za prebivanje na podlagi
Sporazuma o izstopu Združenega kraljestva Velika Britanija in Severna Irska iz
Evropske unije in Evropske skupnosti za atomsko energijo, ki so se začeli pred
uveljavitvijo tega zakona in o katerih še ni bilo pravnomočno odločeno, se
nadaljujejo in zaključijo po določbah tega zakona.
103. člen
Podzakonski predpisi, izdani na podlagi Zakona o tujcih
(Uradni list RS, št. 1/18 – uradno prečiščeno besedilo, 9/18 – popr. in
62/19 – odl. US), se uskladijo s tem zakonom v šestih mesecih po njegovi
uveljavitvi.
104. člen
Z dnem začetka uporabe tega zakona preneha veljati drugi
odstavek 36. člena Zakona o tujcih (Uradni list RS, št. 1/18 – uradno
prečiščeno besedilo, 9/18 – popr. in 62/19 – odl. US).
105. člen
(1) Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne trideseti dan po njegovi
uveljavitvi. 
(2) Do začetka uporabe tega zakona se uporabljajo določbe
Zakona o tujcih (Uradni list RS, št. 1/18 – uradno prečiščeno besedilo,
9/18 – popr. in 62/19 – odl. US). 
(3) Ne glede na prvi in drugi odstavek tega člena se določbe
spremenjenega petega odstavka 47. člena in prvega odstavka 52. člena,
ki se nanašajo na pogoj znanja slovenskega jezika, spremenjenega
106. člena, spremenjenega devetega in desetega odstavka 110. člena in
desetega odstavka 114. člena, začnejo uporabljati po poteku dveh let od
uveljavitve spremenjenega in dopolnjenega zakona. Do takrat se uporabljajo peti
odstavek 47. člena, prvi odstavek 52. člena, 106. člen, deveti
in deseti odstavek 110. člena in deseti odstavek 114. člena Zakona o
tujcih (Uradni list RS, št. 1/18 – uradno prečiščeno besedilo, 9/18 –
popr. in 62/19 – odl. US). 
(4) Ne glede na prvi in drugi odstavek tega člena se določbe
spremenjenega drugega in osmega odstavka 55. člena, ki se nanašajo na
periodično preverjanje sredstev za preživljanje, novega enajstega odstavka
110. člena in spremenjenega dosedanjega dvanajstega odstavka
111. člena, ki postane nov trinajsti odstavek, in se nanaša na povezovanje
evidenc in podatke, ki jih vsebuje Register tujcev, začnejo uporabljati po
poteku šestih mesecev od uveljavitve spremenjenega in dopolnjenega zakona. Do
takrat se uporabljajo drugi in osmi odstavek 55. člena in dvanajsti
odstavek 111. člena Zakona o tujcih (Uradni list RS, št. 1/18 –
uradno prečiščeno besedilo, 9/18 – popr. in 62/19 – odl. US).«.

Zakon za zmanjšanje neenakosti in škodljivih
posegov politike ter zagotavljanje spoštovanja pravne države – ZZNŠPP (Uradni
list RS, št. 105/22)
vsebuje naslednjo končno določbo:
»KONČNA DOLOČBA
35. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.